{"id": "20745", "revid": "1483974", "url": "https://it.wikipedia.org/wiki?curid=20745", "title": "Allargamento dell'Unione europea", "text": "Lallargamento dell'Unione europea \u00e8 il processo in base al quale nuovi stati chiedono di far parte dell'Unione europea tramite un percorso di adeguamento legislativo concordato, reso possibile grazie all'ampliamento dei contenuti dei trattati costitutivi delle tre Comunit\u00e0 Europee.\nDai sei stati fondatori delle Comunit\u00e0 europee il numero di stati membri \u00e8 cresciuto fino ai 27 attuali stati membri e altri stati europei hanno in corso trattative per l'adesione all'Unione.\nSecondo le norme attuali, per aderire all'Unione uno stato deve:\nPer valutare i progressi raggiunti dai paesi in preparazione dell'adesione all'Unione europea, la Commissione europea ha presentato rapporti regolari al Consiglio europeo. Questi rapporti sono la base attraverso la quale il Consiglio prende la decisione sulla chiusura dei negoziati di adesione.\nStoria dell'allargamento dell'Unione europea.\nIl territorio dell'Unione europea \u00e8 cresciuto dopo la riunificazione tedesca del 1990 mentre in precedenza era diminuito (in superficie) con l'indipendenza dell'Algeria (formata da dipartimenti francesi d'oltremare) nel 1962 e con il ritiro della Groenlandia (nazione costitutiva del Reame danese) nel 1985 a seguito di un referendum assai contestato.\nNel 1989, fu creato il programma Phare per supportare finanziariamente i potenziali candidati dell'Europa dell'est e favorire la riforma delle loro economie. Phare divenne poi uno strumento per aiutare i paesi candidati a raggiungere i criteri stabiliti per l'adesione.\nI cosiddetti \"criteri di Copenaghen\" adottati dal Consiglio di Copenaghen del 1993, stabiliscono che i paesi candidati (oltre a essere uno Stato europeo) devono aver raggiunto:\nNel dicembre 1995, il Consiglio europeo di Madrid riformul\u00f2 i criteri d'accesso richiedendo che i nuovi membri adattassero la propria struttura amministrativa e giuridica per fare in modo che la legislazione europea possa essere efficacemente adottata dalla legislazione nazionale.\nAl fine di facilitare il funzionamento delle istituzioni dell'Unione europea con un numero di stati membri pi\u00f9 elevato di quanto inizialmente previsto, il trattato di Nizza (2000) ha apportato alle norme comunitarie i necessari adeguamenti soprattutto in termini di numerosit\u00e0 dei rappresentanti degli stati membri all'interno delle istituzioni, funzionamento interno delle istituzioni stesse e maggioranze qualificate necessarie al raggiungimento delle decisioni nelle materie delegate dagli stati membri all'Unione.\nA Nizza ci si preparava allo storico allargamento UE ad Est 2004-2007, il maggior ampliamento di sempre dell'Unione europea. Il percorso che ha portato all\u2019ingresso nell\u2019Unione dei paesi dell\u2019Europa centro-orientale \u00e8 stato lungo e pieno di difficolt\u00e0. Non poche sono state le sue successive problematiche, che sono state anche ricollegate all'approccio interstatale, piuttosto che comunitario, con cui \u00e8 stato gestito il relativo meccanismo decisionale.\nL'entrata in vigore del Trattato di Lisbona da parte di tutti i paesi UE il 1\u00ba dicembre 2009, dopo l'ultima firma del Presidente della Repubblica Ceca, ha sbloccato il processo di adesione dei nuovi Stati candidati.\nCronologia dell'allargamento dell'Unione europea.\nQui di seguito una breve cronologia dei paesi che si sono resi protagonisti di tali allargamenti:\nAllargamento futuro dell'Unione europea.\nL'allargamento dell'Unione europea \u00e8 aperto a ogni paese europeo che sia democratico, che garantisca il libero mercato e che abbia l'intenzione e la capacit\u00e0 di implementare il diritto dell'Unione. L'allargamento passato ha portato il numero di paesi membri da sei a ventotto dalla fondazione dell'Unione europea (come Comunit\u00e0 europea del carbone e dell'acciaio nel 1952). I criteri di accesso sono inclusi nei Criteri di Copenaghen, del 1993, e nel Trattato di Maastricht (articolo 49). L'\"europeit\u00e0\" di un determinato paese \u00e8 soggetta a valutazione politica dalle istituzioni dell'UE\nAl momento ci sono cinque paesi ufficialmente candidati all'adesione: Turchia (candidata dal 1999), Macedonia del Nord (candidata dal 2004), Montenegro (candidato dal 2010), Serbia (candidata dal 2012) e Albania (candidata dal 2014). Gli altri stati della penisola balcanica occidentale hanno firmato l'accordo di stabilizzazione e associazione necessario prima che possano candidarsi per l'adesione.\nDurante la campagna elettorale svoltasi per le europee del 2014 Jean-Claude Juncker afferm\u00f2 che il processo di allargamento avrebbe dovuto fermarsi temporaneamente per permettere il consolidamento dei risultati ottenuti dall'Unione europea a 28 e che pertanto sotto la sua Commissione non vi sarebbero stati allargamenti per cinque anni.\nCandidati all'adesione.\nCandidati ufficiali.\nQuesti i paesi ufficialmente candidati all'ingresso nell'Unione europea:\nFuture possibilit\u00e0 di allargamento.\nBalcani occidentali.\nQuesto stato balcanico ha come obiettivo l'adesione all'Unione europea.\nIl 25 novembre 2005 sono incominciati i negoziati per gli Accordi di Stabilizzazione e Associazione con l'Unione Europea, primo passo formale verso l'integrazione. Dopo un primo accordo base del 4 dicembre 2007, la Bosnia ed Erzegovina e l'Unione Europea hanno firmato gli accordi suddetti il 16 giugno 2008. Gli Accordi sono stati gi\u00e0 debitamente ratificati sia dall'Unione Europea sia da tutti gli Stati membri della UE, e sono in vigore dal 1\u00ba giugno 2015.\nIn precedenza era stato gi\u00e0 firmato tra la Bosnia ed Erzegovina e l'Unione Europea l'accordo di libero scambio. Tale accordo \u00e8 gi\u00e0 stato debitamente ratificato sia dall'Unione Europea sia da tutti gli Stati membri della UE, ed \u00e8 in vigore dal 1\u00ba luglio 2008.\nLa Bosnia ed Erzegovina ha presentato la propria domanda d'adesione all'Unione Europea il 15 febbraio 2016.\nIl Consiglio dell'Unione europea ha accettato la domanda di adesione il 20 settembre 2016. Ora la Commissione europea dovr\u00e0 procedere a presentare il proprio parere circa la domanda di adesione del paese balcanico a partire da un questionario che verr\u00e0 sottoposto al governo bosniaco-erzegovese; dopo questa fase, che dovrebbe durare almeno un anno, il Consiglio potr\u00e0 decidere se conferirgli lo \"status\" di candidato.\nAnche il Kosovo ha intenzione di chiedere l'ingresso nell'Unione europea. In data 27 ottobre 2015 l'Unione Europea e il Kosovo hanno firmato gli Accordi di Stabilizzazione e Associazione. Si prevede anche l'allargamento al Kosovo della zona di libero scambio con gli Stati membri della UE. Gli Accordi dovrebbero entrare in vigore al massimo entro sei mesi, o comunque non oltre il mese di giugno del 2016, dopo che anche il Parlamento Europeo avr\u00e0 eseguito la ratifica degli Accordi.\nIl Kosovo inoltre gi\u00e0 utilizza l'euro come moneta, pur avendola adottata in modo autonomo e non concordato con l'Unione europea. Un ostacolo che ancora rimane per l'ingresso del Kosovo nell'Unione Europea \u00e8 il mancato riconoscimento internazionale, soprattutto da parte di 5 Stati membri della UE (Cipro, Grecia, Romania, Slovacchia, Spagna).\nIl 20 aprile 2013 il Kosovo ha siglato un accordo con la Serbia in cui, al punto n. 14, si \u00e8 stabilito che nessuna delle due parti bloccher\u00e0 o incoragger\u00e0 altri a bloccare il processo del lato opposto, nei rispettivi percorsi europei.\nAssociazione europea di libero scambio (AELS).\nPaese restio all'ingresso nell'Unione europea per non perdere il controllo delle risorse nel campo della pesca e delle estrazioni petrolifere nelle proprie acque territoriali. La Norvegia ha fatto domanda di adesione alla CEE e all'Unione europea in tre occasioni: in due di queste (1972 e 1994) fu respinta da referendum. La Norvegia ha indetto due referendum per l'entrata nell'Unione Europea, ed entrambe le volte i cittadini hanno bocciato la proposta, sebbene con un lieve margine. Al primo referendum, tenutosi il 24 e 25 settembre 1972, il 53,5 percento dei votanti fu contrario all'adesione all'UE. Nel secondo referendum, tenutosi il 28 novembre 1994, la maggioranza scese al 52,2 percento dei votanti. In alcune zone, come Oslo, la maggioranza dei cittadini ha votato a favore dell'adesione all'UE.\nLa Svizzera ha depositato una domanda d'adesione all'Unione europea il 20 maggio 1992. Essa \u00e8 stata congelata in seguito al rifiuto, in votazione popolare, dell'entrata nello Spazio economico europeo (il 6 dicembre 1992). Formalmente, la domanda d'adesione all'UE \u00e8 stata ritirata solamente nel 2016. Il governo federale svizzero si \u00e8 limitato a firmare accordi specifici con l'Unione europea, in particolare sulle materie della libera circolazione delle persone e del lavoro.\nEx Unione Sovietica.\nLa nascita nel 2005 dell'Unione doganale eurasiatica, voluta dalla Russia su ispirazione del modello europeo, ha rallentato l'allargamento dell'Unione europea verso gli ex paesi URSS, dato che questi ultimi hanno ora una scelta su quale unione aderire per espandere i propri confini commerciali: da un lato si ritrovano un nuovo modello basato su principi pi\u00f9 democratici rispetto alla vecchia unione socialista, dall'altro si ritrovano una possibilit\u00e0 di riallacciare rapporti storici facilitati da legami linguistici e infrastrutturali. Le due unioni sono incompatibili ed esclusive.\nNel 2014 il Parlamento europeo ha approvato una risoluzione in cui si afferma che conformemente all'articolo 49 del trattato sull'Unione europea, la Georgia, la Moldavia e l'Ucraina, nonch\u00e9 qualsiasi altro paese europeo, hanno una prospettiva europea e possono presentare domanda di adesione all'UE in conformit\u00e0 con principi di democrazia, rispetto delle libert\u00e0 fondamentali e dei diritti umani, diritti delle minoranze e garanzia dello stato di diritto.\nL'Armenia, inizialmente interessata a firmare un accordo di associazione con l'Unione europea, ha improvvisamente interrotto il cammino di avvicinamento all'Unione europea il 4 settembre 2013, con la decisione di far parte dell'Unione doganale eurasiatica guidata dalla Russia.\nL'Azerbaigian ha cominciato gradualmente ad allentare i rapporti con la Russia dopo lo scioglimento dell'Unione Sovietica e avvicinarsi ai paesi europei. Sebbene sia quasi totalmente situato fuori dai confini convenzionali del continente europeo, viene considerato un paese europeo in ragione di considerazioni storiche e culturali. Nel 2001 l'Azerbaigian entra a far parte del consiglio d'Europa. Col miglioramento delle relazioni con l'Unione europea, l'Azerbaigian ha ottenuto una trattativa per firmare un accordo di stabilizzazione e associazione nel novembre 2013. Nell'ambito della politica europea di vicinato l'Azerbaigian fa parte del Partenariato orientale. Nel febbraio 2017, l'UE e l'Azerbaigian hanno avviato i negoziati su un nuovo accordo quadro volto a rafforzare reciprocamente il dialogo politico, il commercio e la cooperazione.\nLa Georgia ha affermato in varie occasioni il suo intento a voler entrare a far parte dell'Unione europea. Questo sar\u00e0 possibile nel medio periodo, solo se si affermer\u00e0, in questo paese, un sistema democraticamente pi\u00f9 forte.\nIl 15 luglio 2010 l'UE e la Georgia avviano i negoziati per l'associazione.\nIl 22 luglio 2013 la Georgia ha firmato un accordo di libero scambio con l'Unione europea.\nIl 29 novembre 2013 la Georgia, a Vilnius, ha firmato un accordo di associazione con l'Unione europea.\nLa Moldavia \u00e8 sicuramente interessata all'ingresso nell'UE, anche se l'avvio dei negoziati ufficiali d'adesione sembra ancora lontano. La Moldavia cerca di sfruttare per questo scopo la sua vicinanza e amicizia con la Romania.\nLa Moldavia ha compiuto sforzi considerevoli su richiesta dell'Unione e per questo sono stati firmati vari accordi volti a favorire l'integrazione.\nIl 29 novembre 2013, a Vilnius, la Moldavia ha firmato un accordo di associazione con l'Unione Europea; successivamente, il 27 febbraio 2014, il parlamento europeo ha approvato l'esenzione dei visti per i cittadini moldavi.\nLa mancata firma dell'Ucraina all'accordo di stabilizzazione e associazione nel 2013 ha portato a una lunga e violenta protesta popolare, nota come Euromaidan, che ha diviso ideologicamente il paese in filoeuropeisti, per lo pi\u00f9 nella capitale e nella parte occidentale dell'Ucraina, e in filorussi. Possibili ulteriori progressi nel processo di allargamento verso l'Ucraina sono sospesi in attesa di una stabilizzazione politica del paese.\nIl 28 febbraio 2022, il presidente ucraino Zekensky ha firmato la richiesta di adesione all'Unione Europea .\nMicrostati europei.\nL'esistenza dei \"microstati\" europei come nazioni sovrane \u00e8 strettamente legata alle loro speciali legislazioni economiche, le quali sono spesso incompatibili con le leggi dell'Unione europea. In virt\u00f9 di accordi precedenti, che legavano la circolazione monetaria di questi \"microstati\" alla valuta nazionale del Paese col quale mantengono delle relazioni privilegiate, hanno cambiato o mantenuto la valuta a seconda delle decisioni prese da tale Paese: Andorra, Monaco, San Marino e Citt\u00e0 del Vaticano hanno adottato l'euro, mentre il Liechtenstein ha mantenuto il franco svizzero.\nAndorra \u00e8 il pi\u00f9 grande dei microstati europei, ma non ha compiuto nessun passo verso l'adesione. Dal 2014 \u00e8 stato concesso allo stato la coniazione di monete euro andorrane. Lo stato non aderisce all'area Schengen.\nIl Principato di Monaco, assieme alla Citt\u00e0 del Vaticano, \u00e8 l'ultima monarchia rimasta in Europa che concentra il potere esecutivo attorno al suo sovrano. Utilizza l'euro e fa parte dell'area Schengen, in pi\u00f9 partecipa a diversi trattati in stretta collaborazione con la Francia.\nIl Liechtenstein fa parte, come l'Islanda e la Norvegia, dello Spazio economico europeo. Lo stato \u00e8 legato alla Svizzera dal punto di vista doganale e valutario, e adotta il franco svizzero come valuta corrente.\nNel piccolo stato si \u00e8 tenuto un referendum sull'adesione all'Unione Europea il 20 ottobre 2013; anche se ha prevalso una leggera percentuale di voti a favore, il quorum non \u00e8 stato raggiunto e la proposta referendaria \u00e8 stata bocciata. La repubblica adotta l'euro in base ad accordi bilaterali con la banca centrale e non ha controlli doganali ai confini con l'Italia pur non essendo firmataria degli accordi di Schengen.\nLo stato della Citt\u00e0 del Vaticano non ha mai manifestato l'intenzione di aderire all'Unione europea.\nStati extraeuropei.\nAllo stato attuale i \"criteri di Copenaghen\" impediscono a uno Stato \"non europeo\" di aderire all'Unione europea; a tale regola \u00e8 stata data evidentemente una interpretazione storico-culturale e non puramente geografica, nella concessione dell'adesione di Cipro, stato che appartiene geograficamente all'Asia ed \u00e8 entrato nell'Unione europea nel 2004.\nQuesto Stato del Maghreb mantiene un patto di associazione con l'Unione europea dal 1995, per eliminare le barriere doganali, e per la libera circolazione delle merci e delle persone. Una volta che la zona di libero commercio sar\u00e0 completamente funzionale, la situazione della Tunisia, nei confronti dell'Unione europea, diventer\u00e0 simile a quella della Norvegia e dell'Islanda. Non sar\u00e0 per\u00f2 possibile che la Tunisia diventi membro dell'Ue, in quanto non \u00e8 uno stato europeo.\nAnch'esso parte del Maghreb, questo stato ha espresso pi\u00f9 volte il suo desiderio di incorporazione nell'Unione europea, desiderio che \u00e8 stato respinto in quanto non \u00e8 un paese europeo. Oltre a questo ostacolo, vi sarebbero altri fattori, come un'economia in sviluppo o i suoi problemi con il Sahara Occidentale (il cui territorio \u00e8 amministrato dal Marocco e rivendicato dal Fronte Polisario), che rendono difficile la sua candidatura.\nNell'ottobre 2008, tuttavia, il Marocco \u00e8 stato il primo paese del Mediterraneo a ottenere uno statuto di partenariato speciale con l'Unione europea (\u201cadvanced status\u201d), in seguito alle riforme intraprese a livello politico, sociale ed economico. Tale statuto include l'istituzione di una conferenza UE-Marocco e la partecipazione diretta del Marocco in una serie di consigli ministeriali UE e di meeting di lavoro.\nL'ingresso d'Israele nell'Unione europea \u00e8 da tanti anni al centro d'una campagna portata avanti dal Partito Radicale Transnazionale di Marco Pannella ed Emma Bonino. I vari governi israeliani che si sono susseguiti, pur non escludendo a priori la possibilit\u00e0, non hanno mai manifestato alcun interesse concreto.\nEsiste un movimento d'opinione (diffuso principalmente in Portogallo) che propone l'ingresso dello stato africano nell'Unione europea. Capo Verde viene infatti visto, da un punto di vista etnico e culturale, come un \"ponte\" tra l'Africa, l'Europa e l'America latina. Inoltre l'arcipelago fu fino al 1975 una colonia portoghese e costituisce, assieme alle Canarie, alle Azzorre e ad altre isole, la Macaronesia."}
{"id": "20752", "revid": "287204", "url": "https://it.wikipedia.org/wiki?curid=20752", "title": "Sutra", "text": "Il termine sutra deriva dal sanscrito \u0938\u0942\u0924\u094d\u0930, \"s\u016btra\" (in p\u0101li \"sutta\") che significa letteralmente \"filo\" (dalla radice indoeuropea \"*sy\u016b-\", la stessa del latino \"suere\", \"cucire\"), e nel suo senso originale indica una \"breve frase\", un \"aforisma\". \nUso.\nUsato nella cultura indiana per significare un insieme di insegnamenti sapienziali espressi in modo breve e sintetico, con i secoli ha ampliato il suo senso sino ad indicare componimenti molto estesi ed articolati, perdendo, in parte, il senso originale di 'componimento breve' o 'aforisma'. Nell'ambito del buddhismo il termine \u00e8 tradotto in cinese con \"j\u012bng\" (), in coreano \"gyeong\" (), in lingua giapponese con e in tibetano con \"mdo\" (\u0f58\u0f51\u0f7c).\nNell'induismo i sutra sono elaborazioni filosofiche sapienziali successive alle , che descrivono in versi succinti, e talvolta criptici, la metafisica, la cosmogonia, la condizione umana, come ottenere una vita beata e come purificare il proprio karma per reincarnarsi in un'esistenza migliore.\nNel buddhismo il termine si riferisce esclusivamente ai testi inclusi nel Canone della scuola buddhista di riferimento (Canone buddhista); il termine p\u0101li \"sutta\", in particolare, si riferisce ad esempio ai testi del \"Suttanta\" o Sutta Pi\u1e6daka del Canone p\u0101li della scuola Therav\u0101da. Il termine sanscrito \"s\u016btra\", invece, \u00e8 relativo ai componimenti del Canone successivo, di ambito \"mah\u0101y\u0101na\", composti in sanscrito o in sanscrito ibrido, detto anche 'sanscrito buddhista'. Secondo la visione convenzionale della tradizione religiosa buddista, i testi indicati come \"sutta\" o \"s\u016btra\" non sono elaborazioni posteriori ma trascrizioni dei discorsi tenuti da Siddhartha Gautama nel corso della sua predicazione.\nIl termine \u00e8 stato usato anche nel giainismo, in cui indica un gruppo di biografie di \"Tirthankar\" (Kalpasutra).\nEsempi.\nLa quantit\u00e0 di sutra esistenti \u00e8 immensa; alcuni tra i pi\u00f9 noti sono:"}
{"id": "20753", "revid": "1106276", "url": "https://it.wikipedia.org/wiki?curid=20753", "title": "Organismo geneticamente modificato", "text": "Un organismo geneticamente modificato (OGM) \u00e8 un organismo vivente che possiede un patrimonio genetico modificato tramite tecnologia del DNA ricombinante, che consentono l'aggiunta, l'eliminazione o la modifica di elementi genici.\nStoria.\nIl primo OGM moderno fu ottenuto nel 1973 da Stanley Norman Cohen (\"School of Medicine\", Universit\u00e0 di Stanford) ed Herbert Boyer (Universit\u00e0 di San Francisco). I due ricercatori, grazie all'uso combinato delle nuove tecniche di biologia molecolare che si stavano sviluppando in diversi laboratori, come l'uso dell'enzima ligasi (1967), degli enzimi di restrizione e della trasformazione batterica (1970-72), riuscirono per primi a clonare un gene di rana all'interno del batterio \"Escherichia coli\", dimostrando che era possibile trasferire materiale genetico da un organismo ad un altro tramite l'utilizzo di vettori plasmidici in grado di autoreplicarsi, abbattendo di fatto le barriere specifiche.\nQuesti risultati ebbero un tale impatto da indurre la comunit\u00e0 scientifica ad autoimporre nel 1974 una moratoria internazionale sull'uso della tecnica del DNA ricombinante per valutare la nuova tecnologia e i suoi possibili rischi. L'anno successivo fu la conferenza di Asilomar, tenutasi a Pacific Grove (California) a concludere che gli esperimenti sul DNA ricombinante potessero procedere a patto che rispettassero severe linee guida, poi redatte dai \"National Institutes of Health\" (NIH) ed accettate dalla comunit\u00e0 scientifica. Queste linee guida, pubblicate per la prima volta nel 1976 e successivamente aggiornate, sono tuttora seguite dai laboratori che effettuano esperimenti di trasformazione genica.\nDal 1976 ad oggi gli OGM sono passati dallo stato di mera possibilit\u00e0 tecnologica ad una realt\u00e0. Si sono dovuti attendere infatti solo due anni da Asilomar per avere il primo prodotto ad uso commerciale derivato da un OGM. La Genentech, fondata da Herbert Boyer, \u00e8 riuscita infatti a produrre attraverso \"E. coli\" importanti proteine umane ricombinanti: la somatostatina (1977) e l'insulina (1978), il farmaco biotecnologico pi\u00f9 noto, che \u00e8 stato commercializzato a partire dal 1981. La commercializzazione dell'insulina ha segnato un cambiamento epocale per l'industria del farmaco, aprendo il settore biotecnologico (precedentemente confinato nei laboratori di ricerca) all'industrializzazione, e rivoluzionando il processo di \"drug discovery\" e lo sviluppo di nuove terapie non invasive.\nPoco dopo lo sviluppo dell'insulina ricombinante, nel 1983 si ebbe negli Stati Uniti la prima battaglia sul rilascio nell'ambiente di organismi geneticamente modificati. Al centro del dibattito la sperimentazione dei cosiddetti batteri \"ice-minus\", una variante di \"Pseudomonas syringae\", incapace di produrre la proteina di superficie che facilita la formazione dei cristalli di ghiaccio. I ricercatori della Advanced Genetic Sciences e della Universit\u00e0 di Berkeley svilupparono questa variante allo scopo di introdurla nel terreno per proteggere le piante dal gelo. La richiesta di effettuare esperimenti in campo aperto con questo OGM scaten\u00f2 una forte contestazione da parte degli ambientalisti. Solo dopo una battaglia legale durata tre anni, nel 1986 i batteri \"ice-minus\" furono i primi OGM ad uscire dai laboratori ed essere introdotti nell'ambiente. Pochi anni dopo si scopr\u00ec che questa variante esisteva anche in natura e l'azienda detentrice del brevetto, visto il contesto non favorevole agli OGM, decise di proseguire gli esperimenti solo sulla variante naturale. Gli \"ice-minus\" ricombinanti non vennero mai commercializzati.\nDopo pi\u00f9 di 30 anni dalla Conferenza di Asilomar, all'alba del XXI secolo, si conoscono molte delle potenzialit\u00e0 e dei limiti di questa tecnologia e, in molti casi, si dispone dei protocolli di gestione necessari a consentirne una applicazione in sicurezza. In particolare il Protocollo di Cartagena, ratificato nel 2000, si pone come strumento internazionale per la protezione della biodiversit\u00e0 dai possibili rischi derivanti dalla diffusione dei prodotti delle nuove tecnologie.\nAd oggi la tecnica del DNA ricombinante \u00e8 stata utilizzata non solo per la produzione di nuovi farmaci, ma anche di enzimi per ridurre l'impatto ambientale dell'industria, piante e animali con caratteristiche migliorative in termini di resistenza alla malattie o di \"performance\" produttive e ambientali, ma anche organismi quali l'oncotopo, usato nella ricerca sul cancro, che hanno portato con s\u00e9 importanti quesiti etici oltre ad aver aperto la strada a dispute per l'uso a fini sperimentali o commerciali delle innovazioni scientifiche. La possibilit\u00e0 di brevettare gli OGM ha acceso un forte dibattito sulla propriet\u00e0 intellettuale delle risorse genetiche del pianeta e sulla liceit\u00e0 di una ricerca e di un'industria che non si ponga anche dei limiti etici o che non sappia mettersi in ascolto delle domande presenti nell'opinione pubblica creando consenso attorno alle proprie iniziative di ricerca e \"business\".\nLa commercializzazione degli OGM sta conquistando anche altri tipologie di mercati: nel 2003 a Taiwan furono venduti i primi animali OGM a scopo domestico: si tratt\u00f2 di un centinaio di pesci d'acquario resi fluorescenti tramite l'inserimento di geni di medusa, chiamati GloFish. Nel dicembre 2003 la vendita di pesci fluorescenti \u00e8 stata permessa anche negli Stati Uniti, dopo che la Food and Drug Administration dichiar\u00f2 la non rilevanza a scopi alimentari di questi pesci, mentre \u00e8 tuttora vietata la loro introduzione in Europa.\nDescrizione.\nDefinizione.\nCon il termine Organismo Geneticamente Modificato (OGM) si intendono soltanto gli organismi in cui parte del genoma sia stato modificato tramite le moderne tecniche di ingegneria genetica. Non sono considerati \"organismi geneticamente modificati\" tutti quegli organismi il cui patrimonio genetico viene modificato a seguito di processi spontanei (modificazioni e trasferimenti di materiale genetico avvengono infatti in natura in molteplici occasioni e tali processi sono all'origine della diversit\u00e0 della vita sulla terra), o indotti dall'uomo tramite altre tecniche che non sono incluse nella definizione data dalla normativa di riferimento (ad esempio con radiazioni ionizzanti o mutageni chimici).\nGli Organismi Geneticamente Modificati vengono spesso indicati come \"organismi transgenici\": i due termini non sono sinonimi in quanto il termine transgenesi si riferisce all'inserimento, nel genoma di un dato organismo, di geni provenienti da un organismo di specie diversa. Sono invece definiti OGM anche quegli organismi che risultano da modificazioni che non prevedono l'inserimento di alcun gene (es. sono OGM anche gli organismi dal cui genoma sono stati tolti dei geni), cos\u00ec come gli organismi in cui il materiale genetico inserito proviene da un organismo \"donatore\" della stessa specie. In questo secondo caso alcuni studiosi parlano di organismi \"cisgenici\", la tecnica in questione si chiama \"miglioramento genetico assistito da marcatori molecolari e la cisgenesi\" (MGAMMC), per velocizzare il lento progresso del \"breeding\" ed \u00e8 pronta ad introdurre piante cisgeniche nel mercato.\nTecniche principali.\nAi fini della definizione di OGM data dalla Direttiva 2001/18/CE, sono considerate tecniche che hanno come risultato un organismo geneticamente modificato\nSono esclusi dalla definizione gli organismi ottenuti per mutagenesi o fusione cellulare di cellule vegetali di organismi che possono scambiare materiale genetico anche con metodi di riproduzione tradizionali, a condizione che non comportino l'impiego di molecole di acido nucleico ricombinante.\nTecniche di miglioramento genetico.\nLa modificazione del genoma degli esseri viventi da parte dell'uomo \u00e8 una pratica antichissima. Essa pu\u00f2 risalire a circa 14\u00a0000 anni fa con l'addomesticamento del cane. Le modificazioni genetiche indotte in tal modo sono state per\u00f2 in larga parte inconsapevoli ed \u00e8 solo a partire dalla prima met\u00e0 del Novecento che l'uomo ha preso coscienza dell'effetto a livello genetico indotto dai propri programmi di selezione.\nI metodi utilizzati tradizionalmente per modificare il patrimonio genetico degli esseri viventi sono essenzialmente due: la mutagenesi e l'incrocio.\nLa mutagenesi \u00e8 un fenomeno che \u00e8 strutturalmente presente, anche se a bassa frequenza, in tutti gli esseri viventi ed \u00e8 basato sulle imprecisioni o gli errori di replicazione del genoma durante i processi di divisione cellulare. Le mutazioni vengono poi sottoposte a selezione o dall'ambiente o dall'uomo e, se vantaggiose, vengono mantenute nella popolazione. Nei programmi di miglioramento genetico, la frequenza con cui avvengono queste mutazioni viene generalmente amplificata utilizzando radiazioni o agenti chimici mutageni.\nLe mutazioni, che possono interessare una singola base del DNA o anche intere porzioni di cromosomi (inserzioni, traslocazioni, duplicazioni e delezioni), hanno portato nel tempo ad evidenti modifiche fenotipiche negli esseri viventi (si pensi alla diversit\u00e0 tra le varie razze canine). L'uomo, nei secoli, ha sfruttato la variabilit\u00e0 prodotta dalle mutazioni (quale ad esempio l'incapacit\u00e0 di perdere i semi da parte della spiga del frumento) per selezionare e costruire molte cultivar e razze animali oggi fondamentali per la sua sopravvivenza.\nUn esempio storico di mutazioni indotte dall'uomo ai fini del miglioramento genetico \u00e8 rappresentato dalla variet\u00e0 di frumento \"Creso\", ottenuto per irradiazione dall'ENEA. Esso \u00e8 stato negli anni ottanta una delle variet\u00e0 di punta per la produzione di pasta (circa 1 spaghetto su 4) ed \u00e8 oggi uno dei genitori delle attuali variet\u00e0 commerciali. Un altro esempio \u00e8 dato dalla differenza tra mais giallo e mais bianco che \u00e8 riconducibile alla mutazione di un singolo gene.\nL'incrocio \u00e8 invece una tecnica che permette di unire le caratteristiche presenti in due individui diversi, anche non appartenenti alla medesima specie, grazie al rimescolamento dei loro genomi sfruttando la riproduzione sessuale. In tal modo sono stati prodotti il mulo o il bardotto, ma anche gli ibridi, oggi utilizzati per le produzioni animali e vegetali. Il vantaggio di tale tecnica \u00e8 la possibilit\u00e0, una volta identificata fenotipicamente una caratteristica di interesse in una razza o in una variet\u00e0 (ad esempio la resistenza ad una malattia), di trasferirla in un'altra attraverso incroci mirati.\nLa differenza sostanziale tra queste due tecniche di miglioramento genetico e l'ingegneria genetica (alla base dello sviluppo degli OGM) sta nella modalit\u00e0 con cui l'uomo induce le modificazioni genetiche. Nel caso della mutazione o dell'incrocio viene infatti effettuata una selezione fenotipica, in base a caratteristiche visibili, all'interno di popolazioni molto grandi (alcune decine di migliaia nelle piante e alcune centinaia negli animali).\nNell'ingegneria genetica invece \u00e8 possibile \"progettare\" deterministicamente la modifica genetica da effettuare. Inoltre, una volta ottenuto un certo numero di organismi geneticamente modificati, essendo questi geneticamente distinguibili dagli altri, possono venire selezionati genotipicamente, ovvero in base alle loro caratteristiche genetiche, e non pi\u00f9 unicamente fenotipicamente come accade invece per le tecniche tradizionali, per le quali non \u00e8 possibile conoscere a priori le modificazioni genetiche indotte.\nNuove tecniche di manipolazione genetica.\nNuove tecniche di manipolazione genetica chiamate cisgenesi e \"genome editing\" saranno studiate a partire dal 2016 dal CREA Centro di ricerca specializzato del Ministero delle politiche agricole italiano.\nClassi di OGM.\nProcarioti.\nPer inserire nuovi frammenti di DNA negli organismi si usano dei \"vettori\". I vettori sono generalmente piccole molecole circolari di DNA, i plasmidi, o strutture derivate da virus in grado di immagazzinare materiale genetico.\nSono tre i processi attraverso cui \u00e8 possibile modificare il genoma batterico.\nPer inserire il segmento di DNA che codifichi il gene voluto, \u00e8 necessario conoscere la funzione dei geni su cui si sta operando. Nei batteri, \u00e8 relativamente semplice identificare la funzione di un gene specifico: i ricercatori a tale scopo sono soliti realizzare dei ceppi batterici cosiddetti \"knock out\". In questi ceppi viene eliminato il DNA relativo al gene d'interesse: osservando le conseguenze sulla vita del batterio, \u00e8 possibile identificare la funzione del gene stesso.\nL'uso di \"knock out\" \u00e8 molto diffuso, non solo per i procarioti. \u00c8 possibile realizzare \"knock out\" in numerosi organismi modello. Il gene responsabile della fibrosi cistica, ad esempio, \u00e8 stato individuato in topi \"knock-out\": una volta individuato il presunto gene della fibrosi cistica (chiamato CFTR) nell'uomo, i ricercatori hanno individuato l'omologo nel genoma del topo, ne hanno fatto un \"knock out\" verificando poi che senza tale gene il topo presentava tutti i sintomi clinici della malattia.\nPiante.\nLa principale tecnica di modificazione genetica per le piante \u00e8 legata alla capacit\u00e0 naturale del batterio \"Agrobacterium tumefaciens\" di infettare piante e causare una crescita paragonabile a quella tumorale presente negli animali, tale patologia \u00e8 nota come \"galla del colletto\". \"A. tumefaciens\" \u00e8 in grado di infettare la pianta trasferendo una porzione di plasmide (noto come plasmide Ti) che \u00e8 in grado di integrarsi nel genoma dell'ospite. Il plasmide contiene diversi geni che, una volta \"letti\" dalla pianta, generano la galla e producono nutrienti (opine) per il batterio consentendone la crescita.\nDiversi scienziati, a partire dalla seconda met\u00e0 degli anni sessanta, hanno contribuito a comprendere il meccanismo e le condizioni attraverso cui tale plasmide viene trasferito ed integrato nel genoma della pianta: tra questi Jeff Schell, Marc Van Montagu, Georges Morel, Mary-Dell Chilton e Jacques Temp\u00e9. Grazie a tali scoperte, a partire dal 1983 \u00e8 stato possibile trasformare le conoscenze biologiche acquisite, in tecniche biotecnologiche e quindi sviluppare versioni del plasmide \"disarmate\", ovvero senza i geni che davano origine alla malattia, in cui erano invece presenti geni di interesse, permettendo cos\u00ec di produrre le prime piante transgeniche, oggi molto utilizzate per fini di ricerca o agro-alimentari.\nUn altro processo largamente utilizzato per produrre piante OGM \u00e8 il metodo biolistico (anche detto \"gene gun\" o \"particle gun\"), che permette di \"sparare\" microproiettili di oro o tungsteno ricoperti di DNA all'interno delle cellule vegetali. Tale metodo \u00e8 stato utilizzato, ad esempio, per la produzione del pi\u00f9 comune cereale OGM, il Mon810.\nLe tecniche biolistiche sono spesso utilizzate per piante monocotiledoni, mentre \"A.tumefaciens\" ed altri agrobatteri sono utilizzati per modificare dicotiledoni, anche se recentemente sono stati messi a punto ceppi di questo batterio in grado di trasformare anche le monocotiledoni.\nQueste tecniche sono in generale complementari e non sostitutive di quelle, pi\u00f9 empiriche, gi\u00e0 sviluppate all'interno del millenario processo di \"umanizzazione\" delle piante di interesse agro-alimentare che oggi si trovano sulle nostre tavole: il loro patrimonio genetico ha infatti subito nel corso del tempo modifiche genetiche rilevanti con tecniche convenzionali (oppure, si potrebbe dire, biotecnologie classiche), che hanno dato origine alla stessa agricoltura: selezione artificiale o, pi\u00f9 recentemente, l'induzione di mutazioni per mezzo di raggi X o raggi gamma.\nSicuramente i campi in cui le piante transgeniche vengono usate maggiormente a fini sperimentali \u00e8 quello dei vaccini (sono state prodotte piante con antigeni di tantissimi agenti eziologici di malattie quali ad esempio AIDS, papilloma virus, epatiti, carie dentale, vaiolo), biorisanamento di siti contaminati, genomica funzionale (per scoprire cio\u00e8 le funzioni di geni e proteine poco conosciute).\nAnimali.\nDiverse tecniche sono utilizzate per la produzione di animali transgenici. Il primo esperimento di successo di transgenesi animale fu ottenuto utilizzando un retrovirus. Questa tecnica si ispira a un fenomeno che avviene in natura: durante le infezioni virali, l'RNA dei retrovirus entra nella cellula dell'animale infetto, viene modificato in DNA e integrato nel genoma dell'ospite. Questa propriet\u00e0 fa del retrovirus un buon vettore per materiale genetico, anche se questa tecnica presenta alcune limitazioni quali la possibilit\u00e0 di trasferire solo piccoli tratti di DNA (circa 8 Kb) e la possibile integrazione del genoma virale nella cellula ospite. Altri esperimenti hanno usato la transfezione di cellule staminali embrionali o germinali, ma il trasferimento nucleare (la tecnica utilizzata per la produzione della pecora Dolly) associato alla manipolazione \"in vitro\" di colture cellulari \u00e8 attualmente la tecnica pi\u00f9 in uso.\nGli scopi principali della transgenesi animale sono i seguenti:\nApplicazioni.\nGli OGM sono oggi utilizzati principalmente nell'ambito dell'alimentazione, dell'agricoltura, della medicina, della ricerca, e dell'industria.\nProduzione di OGM.\nLe tecniche per ottenere gli OGM sono relativamente recenti. Oggi sono presenti sul mercato solo OGM che presentano modifiche circoscritte a caratteri di natura mendeliana, ovvero caratteri facilmente controllabili tramite l'inserimento di uno o pochi geni che servono a fornire direttamente una data caratteristica (es. resistenza a una malattia). L'esponenziale aumento di informazioni rese disponibili nell'ultimo decennio dalla genomica consente per\u00f2 di mettere a punto organismi che presentino modifiche genetiche molto complesse su caratteri quantitativi (ad esempio resistenza agli stress, produzione).\nGli OGM vengono ottenuti attraverso l'uso di tecniche di ingegneria genetica che permettono di inserire, all'interno del genoma di un organismo, frammenti di DNA provenienti anche da altri organismi. Il DNA cos\u00ec ottenuto \u00e8 definito \"DNA ricombinante\". I frammenti di DNA da inserire vengono estratti dal genoma di origine attraverso l'uso di enzimi di restrizione, che funzionano come vere e proprie forbici molecolari, e inseriti in un vettore ricevente grazie ad un altro enzima: la DNA ligasi.\nI vettori possono essere sia piccole molecole circolari di DNA, i plasmidi che possono accogliere frammenti fino a circa 15\u00a0000 paia di basi, sia alcune strutture derivate da virus, in grado di contenere quantit\u00e0 maggiori di materiale genetico (fino a circa 70\u00a0000 bp).\nEsistono inoltre vettori che rappresentano dei veri e propri cromosomi artificiali ad esempio in lievito (noti come YAC, dall'inglese \"Yeast Artificial Chromosomes\") o in batteri (BAC, \"Bacterial Artificial Chromosomes\"), che permettono l'inserimento di oltre 300\u00a0000 paia di basi \u2013 cio\u00e8 oltre lo 0,01% del genoma di un mammifero.\nControlli.\nPer controllare la presenza di OGM all'interno di un prodotto vengono utilizzati 3 tipi differenti di tecnica.\nDiffusione nel mondo.\nA livello globale, l'estensione di colture geneticamente modificate, si sono attestate su oltre 125 milioni di ettari nel 2008; essi sono dedicati soprattutto a coltivazioni di soia, mais, cotone, a cui si aggiungono colture di altre specie cerealicole o anche orticole: in totale, si tratta dell'8% della superficie coltivata nel mondo. Al 2014 si stima un aumento di tale superficie a 175,2 milioni di ettari.\nLa produzione si concentra quasi per intero su 4 colture che, al 2015, coprono il 99% della produzione di agricoltura GMO: soia (50%), grano (30%), cotone (14%), canola (5%).\nLa diffusione di coltivazioni geneticamente modificate incontra opposizione da parte di aziende i cui interessi sono in contrasto: fra queste vi sono le aziende che producono pesticidi (le maggiori tre per fatturato sono aziende europee) e le aziende della grande distribuzione organizzata (con una forza economica, per fatturato, di 20 volte superiore a quelle del settore biotech e agrofarmaceutico), le cui \"logiche di promozione del prodotto [...] non si conciliano con l\u2019uso di piante da OGM\".\nEuropa.\nIn alcune nazioni europee come Francia, Spagna, Portogallo, Polonia, Germania, Slovacchia, Repubblica Ceca e Romania \u00e8 permesso coltivare piante transgeniche, mentre in altre (Austria e Grecia) \u00e8 vietato. Ancora diversa \u00e8 la situazione in alcuni paesi, come Italia, \nUcraina.\nL' e, . , .\nItalia.\nL'Italia rientra tra i paesi che vietano la coltivazione di OGM, ma che, per soddisfare il fabbisogno nazionale di tali prodotti, ne permettono l'importazione da paesi esteri nei quali non esistono vincoli alla coltivazione: questa situazione asimmetrica genera un deficit annuo del settore agricolo italiano stimato in 5 miliardi di euro (dati del 2017). Infatti, l'Italia \u00e8 un forte importatore di mangimi OGM per il fabbisogno del settore zootecnico: al 2017, l'87% del mangime venduto in Italia \u00e8 costituito da OGM, tra cui il mais e la soia. Analoga \u00e8 la situazione del cotone usato per l'abbigliamento, anch'esso costituito, al 2017, per il 70% da cotone OGM.\nPer quanto riguarda le restrizioni imposte dal diritto italiano alla coltivazione di piante OGM, la Corte di giustizia europea, il 13 settembre 2017 ha dichiarato ingiustificato il divieto di coltivazione del mais MON 810 previsto dal decreto interministeriale del 12 luglio 2013.\nLe importazioni non consistono in cibo destinato direttamente al consumo umano, quanto piuttosto in mais geneticamente modificato per l'allevamento di ovini e suini che entra nella catena alimentare attraverso queste specie animali. La normativa italiana vieta anche l'esecuzione di ricerche con colture OGM in campo aperto, legittimandone l'uso solamente all'interno di serre chiuse.\nSpagna.\nDai primi anni 2000, in Spagna viene coltivato quasi esclusivamente mais OGM.\nNormativa sugli OGM.\nIn molti Paesi del mondo esiste un quadro di riferimento normativo che regola il settore OGM, per garantire la biosicurezza, ossia un utilizzo in rispetto dei necessari livelli di sicurezza ambientale, della salute umana e di quella animale. I principi legislativi di riferimento a livello internazionale in tema di biosicurezza sono contenuti all'interno del Protocollo di Cartagena.\nNegli Stati Uniti, la legge HR 933, firmata nel 2013 dal presidente Barack Obama, proibisce ai giudici federali degli Stati Uniti di introdurre un qualsiasi divieto di vendita per OGM.\nIn Europa il contesto normativo sugli OGM, basato sul principio di precauzione, \u00e8 oggi costituito dai seguenti testi:\nL'Italia ha recepito la direttiva 2001/18/CE attraverso il decreto legislativo 224/2003.Nel luglio 2013 \u00e8 stata annunciata la firma di un decreto che proibisce uno dei pi\u00f9 diffusi OGM, il mais Monsanto 810. Il decreto, prima della nuova direttiva dell'UE sugli OGM che rimanda agli Stati membri il diritto di limitare o vietare le coltivazioni di OGM, aveva prorogato per 18 mesi il divieto del 12 luglio 2013.\nIl 6 febbraio 2015, il Consiglio di Stato ha respinto il ricorso di un agricoltore friulano, Giorgio Fidenato, sostenitore delle colture di mais geneticamente modificato, che chiedeva il permesso di utilizzare questo tipo di sementi. La sentenza ribadiva il divieto italiano di qualsiasi coltivazione di piante e raccolti OGM. La vertenza \u00e8 stata portata avanti alla Corte di giustizia europea, che, decidendo sul ricorso di Fidenato, il 13 settembre 2017 ha pronunciato una sentenza in cui viene censurato come ingiustificato il divieto di coltivazione del mais MON 810 sancito dal decreto interministeriale del 12 luglio 2013.\nPresunti rischi e controversie.\n\u00c8 stato raggiunto un ampio consenso in ambito scientifico nel ritenere che i cibi OGM non presentino rischi maggiori di quanti ne presenti il normale cibo.. Non esistono, infatti, studi o \"report\" che documentino un qualche danno alla popolazione derivato da cibi OGM.. Ci\u00f2 nonostante, parte dell'opinione pubblica ritiene che gli OGM, in ambito agroalimentare, possano avere potenziali rischi per l'ambiente o per la salute umana e animale.\nFin dai primi esperimenti applicativi di tecniche di ingegneria genetica negli anni settanta, alcuni hanno considerato che, accanto ai potenziali benefici che la nuova tecnica poteva offrire, sarebbero potuti comparire nuovi rischi, difficili da prevedere allo stato delle conoscenze di allora. Gi\u00e0 quando l'uso della tecnica era confinato all'ambiente del laboratorio, si temeva, ad esempio, che batteri innocui potessero trasformarsi in microrganismi patogeni pericolosi per l'uomo a causa dell'introduzione in essi di geni che conferissero loro resistenza agli antibiotici, o che li rendessero in grado di produrre tossine, o che li trasformassero in agenti cancerogeni. Quando poi sono state sviluppate piante geneticamente modificate per uso alimentare, si sono ipotizzati alcuni rischi specifici legati al loro potenziale impatto sull'ambiente e sulla salute.\nL'OMS e L'EFSA hanno pubblicato vari documenti per valutare il potenziale rischio di allergenicit\u00e0 degli OGM per la possibile presenza di proteine modificate o per la sovraespressione di allergeni alimentari gi\u00e0 presenti nelle colture non modificate. L'analisi dello stato raggiunto dalle conoscenze su tali rischi \u00e8 stata anche oggetto, nel 2010, di una voce di una pubblicazione dell'Istituto dell'Enciclopedia Italiana: in essa, tra le altre cose, si rilevava che, mentre nel settore farmaceutico e industriale gli OGM sono ampiamente accettati, \"molto meno accettate sono le applicazioni agroalimentari, soprattutto perch\u00e9 i benefici per i consumatori risultano poco evidenti e il relativo dibattito \u00e8 guidato da motivazioni di carattere commerciale e politico, pi\u00f9 che scientifico. \u00c8 pur vero che rimangono irrisolte alcune questioni di natura scientifica, ma il problema dell'accettazione degli OGM \u00e8 sicuramente e solo nelle mani della politica, che non ha ancora saputo o voluto affrontare il tema in modo organico e legalmente sostenibile\"..\nDibattito sugli OGM.\nContro ogni attuale evidenza scientifica, da alcune parti si paventano rischi ambientali e per la salute. Tutti questi diversi presunti elementi di rischio sono al centro di accesi dibattiti che creano spesso forti polarizzazioni all'interno dell'opinione pubblica. Le divergenti valutazioni sul nodo politico che sta dietro le legislazioni riguardanti gli OGM assumono spesso connotazioni di scontro ideologico fra opposte fazioni.\nTra i temi pi\u00f9 dibattuti vi sono la legittimit\u00e0 di brevettare sequenze genetiche e gli organismi geneticamente modificati, pratica permessa in gran parte dei paesi sviluppati e impegnati nella ricerca genetica, anche se con diverse limitazioni, e le implicazioni bioetiche legate all'uso di animali \"ingegnerizzati\" per fini sperimentali."}
{"id": "20754", "revid": "110157", "url": "https://it.wikipedia.org/wiki?curid=20754", "title": "Basilica di San Giorgio Maggiore", "text": "San Giorgio Maggiore (\"San Zorzi Maz\u00f3r\" in veneziano) \u00e8 una basilica sull'Isola di San Giorgio Maggiore a Venezia, parte dell'omonimo monastero. La chiesa, progettata da Andrea Palladio che realizz\u00f2 anche il refettorio, si affaccia sul Bacino di San Marco.\nStoria.\nLa prima chiesa dedicata a San Giorgio sorse tra l'VIII e il IX secolo; nel 982 l'isola venne donata dal doge Tribuno Memmo a un monaco benedettino, beato Giovanni Morosini, che vi fond\u00f2 l'adiacente monastero (il monastero di San Giorgio Maggiore) di cui fu il primo abate.\nPer la costruzione del refettorio (1560-1563) del monastero prima e poi per il progetto della nuova chiesa fu chiamato l'architetto padovano Andrea Palladio.\nNel 1566 fu posta la prima pietra, mentre nel 1575 erano gi\u00e0 stati innalzati i muri perimetrali e il tamburo della cupola. Quest'ultima fu completata nel 1576 e nel 1591 fu ultimato il coro. La facciata venne realizzata tra il 1597 e il 1610 da Vincenzo Scamozzi, 30 anni dopo la morte del maestro.\nL'attuale campanile (alto 63 m) fu progettato dall'architetto somasco Benedetto Buratti e risale al 1791. Quello costruito nel 1467 era crollato nel 1774. A canna quadrata, con cella in pietra d'Istria e cuspide conica, offre un panorama unico su Venezia e sulla laguna.\nTuttora i monaci benedettini officiano nella chiesa.\nNel marzo del 1900 papa Leone XIII la elev\u00f2 al rango di basilica minore.\nRefettorio palladiano del monastero.\nIl primo contatto fra Andrea Palladio e la ricchissima congregazione benedettina di Santa Giustina riguarda la costruzione del refettorio del convento di San Giorgio Maggiore a cominciare dal luglio del 1560 per concludersi tre anni pi\u00f9 tardi. In realt\u00e0 si tratta della ristrutturazione e del completamento di un edificio impostato una ventina d'anni prima che Palladio trasforma in una delle sue realizzazioni pi\u00f9 sontuose e affascinanti; questa conduce all'aula del refettorio attraverso una calibrata sequenza scenografica di spazi su due livelli.\nUn'ampia scalinata conduce a un primo grandioso portale (citazione filologica di un preciso modello romano antico: il portale del San Salvatore a Spoleto) attraverso il quale si accede a un vestibolo dove, su di un pavimento bianco e rosso, sono collocati due straordinari lavamani gemelli di marmo rosso; quindi un secondo portale \u2014 che \u00e8 una reinterpretazione palladiana del precedente \u2014 introduce nella grande aula. Quest'ultima \u00e8 coperta da una grandiosa volta a botte che si trasforma in crociera sulla mezzeria per consentire l'apertura di due finestre termali: il modello \u00e8 evidentemente la copertura degli ambienti termali antichi, gi\u00e0 ricercata in progetti giovanili come villa Valmarana a Vigardolo (1542), ma qui riproposti in un'inedita enfasi dimensionale.\nLa magnificenza dell'architettura del refettorio era in origine completata dal posizionamento sulla parete di fondo della grande tela raffigurante le \"Nozze di Cana\", commissionata a Paolo Veronese gi\u00e0 nel 1562 e conclusa in poco pi\u00f9 di un anno di lavoro. Senza dubbio il dipinto era stato pensato in relazione allo spazio palladiano e alla grande finestra termale sovrastante, ma fu trafugato nel 1797 per volont\u00e0 di Napoleone e trasferito al Louvre.\nLa straordinaria ricchezza dell'insieme rende testimonianza della qualit\u00e0 del gusto dei monaci e della grandiosit\u00e0 del tenore di vita del monastero, uno dei pi\u00f9 potenti d'Italia. Tuttavia ci\u00f2 non impedisce ai monaci di imporre la conservazione delle arcaiche finestre cinquecentesche \u2014 evidentemente residuo del primo cantiere \u2014 che Palladio si deve limitare a incorniciare con elementi all'antica.\nChiesa del monastero.\nIn sostanziale continuit\u00e0 con la progettazione del refettorio, a pochi anni di distanza Palladio affronta la costruzione della grande chiesa del convento, senza dubbio il suo cantiere pi\u00f9 complesso e difficile dai tempi delle Logge della Basilica vicentina. Le grandi ricchezze del monastero e della potente Congregazione di Santa Giustina dettano la scala dell'intervento; le precise indicazioni liturgiche e le tradizioni dell'Ordine determinano la scelta della pianta longitudinale, nonch\u00e9 la presenza di coro, presbiterio, crociera, navata e cupola.\nTra il novembre 1565 e il marzo 1566, il progetto di Palladio viene trasposto in un modello che impressiona profondamente Giorgio Vasari in visita a Venezia. Nel gennaio dell'anno successivo si stipulano i contratti con gli scalpellini e i muratori che devono seguire i profili e le misure indicate da Palladio. Nel 1576 \u00e8 finita la struttura generale. Molti anni dopo, tra il 1607 e il 1611, si realizza anche la facciata attuale, che tuttavia studi recenti stanno dimostrando lontana dall'originaria volont\u00e0 palladiana.\nCome gi\u00e0 Leon Battista Alberti cento anni prima, cos\u00ec Palladio prende a modello i grandi edifici termali romani antichi. Nella planimetria si possono leggere con chiarezza le quattro entit\u00e0 spaziali chiamate da Palladio a comporre il corpo dell'edificio. Alla navata principale voltata a botte e controventata da tre volte a crociera \u2014 un vero e proprio frigidarium delle terme romane \u2014 segue l'improvvisa espansione laterale delle absidi e verticale della grande cupola su tamburo; a quest'ultima Palladio affianca lo spazio estremamente studiato del presbiterio dal quale, attraverso una transenna di colonne, \u00e8 visibile il coro che si pone come un interno-esterno, quasi la transenna fosse il pronao di una villa attraverso il quale osservare il paesaggio.\nLa sequenza degli spazi corre lungo un asse centrale molto marcato che garantisce la continuit\u00e0 e il trapasso da una zona della chiesa a un'altra. Nei dettagli dell'ordine Palladio ricerca la massima variet\u00e0, rifiutando soluzioni facili e prevedibili; una grande enfasi \u00e8 data alla forza plastica delle membrature: le semicolonne sono enfiate oltre il diametro e i pilastri sono molto sporgenti; vi \u00e8 una forte ricerca di continuit\u00e0 verticale negli elementi dell'ordine. L'esito \u00e8 un edificio grandioso, che fa rivivere l'emozione spaziale delle realizzazioni romane antiche.\nDescrizione.\nFacciata.\nLa facciata, ultimata successivamente da Vincenzo Scamozzi, ha un unico accesso con ordine gigante di quattro colonne composite su alti plinti, sormontate da trabeazione reggente un classico timpano, come un tempio prostilo tetrastilo. Ci\u00f2 si intreccia con un retrostante schema templare il cui frontone poggia su un architrave poco aggettante, retto da paraste. Ai lati del portale le statue di San Giorgio e di Santo Stefano, contitolare della chiesa.\nLa soluzione adottata dal Palladio per questa facciata \u00e8 simile a quella quasi contemporanea progettata per San Francesco della Vigna. \u00c8 una soluzione fantasiosa ed \u00e8 un contributo originale alla risoluzione di uno dei problemi pi\u00f9 sentiti dagli architetti rinascimentali, cio\u00e8 quello di trovare il modo di dotare di un prospetto ispirato al tempio classico un edificio tripartito come la chiesa cristiana a tre navate. Palladio mette assieme disinvoltamente due prospetti templari, uno per la navata centrale e uno minore spezzato per le due navate laterali.\nTuttavia, a differenza del prospetto del Redentore, eseguito dallo stesso Palladio, per San Giorgio Maggiore la critica ha evidenziato un limite dovuto alla partizione di questa facciata: infatti, la mancanza di unit\u00e0 tra la parte centrale e quelle laterali \u00e8 accentuata dall'alternarsi di una sequenza largo-stretto-largo-stretto-largo individuata dagli intercolumni che articolano il prospetto stesso.\nInterno.\nCome la facciata, anche la pianta rappresenta una soluzione originale, in quanto combina la pianta centrale di tradizione classica con la pianta cruciforme; in ci\u00f2 si manifesta l'influenza che i dettami della controriforma iniziavano ad avere sull'orientamento rinascimentale nell'architettura delle chiese. La cupola divide infatti entrambi gli assi della chiesa in due parti uguali, con l'asse longitudinale pi\u00f9 lungo del transetto (absidato). Le navate laterali e l'ampio coro ligneo finemente intarsiato absidato (posto a prolungamento del presbiterio) si addizionano a questa pianta, che si apprezza al meglio da sotto la cupola.\nMolti dipinti di grande interesse sono conservati nella basilica. I pi\u00f9 importanti sono: \"Madonna in trono e Santi\" di Sebastiano Ricci; l\"Ultima Cena\" e \"Raccolta della manna\" di Jacopo Tintoretto (nel presbiterio); altre tele di Palma il Giovane, Domenico Tintoretto, Jacopo Bassano. Degni di nota anche gli stalli del coro, con bassorilievi di Albert Van der Brulle.\nSull'altare maggiore troneggia un grande bronzo da Gerolamo Campagna disegnato da Antonio Vassilacchi detto \"l'Aliense\" che rappresenta \"i Quattro Evangelisti che sostengono il mondo e Dio\".\nOrgano a canne.\nSopra la parete che divide il presbiterio dal coro si trova il pregevole organo a canne costruito nel 1750 da Pietro Nacchini e restaurato nel 1887 da Pietro Bazzani. Lo strumento, a trasmissione meccanica, ha una tastiera di 57 note con prima ottava scavezza e pedaliera a leggio costantemente unita al manuale e anch'essa con prima ottava scavezza.\nCampanile.\nIl campanile, aperto al pubblico, \u00e8 il quarto per altezza in citt\u00e0. Dalla cella, raggiungibile attraverso un ascensore, si gode di un ampio panorama del centro storico. Ospita nove campane:\n1\u00aa (Reb3) \n2\u00aa (Mib3) \n3\u00aa (Fa3 crescente) \n4\u00aa (Solb3 crescente) \n5\u00aa (Lab3 crescente) \n6\u00aa (Sib3 crescente) \n7\u00aa (Si3 crescente) \n8\u00aa (Do4 crescente)\n9\u00aa (Reb4 crescente) \nLa 7\u00aa \u00e8 fissa, le altre possono suonare in movimento."}
{"id": "20757", "revid": "125480454", "url": "https://it.wikipedia.org/wiki?curid=20757", "title": "Bobby Fischer", "text": "Fu il primo e finora unico scacchista statunitense a potersi fregiare del titolo di \"Campione del mondo\". Conquist\u00f2 il titolo, battendo il grande maestro sovietico Boris Spassky nel match del 1972, in un'epoca, quella tra il 1946 e il 1991, in cui era appannaggio della scuola sovietica. \u00c8 considerato tra i migliori giocatori di scacchi di tutti i tempi.\nBiografia.\nFischer nacque al Michael Reese Hospital di Chicago. Sul suo certificato di nascita come padre viene indicato il biofisico tedesco Gerhardt Fischer. La madre Regina Wender, che era nata in Svizzera da una famiglia polacca di origini ebraiche, era stata un'operaia in una fabbrica bellica e aveva continuato a studiare diventando prima insegnante, poi infermiera ed infine medico, laureandosi all'Universit\u00e0 di Mosca, dove aveva conosciuto Gerhardt Fischer, che aveva sposato a Mosca nel 1933 e dove nel 1938 era nata la loro figlia Joan. Nel 1945 divorziarono, ma nel frattempo Regina aveva fatto ritorno negli Stati Uniti (1939). In un articolo del 2002 sul \"Philadelphia Inquirer\" Peter Nicholas e Clea Benson sostengono che il vero padre biologico di Fischer fosse il fisico ebreo ungherese Paul Nemenyi.\nInfatti Gerhardt Fischer non avrebbe potuto in alcun modo essere il padre di Bobby: nel 1939 Gerhardt e Regina si trovavano in Europa e mentre a lei fu concesso di rientrare negli Stati Uniti, a lui fu negato il permesso di immigrazione per le sue sospette simpatie comuniste, cosicch\u00e9 non risulta neppure che egli possa mai aver messo piede negli Stati Uniti. Nel 1942 Regina ebbe una storia d'amore con Paul Nemenyi e questo appare persino negli atti dell'FBI, che seguiva segretamente la vita privata della coppia sospettando che la donna potesse essere una spia al servizio dei sovietici, tanto pi\u00f9 da quando a Paul Nemenyi era stato affidato un importante incarico presso il \"Naval Ordnance Laboratory\" di White Oak in Maryland. Tuttavia Fischer, a partire dagli anni sessanta, neg\u00f2 fermamente di avere origini ebraiche. \nAll'et\u00e0 di sei anni, quando la famiglia si trasfer\u00ec a Brooklyn, egli impar\u00f2 da s\u00e9 il gioco degli scacchi leggendo il libretto di istruzioni di una scacchiera. Si allen\u00f2 con la sorella e nel giro di qualche settimana si dimostr\u00f2 un giocatore troppo forte per lei. Quando il ragazzo comp\u00ec tredici anni, la madre chiese a Jack Collins di esserne l'istruttore di scacchi; questi aveva insegnato a diversi grandi giocatori, compresi William Lombardy e Robert Byrne. Fischer trascorse molto tempo nella casa di Collins, descritto da alcuni come una figura paterna per il ragazzo. Bobby frequent\u00f2, abbandonandola dopo un breve periodo, la Erasmus Hall High School, dove molti insegnanti lo ricordavano come una persona difficile. Il suo primo vero trionfo arriv\u00f2 nel luglio 1956, quando vinse il campionato juniores statunitense che a quei tempi lo qualificava al campionato maggiore. Nello stesso anno gioc\u00f2 diverse partite brillanti, tra cui quella contro il futuro maestro internazionale Donald Byrne, una partita passata alla storia come un capolavoro e che fu dichiarata da molti esperti \"la partita del secolo\" cos\u00ec come avvenne in seguito anche per il match per il titolo mondiale da lui disputato.\nCarriera.\nOtto volte campione americano.\nNel gennaio 1958 vinse il campionato degli Stati Uniti, detto \"zonale\", e si qualific\u00f2 al torneo interzonale, risultato che gli valse il titolo di \"maestro internazionale\". Samuel Reshevsky, il grande favorito del torneo, e la presenza di tutti i migliori maestri americani in attivit\u00e0 non impedirono a Bobby, nemmeno quindicenne, di vincere imbattuto il torneo. \nNel 1959 Fischer partecip\u00f2 per la terza volta al campionato americano, in seguito ribattezzato \"Torneo Rosenwald\". Qui diede un'anticipazione del suo carattere eccentrico che caratterizz\u00f2 poi il campionato del mondo contro Boris Spasskij. Per esempio pretese che gli abbinamenti fossero sorteggiati pubblicamente, clausola peraltro prevista dal regolamento FIDE, ma di fatto un capriccio, visto che avere sorteggio pubblico o privato non cambiava alcunch\u00e9, a meno che qualcuno non cercasse di barare, ed \u00e8 difficilissimo farlo in un torneo. Arriv\u00f2 al punto di lasciare scegliere al comitato organizzatore il suo sostituto, visto che se non fosse stato accontentato si sarebbe ritirato. In seguito durante il torneo volle la presenza del suo avvocato sul palco per garantirsi contro ogni irregolarit\u00e0. Furono i primi episodi evidenti di una lunga serie che caratterizzarono la sua immagine e la sua leggenda. Vinse il campionato con grande facilit\u00e0, del resto nei tornei americani vinse otto volte consecutive, tutte quelle a cui partecip\u00f2. In quello del 1963-64 vinse addirittura tutte le partite.\nLe prime partecipazioni al ciclo mondiale.\nFischer partecip\u00f2 per la prima volta alle selezioni per il campionato del mondo nel torneo interzonale del 1958, tenutosi a Portorose, in Jugoslavia, dove ottenne un piazzamento utile alla qualificazione al torneo dei candidati dell'anno successivo. Grazie a questo risultato, divenne dunque \"grande maestro internazionale\" a quindici anni, sei mesi e un giorno (record di precocit\u00e0 rimasto imbattuto fino al 1991, quando fu superato da Judit Polg\u00e1r) e abbandon\u00f2 la scuola.\nNel torneo dei candidati del 1959, giocato in varie citt\u00e0 della Jugoslavia, la sua giovanissima et\u00e0 non gli permise per\u00f2 di imporsi: si classific\u00f2 al 5\u00ba-6\u00ba posto su otto concorrenti. Tra l'altro il vincitore del torneo Michail Tal' gli diede una dura lezione, vincendo tutte le quattro partite giocate contro di lui. Nel 1960 Fischer gioc\u00f2 in due tornei argentini: nel primo, tenutosi a Mar del Plata, vinse insieme a Spasskij, nel secondo, a Buenos Aires, fin\u00ec solo al tredicesimo posto, il peggior risultato della sua carriera. Molti grandi maestri, comunque, come ad esempio Aleksandr Alechin e Paul Keres, ebbero simili alti e bassi durante la loro carriera.\nPrimo ritiro e ritorno.\nAl successivo torneo interzonale, tenutosi a Stoccolma nel 1962 fra gennaio e marzo, realizz\u00f2 uno strepitoso risultato. Vinse il torneo con 2,5 punti di vantaggio sul secondo classificato, qualificandosi al torneo dei candidati del 1962 che si sarebbe disputato a Cura\u00e7ao fra il maggio e il giugno di quell'anno. Nell'isola caraibica vinse Tigran Petrosjan senza perdere neppure una partita e pareggiandone 19 su un totale di 27. Tal' si ammal\u00f2 e dovette ritirarsi, mentre Fischer termin\u00f2 al quarto posto, con 8 vittorie, 7 sconfitte e 12 patte, dietro a Petrosjan, Keres e Geller. \nFischer reag\u00ec violentemente: riteneva che i giocatori sovietici si fossero accordati per brevi patte tra di loro, destinando la maggior parte dei loro sforzi contro gli avversari non russi. Una volta eliminati tutti gli altri i sovietici sarebbero rimasti i soli a giocarsi \"in casa\" il diritto a sfidare il campione del mondo. Egli scrisse un articolo sui presunti imbrogli dei sovietici, in particolare del vincitore del torneo e futuro campione del mondo Petrosjan. Questo port\u00f2 ad un'aspra battaglia tra Fischer e la FIDE. L'americano, in uno dei pochissimi articoli da lui redatti, asser\u00ec: \u00abI russi hanno truccato lo scacchismo mondiale\u00bb e che durante le partite si consultavano a vicenda.\nLe accuse ebbero ampia risonanza nel mondo scacchistico. I sovietici affidarono il compito di rispondere a Paul Keres, che neg\u00f2 ogni accusa rivolta ai giocatori sovietici. Nonostante tutto questo, la FIDE decise di dare maggiore spazio ai giocatori non sovietici e cambi\u00f2 il regolamento, in modo da togliere ai sovietici qualsiasi possibilit\u00e0 di accordo o macchinazione. Fischer tuttavia non era soddisfatto: dichiar\u00f2 che non avrebbe pi\u00f9 giocato in tornei all'estero e che era comunque il miglior giocatore del mondo, chiedendo un torneo per dimostrarlo. Siccome la FIDE non ottemper\u00f2, Bobby non si present\u00f2 al torneo interzonale di Amsterdam del 1964. Richiese poi una borsa di 5.000 dollari per partecipare alle Olimpiadi di Tel Aviv dello stesso anno, che gli fu rifiutata e quindi non vi partecip\u00f2.\nNel 1962 apparve sulla rivista \"Harper's Magazine\" un'intervista concessa da Fischer allo scrittore Ralph Ginzburg. Bobby manifest\u00f2 in questa intervista la sua ben nota misoginia: in risposta al commento della campionessa statunitense di scacchi Lisa Lane che lo considerava \"il pi\u00f9 forte giocatore vivente\", come riportato dall'intervistatore, egli dichiar\u00f2 testualmente: \u00abL'affermazione \u00e8 corretta, ma Lisa Lane non pu\u00f2 valutarlo. Le donne sono deboli, tutte le donne lo sono, e sono stupide se paragonate agli uomini, non dovrebbero giocare a scacchi. Contro un uomo perdono sempre, non esiste donna al mondo alla quale non potrei dare un cavallo di vantaggio e vincere ugualmente\u00bb.\nNel periodo tra il 1962 e il 1967 Fischer si ritir\u00f2 quasi totalmente dall'attivit\u00e0 agonistica. Partecip\u00f2 per\u00f2, giocando per via telematica dal Marshall Chess Club, al Capablanca Memorial, che si tenne nel 1964 a L'Avana. Nel 1967 Fischer ritorn\u00f2 sui suoi passi, accettando di partecipare al torneo interzonale di Susa, in Tunisia. Dopo dieci turni era in testa con ampio margine, ma scoppi\u00f2 una disputa sulle sue pratiche religiose con gli organizzatori, non si present\u00f2 alla partita successiva e fu squalificato.\nCampione del mondo: il \"match del secolo\" di Reykjavik.\nFu il torneo interzonale del 1970 a Palma di Maiorca che port\u00f2 Fischer sulla strada del campionato del mondo.\nMise in mostra il meglio della sua abilit\u00e0 nei match dei candidati, ottenendo una serie di strepitosi risultati che non \u00e8 mai stata eguagliata: sia Mark Tajmanov che Bent Larsen vennero demoliti per 6-0 senza patte. Solo l'ex campione del mondo Tigran Petrosjan, ultimo avversario di Fischer nei match dei candidati, riusc\u00ec in parte ad arginare la sua forza, ponendo termine alla lunga fila di vittorie, ma ciononostante Fischer vinse il match per 6,5 a 2,5. Nel 1971 il campione statunitense aveva ottenuto il diritto di sfidare Boris Spasskij per il titolo mondiale.\nQuello che la stampa, soprattutto occidentale, ribattezz\u00f2 subito l'\"incontro del secolo\" tra Spasskij e Fischer si svolse a Reykjav\u00edk, in Islanda, da luglio a settembre del 1972. All'inizio, dato il suo temperamento volubile e le molte richieste che pose agli organizzatori, sembr\u00f2 improbabile che Fischer si presentasse, ma all'ultimo minuto decise di partecipare. \u00c8 stato detto che una telefonata di Henry Kissinger, che faceva appello al suo patriottismo, aiut\u00f2 a salvare l'incontro; il fatto che una donazione di 125.000 dollari port\u00f2 il montepremi a 250.000 dollari fu probabilmente un altro fattore determinante.\nLa prima partita serv\u00ec solo ad aumentare la tensione che circondava l'incontro. Fischer, che non aveva mai sconfitto Spasskij nei loro pochi incontri precedenti, sembr\u00f2 avere partita facile con i pezzi neri, quando commise un errore madornale, del tipo che non si vede facilmente in una partita tra grandi maestri. A seguito della sua sconfitta, Fischer fece ulteriori richieste agli organizzatori, e quando queste non vennero soddisfatte si rifiut\u00f2 di presentarsi, facendo assegnare a Spasskij la vittoria a tavolino. Sembr\u00f2 che Fischer stesse per scomparire. La cronaca giornalistica di allora sui quotidiani di tutto il mondo riportava intere colonne sulle gesta di Fischer, soprattutto lontano dalla scacchiera, ed erano lette avidamente per sapere se aveva spaccato la fotocamera in testa a qualche giornalista oppure se avesse giocato il successivo turno. Alla fine dell'articolo, in una riga, si leggeva: \"Il campione in carica, Spasskij, sta bene\".\nLa leggenda vuole che questo fu il momento pi\u00f9 acuto della costante lotta con gli organizzatori, Fischer ricevette, quando aveva gi\u00e0 prenotato il volo per il ritorno negli Stati Uniti, una telefonata dal consigliere per la sicurezza nazionale di allora, Henry Kissinger, che lo convinse a proseguire per l'onore del suo Paese. Storia o mito, Fischer gioc\u00f2 e vinse la terza partita, dopodich\u00e9 non si volt\u00f2 pi\u00f9 indietro e ottenne alla fine una vittoria inequivocabile su Spasskij per 12,5 a 8,5, anche se nella seconda parte del torneo le forze dei due contendenti sembrarono riequilibrarsi. Questo evento cement\u00f2 due pietre miliari nella carriera di Fischer: l'ambizione di essere campione del mondo di scacchi ed essere il giocatore con il pi\u00f9 alto punteggio Elo di sempre (un punteggio di 2785, il primo al mondo ad andare sopra i 2700). La vittoria di Fischer fu considerata anche una specie di vittoria propagandistica per gli Stati Uniti del periodo della guerra fredda, confermando che il pi\u00f9 forte giocatore del mondo, in uno sport dominato dai sovietici fin dalla fine della seconda guerra mondiale, era ora un americano.\nLa vittoria del titolo port\u00f2 a Fischer e agli scacchi una pubblicit\u00e0 incredibile negli USA. Il pubblico statunitense impazz\u00ec per la sfida Fischer-Spasskij. Fischer divenne una celebrit\u00e0 il cui nome era conosciuto da persone che nulla sapevano di scacchi. Ricevette innumerevoli offerte come \"testimonial\" e apparve anche alla televisione nazionale. La United States Chess Federation (federazione scacchistica degli Stati Uniti) triplic\u00f2 i suoi iscritti e negli USA innumerevoli persone iniziarono a giocare a scacchi, creando quelli che vengono comunemente definiti gli anni del \"boom di Fischer\". L'ultima volta in cui gli scacchi erano stati cos\u00ec di attualit\u00e0 tra il pubblico americano era stato nel 1859, quando Paul Morphy ritorn\u00f2 negli USA dopo aver battuto i pi\u00f9 grandi maestri europei.\nLa rinuncia a difendere il titolo.\nNel 1975 giunse il momento in cui Fischer dovette difendere il titolo contro Anatolij Evgen'evi\u010d Karpov. Fischer non aveva giocato una sola partita ufficiale da quando aveva vinto il titolo e stese delle condizioni vincolanti per il match. La FIDE accolse diverse delle sue richieste, ma non accett\u00f2 quella sul come l'incontro sarebbe stato vinto. A partire dal congresso FIDE del 1949, la regola era che gli incontri del campionato del mondo erano composti di un numero massimo di 24 partite, con vittoria al primo giocatore che otteneva 12,5 punti. In caso di parit\u00e0 sul 12 a 12, il campione in carica manteneva il titolo. Fischer sostenne che questo sistema incoraggiava il giocatore in testa a pattare le partite, il che non era un bene per gli scacchi. Egli propose un incontro con un numero illimitato di partite, con il primo giocatore che arrivava a dieci vittorie come vincitore, le patte non contavano. In caso di punteggio che arrivava sul 9 pari, il campione (Fischer) avrebbe mantenuto il titolo. In effetti ci\u00f2 significava che Fischer aveva bisogno di vincere nove partite, mentre Karpov ne doveva vincere dieci. La FIDE non accett\u00f2 queste condizioni e quindi Fischer rinunci\u00f2 al titolo. Karpov divenne campione per abbandono dell'avversario.\nA questo punto Fischer scomparve e non gioc\u00f2 a scacchi in pubblico per quasi venti anni.\nLa seconda sfida contro Spasskij.\nRiemerse dall'isolamento per sfidare nel 1992 Spasskij, allora al 96\u00ba-102\u00ba posto della classifica mondiale, nella \"rivincita del XX secolo\" dopo vent'anni di assenza dalle competizioni. Questo incontro, che venne giocato utilizzando il suo nuovo orologio, si svolse a Budua, all'epoca in Jugoslavia, generando qualche controversia, in quanto la Jugoslavia era sottoposta da parte dell'ONU a un duro embargo che comprendeva sanzioni sugli eventi sportivi. Fischer insistette affinch\u00e9 gli organizzatori presentassero l'incontro come \"il campionato del mondo di scacchi\", anche se in quel momento Garri Kasparov era il campione riconosciuto dalla FIDE. In una conferenza stampa prima dell'incontro, un Fischer istrionico sput\u00f2 su un documento del Dipartimento di Stato degli Stati Uniti d'America che proibiva a Fischer di giocare negli stati balcanici a causa delle sanzioni economiche in vigore. Per tutta risposta, venne incriminato e venne emesso un mandato di cattura per il suo arresto. Da allora non \u00e8 pi\u00f9 tornato negli Stati Uniti. L'ultima partita del match contro Spasskij rester\u00e0 l'ultima partita ufficiale della sua vita.\nGli ultimi anni.\nDopo l'incontro che Fischer si aggiudic\u00f2 abbastanza facilmente, scomparve improvvisamente un'altra volta. In quegli anni visse tra Ungheria, Filippine e Giappone.\nNell'estate del 1993 visit\u00f2 i Polg\u00e1r, \"la famiglia reale ungherese degli scacchi\", le cui tre figlie come lui erano degli enfant prodige avviati agli scacchi dai genitori (per Fischer la madre); giocarono ma discussero anche dello sterminio degli ebrei: i quattro nonni delle ragazze erano dei sopravvissuti ai lager. \nNel 1999 rilasci\u00f2 un'intervista telefonica ad una radio ungherese che inizi\u00f2 con Fischer che rispondeva alle domande degli ascoltatori, ma che ben presto degener\u00f2 in un'invettiva incoerente, nella quale Fischer si descriveva come vittima di un complotto internazionale giudaico. La stazione di Budapest tagli\u00f2 il collegamento, ma Fischer fece una trasmissione simile attraverso una radio delle Filippine. L'improvvisa ricomparsa fu apparentemente innescata quando parte degli averi di Fischer, che erano conservati in un magazzino di Pasadena, vennero venduti dal proprietario del magazzino in risposta al mancato pagamento dell'affitto. \nAnche se Fischer non gioc\u00f2 a scacchi in pubblico dal 1992, ci sono state diverse voci sul fatto che abbia giocato su Internet, ma nessuna di queste si ritiene abbia basi nella realt\u00e0. Nel 2001 emersero voci che sostenevano che Fischer gioc\u00f2 nell'anonimato delle partite lampo su Internet chess server usando aperture estremamente svantaggiose, ma battendo nonostante ci\u00f2 dei giocatori molto forti. Il grande maestro britannico Nigel Short riport\u00f2 la sua esperienza in un messaggio che venne discusso in un \"thread\" di Usenet. Si \u00e8 ipotizzato che il misterioso Fischer fosse in realt\u00e0 un computer; si pu\u00f2 trovare un'analisi ai punti 134 e 139 di \"Tim Krabb\u00e9's chess diary\". Quando venne intervistato a tal proposito, Fischer dichiar\u00f2 di non aver mai giocato online.\nIl 13 luglio 2004 venne arrestato all'aeroporto \"Narita\" di Tokyo dalle autorit\u00e0 nipponiche per conto degli Stati Uniti d'America, ufficialmente per un passaporto irregolare. Fatto sta che il Governo statunitense non aveva mai perdonato a Fischer l'aver disputato \"la rivincita del XX secolo\" nel 1992 nell'ex Jugoslavia, allora sotto embargo ONU. Boris Spasskij, il 10 agosto 2004, scrisse una lettera aperta al presidente degli Stati Uniti in sostegno del collega:\nVenne rilasciato qualche mese dopo quando il Governo islandese gli concesse il passaporto. Dopo il ritiro in Islanda si persero nuovamente le sue tracce fino all'inizio di dicembre 2006, quando su un canale della televisione islandese stavano diffondendo una trasmissione sugli scacchi. Due grandi maestri si sfidavano in diretta con cadenza di 30 minuti a testa. Ad un certo punto il giocatore con il nero sbagli\u00f2 e perse. I due avversari cominciarono allora ad analizzare la posizione per trovare quale fosse la continuazione corretta. Nel corso dell'analisi giunse una telefonata allo studio televisivo: era Bobby Fischer che in diretta disse al conduttore televisivo: \"vorrei segnalare che la continuazione vincente per il nero \u00e8 la seguente\", forn\u00ec quindi una sequenza di tre mosse assai spettacolari. I due grandi maestri si affrettarono a controllare e convennero che il piano corretto era quello proposto da Bobby. Nonostante Fischer vivesse da recluso, dimostr\u00f2 anche in quel periodo di non aver perso l'abilit\u00e0 di creare sulla scacchiera mosse geniali.\nProprio a Reykjav\u00edk, in Islanda, il luogo dove nel 1972 aveva colto il suo massimo trionfo scacchistico, \u00e8 morto improvvisamente il 17 gennaio 2008 dopo un ricovero per insufficienza renale acuta.\nI suoi modi di fare stravaganti e la sua vita privata caratterizzata da solitudine, scarse abilit\u00e0 sociali e ossessione per lo studio degli scacchi portano molti psicologi a ritenere che Fischer fosse affetto dalla sindrome di Asperger.\nInnovazioni negli scacchi.\nNel 1988 Fischer present\u00f2 una pratica per il brevetto (\"US Patent number 4 884 255\") di un nuovo tipo di orologio digitale per scacchi. L'orologio Fischer permetteva l'aggiunta di un incremento in secondi al tempo a disposizione del giocatore che effettuava la mossa. Un'innovazione che permise negli anni duemila l'abolizione sia dell'aggiornamento, ormai diventato obsoleto a causa di database e motori scacchistici, e la caduta in disuso del quickplay finish. Il nuovo orologio fu presentato in pubblico da Fischer nell'incontro con Boris Spassky del 1992 a Sveti Stefan, ma ci vollero anni prima che il suo utilizzo si diffondesse in pianta stabile nella pratica di torneo.\nIl 19 giugno 1996 a Buenos Aires (Argentina) Fischer annunci\u00f2 e sostenne la validit\u00e0 di una variante degli scacchi chiamata Scacchi960 o \"Scacchi Fischer Random\". Questa \u00e8 essenzialmente un raffinamento di una vecchia idea: mescolare casualmente la disposizione iniziale dei pezzi (lasciando invariata la posizione dei pedoni e mantenendo le torri una a destra ed una a sinistra del re, per permettere gli arrocchi). Formalmente, il gioco degli scacchi diventa una delle possibili posizioni di partenza degli Scacchi960, cos\u00ec chiamato per via delle 960 configurazioni iniziali possibili. Fischer riteneva che questo avrebbe ridotto l'importanza di memorizzare le mosse di apertura, rendendo cos\u00ec pi\u00f9 importanti la creativit\u00e0 e il talento. La variante ha ottenuto un moderato successo, con l'organizzazione di un piccolo numero di incontri e tornei a cui hanno preso parte dei grandi maestri e con l'istituzione di un campionato del mondo della variante nel 2003. Fischer comunque non ha mai giocato a questa variante in pubblico cos\u00ec come non ha giocato in pubblico agli scacchi ortodossi dopo il 1992.\nLa personalit\u00e0 di Fischer.\nEssendo uno dei pi\u00f9 famosi giocatori di scacchi di tutti i tempi, la personalit\u00e0 di Fischer, cos\u00ec come il suo gioco, \u00e8 stata soggetta a un considerevole interesse, che sfoci\u00f2 anche nel film \"In cerca di Bobby Fischer\". I suoi modi di fare stravaganti e la sua vita privata caratterizzata da solitudine, scarse abilit\u00e0 sociali e ossessione per lo studio degli scacchi portano a ipotizzare che Fischer fosse affetto dalla sindrome di Asperger. Secondo alcuni parte della popolarit\u00e0 di Fischer, rispetto ad altri scacchisti anche molto pi\u00f9 vincenti di lui (ad es. Garri Kasparov), sarebbe dovuta anche al fatto che Fischer rappresenta nell'immaginario collettivo uno dei simboli della guerra fredda.\nUna delle fonti scritte pi\u00f9 citate riguardo alla personalit\u00e0 del campione di scacchi, anche se fu oggetto di grandi polemiche da parte dello stesso Fischer e altri psicologi, \u00e8 il libro \"La psicologia del giocatore di scacchi\" di Reuben Fine, psicologo e grande maestro di scacchi. Con un'analisi di tipo freudiano \"vecchio stile\", l'autore mette in rilievo diversi aspetti interessanti della personalit\u00e0 di Fischer, aspetti noti grazie all'amicizia e conoscenza personale tra i due. Fine aveva giocato con Fischer quando questi era ancora adolescente e in seguito lo rivide e lo intervist\u00f2 appositamente per il libro, senza per\u00f2 comunicargliene l'intenzione. Alcune caratteristiche peculiari della personalit\u00e0 del campione sono state formalizzate per iscritto da Fine: per esempio l'amore per i bei vestiti e le scarpe di lusso fatte su misura, la totale dedizione al gioco, il carattere polemico e l'insofferenza alle sconfitte, il disprezzo per il sistema di \"gioco collettivo\" dei campioni russi di allora che avevano il monopolio assoluto nel mondo degli scacchi, nonch\u00e9 i suoi progetti nel caso fosse diventato campione del mondo, come poi avvenne. In buona sostanza, Fischer voleva innanzitutto comprarsi dei bei vestiti, una casa a forma di torre e soprattutto fissare nuovi standard nei compensi per i tornei.\nUno degli articoli pi\u00f9 famosi che trattano della personalit\u00e0 di Fischer \u00e8 \"Ritratto di un genio come un giovane maestro di scacchi\" di Ralph Ginzburg, apparso in \"Harper's Magazine\" nel 1962. Anche se condotta quando aveva solo diciotto anni, la carenza di interviste rilasciate da Fischer negli anni seguenti ha comportato che questa venisse ampiamente citata. In essa si riporta un Fischer che fa commenti denigratori sulle donne che giocano a scacchi (\u00abSono tutte deboli, tutte le donne. Sono stupide se paragonate agli uomini.\u00bb) e sui giocatori ebrei (\u00abCi sono troppi ebrei negli scacchi. Sembra che abbiano portato via la classe del gioco. Capisci, non mi sembra che si vestano molto bene.\u00bb). Parl\u00f2 anche del suo allontanamento dalla madre, che era essa stessa ebrea, tanto che da ragazzo lo accompagnava ai tornei sua sorella invece della madre. Parl\u00f2 inoltre delle sue ambizioni scacchistiche, compreso il desiderio di costruire e vivere in una casa a forma di torre.\nOltre alle sopra citate innovazioni, presentate dopo il suo ritiro dalle competizioni scacchistiche, Fischer fu autore di diverse dichiarazioni e pubblicazioni che, nonostante non trattassero di scacchi, vennero ampiamente riportate e discusse. Tra le prime ci fu il \"pamphlet\" \"Sono stato torturato nella prigione di Pasadena!\" pubblicato con lo pseudonimo di Robert D. James, nel quale raccont\u00f2 in dettaglio le esperienze successive al suo arresto del 1981, dopo essere stato scambiato per un rapinatore di banche ricercato dalla polizia, dalla quale dichiar\u00f2 di essere stato trattato \"brutalmente\". Fischer venne inoltre accusato di aver danneggiato le propriet\u00e0 della prigione, nello specifico un materasso.\nFischer ebbe opinioni politiche profondamente controverse e a tratti anche provocatorie, compreso un antisemitismo rabbioso, forse conseguenza delle origini ebree della madre, probabilmente colpevole ai suoi occhi di averlo concepito con un uomo che non era suo marito e di averglielo tenuto nascosto sino all'adolescenza, e di cattivi rapporti con altri ebrei conosciuti nell'arco della sua vita, e un forte antiamericanismo nella fase finale della sua vita, quando fuggito e mai pi\u00f9 tornato negli Stati Uniti visse in esilio fino alla morte dichiarandosi vittima di un complotto o di una persecuzione alle sue spalle da parte di chi lo ricercava a causa del mancato rispetto delle regole americane sull'embargo alla Jugoslavia nella rivincita contro Spassky.\nNel 1984 chiese per iscritto ai redattori dell\"'Encyclopaedia Judaica\" di rimuovere il suo nome dalla pubblicazione sulla base del fatto che egli non era ebreo; probabilmente fu incluso perch\u00e9 sua madre era una immigrata di origini ebraiche. Il giorno dopo l'11 settembre rilasci\u00f2 un'intervista con Pablo Mercado e il gran maestro Eugenio Torre a Radio Bombo, una stazione radio filippina, nella quale conferm\u00f2 il suo antisemitismo fanatico: oltre a dichiararsi felice per l'accaduto, tra le altre cose parl\u00f2 di un complotto giudaico mondiale e neg\u00f2 l'Olocausto; inoltre, colse l'occasione per lamentarsi del programma per computer \"Bobby Fischer Teaches Chess\", tratto dal libro omonimo, che usava il suo nome senza il suo permesso.\nNel 2002 sono venuti alla luce dei documenti dell'FBI riguardanti la madre di Fischer, spiata fin dagli anni quaranta e sospettata di aver lavorato per i sovietici. A quanto sembra, si sospettava che lo stesso Fischer potesse essere stato approcciato dai sovietici. . Fischer cit\u00f2 il film \"In cerca di Bobby Fischer\" come un esempio della \"cospirazione giudaica\" per trarre profitto da lui e al tempo stesso macchiare la sua reputazione. Il film parlava di un bambino prodigio negli scacchi che aveva poco a che fare con il \"vero\" Fischer, nonostante ci\u00f2, il produttore del film us\u00f2 la fama del campione americano per promuovere la pellicola, senza ricompensarlo direttamente. Nei primi anni settanta, Fischer ader\u00ec alla setta religiosa avventista Chiesa mondiale di Dio di Herbert W. Armstrong e lasci\u00f2 il gruppo nel 1977."}
{"id": "20759", "revid": "1924342", "url": "https://it.wikipedia.org/wiki?curid=20759", "title": "Elio e le Storie Tese", "text": "Elio e le Storie Tese (talvolta abbreviato in EelST o Elii) \u00e8 stato un gruppo musicale italiano di Milano, fondato da Stefano \"Elio\" Belisari nel 1980, e scioltosi ufficialmente nel 2017.\nIl gruppo ha conosciuto, nel tempo, una popolarit\u00e0 sempre crescente, alimentata prima dalla circolazione di registrazioni \"bootleg\" dei loro spettacoli in locali come il Magia Music Meeting e lo Zelig di Milano, poi dalla pubblicazione dei primi album e dalle numerose apparizioni in televisione (\"Lupo solitario\" e \"L'araba fenice\" su Italia 1, al seguito della Gialappa's Band in \"Mai dire Gol\" o di Claudio Bisio a \"Zelig\").\nApprezzati e conosciuti particolarmente da un pubblico giovane, nel 1996 divennero famosi a livello nazionale per la loro prima partecipazione al Festival di Sanremo, classificandosi secondi col brano \"La terra dei cachi\" e vincendo il premio della critica \"Mia Martini\". Nel 1999 ricevono a Dublino il premio come \"best italian act\" agli European Music Awards di MTV e nel 2003 il premio \"miglior videoclip\" agli Italian Music Awards della FIMI per \"Shpalman\u00ae\". Nel 2011 sono stati incoronati da Rockol e dai suoi lettori come \"artisti italiani del decennio 2001/2010\". Nel 2012 vincono il referendum promosso dal Meeting delle etichette indipendenti, che li elegge artisti simbolo della musica indipendente italiana. Tutti i loro album sono diventati disco d'oro in Italia. Il disco \"Elio Samaga Hukapan Kariyana Turu\" si \u00e8 classificato quindicesimo nella lista dei migliori dischi italiani di tutti i tempi redatta dalla rivista specializzata Rolling Stone. Nel 2013 partecipano per la seconda volta in carriera al Festival di Sanremo, dopo 17 anni d'assenza, classificandosi nuovamente secondi con il brano \"La canzone mononota\" e vincendo di nuovo il Premio della critica \"Mia Martini\", quello per il \"Miglior Arrangiamento\" e il \"Premio della Sala Stampa Radio, Web e TV\".\nDal 1993 Elio e compagni sono anche presenti in radio: assieme al deejay Linus conducono, su Radio Deejay, un appuntamento radiofonico settimanale dal titolo \"Cordialmente\".\nIl 17 ottobre 2017, durante un'intervista alla trasmissione \"Le Iene\", annunciano lo scioglimento della band dopo 37 anni di attivit\u00e0, in occasione del cosiddetto \"Concerto definitivo\" che si \u00e8 svolto il 19 dicembre al Mediolanum Forum..\nIl 15 dicembre 2017 \u00e8 stata annunciata la loro presenza nel cast del Festival di Sanremo 2018 e a seguire il loro ultimo \"Tour d'addio\" nei palazzetti italiani. Ci\u00f2 nonostante, anche dopo lo scioglimento il gruppo ha saltuariamente registrato alcuni brani e partecipato a programmi televisivi e concerti.\nStoria.\nLe origini (1980-1988).\nIl primo nucleo di Elio e le Storie Tese si form\u00f2 al Liceo Scientifico Einstein di Milano fra il 1975 e il 1980. Nella stessa classe erano iscritti Stefano Belisari, Luca Mangoni e Marco Conforti (fratello di Sergio e futuro manager del gruppo). Stefano Belisari, che studiava flauto traverso al Conservatorio di Milano, compose la sua prima canzone nel 1979 e la chiam\u00f2 \"Elio\", nome del protagonista della canzone; per questo decise che il suo nome d'arte sarebbe divenuto proprio Elio. Le \"Storie Tese\" contrariamente al fatto pensato per anni secondo cui avessero origine dalla frase che viene pronunciata nel disco \"MONO tono\" degli Skiantos, all'inizio della traccia \"Eptadone\", quando si sente la voce di Freak Antoni che pronuncia la frase \"C'ho delle storie pese\", come raccontato da Rocco Tanica nel 2018 nell'intervista con Stefano Bartezzaghi al festival \"Il senso del ridicolo\", nacque dalla frase di un conoscente dello stesso Elio che soleva dire \"ho delle storie tese\".\nLa prima formazione esord\u00ec in un concerto del luglio 1980 alla festa del CAF San Siro, davanti a un pubblico di una decina di pensionati: Elio alla chitarra e alla voce, \"Cortellino\" (Paolo Cortellino) al basso e \"Zuffellato\" (Pier Luigi Zuffellato) alla batteria. Cortellino era entrato nella formazione solo perch\u00e9 era un amico di Elio e sapeva suonare la chitarra, ma non era in grado di diventare il bassista fisso del gruppo, perci\u00f2 fu sostituito da Fabio Gianvecchio, a cui Elio diede il nome di \"Chiosco\", e poi da Dario Mazzoli, che venne chiamato \"Scaffale\"; la batteria pass\u00f2 a \"Cosma\" (Roberto Sgorbati). le prove del gruppo si svolgevano nella cantina della casa di famiglia di Cosma.\nNel 1982, Elio decise di far entrare nella formazione del suo complesso il fratello minore del suo compagno di scuola Marco Conforti, Sergio, che studiava il pianoforte. A Sergio fu dato il nome di \"Tanica\". In quegli anni Cosma fu costretto ad abbandonare il gruppo a causa della chiamata per il servizio militare e fu sostituito dalla drum machine di Tanica. Elio e Tanica iniziarono a comporre brani inediti che col tempo sostituirono le cover dei Ramones e della Steve Miller Band; tra i primi brani composti dal duo, alcuni dei pi\u00f9 fortunati furono \"John Holmes\", \"Cassonetto differenziato per il frutto del peccato\", \"Silos\", \"Pork e Cindy\", \"Urna\" e \"Catalogna\".\nNel 1983 entr\u00f2 nel gruppo una delle migliori chitarre rock del panorama milanese, \"Cesareo\" (Davide Civaschi), il chitarrista degli Urania, che inizialmente doveva solo fare una breve apparizione in un concerto per suonare il lungo assolo di chitarra della canzone \"Tenia\", cover di \"Maniac\", ma poi non usc\u00ec pi\u00f9 dal gruppo. Elio pot\u00e9 abbandonare la chitarra e concentrarsi sui ruoli di cantante e \"frontman\", di quando in quando esibendosi anche in passaggi col flauto traverso, come nella canzone \"Sei pelosa sei scontrosa\".\nAl 1984 risalgono i primi bootleg dei concerti di EelST. Nel 1985, gli Elio e le Storie Tese parteciparono ad un provino per incidere una loro canzone nella compilation \"Musica Metropolitana\", tra le canzoni presentate fu scelta \"Abbecedario\", che divenne il primo brano inciso in studio dagli elii.\nNel 1986 Scaffale fu sostituito da Faso, che assunse il nome di \"Pranzo\", poi \"Pasto\" (nome che fu cambiato perch\u00e9, come affermato dal bassista stesso, sembrava una presa in giro di Jaco Pastorius) e infine \"Faso\". Nel 1986 Tanica lasci\u00f2 temporaneamente il gruppo per seguire in tour i Righeira con cui aveva gi\u00e0 collaborato scrivendo la canzone \"L'estate sta finendo\". In quel periodo entr\u00f2 a far parte dello staff l'amico \"Grussu\" (Pierino De Luca), prima in qualit\u00e0 di presentatore e affiancatore nei numeri da avanspettacolo che aprivano i primi concerti e poi nelle vesti di manager tuttofare nel periodo tra il 1986 ed il 1989.\nFra il 1985 e il 1986 Elio e le Storie Tese si esibirono in una serie di storici concerti in locali milanesi come il Magia Music Meeting e lo Zelig. Di questi spettacoli furono realizzate registrazioni pirata su cassetta che ebbero una straordinaria diffusione soprattutto presso gli adolescenti di Milano e del Nord Italia. La frequentazione dello Zelig e dei suoi comici permette al gruppo di sperimentare la contaminazione tra musica e cabaret, tanto da indurli a partecipare al Festival del Cabaret di Loano nel 1986, evento trasmesso nella trasmissione \"Cabaret per una Notte\" e probabilmente la loro prima apparizione televisiva, nella quale cantarono il loro brano in inglese non corretto \"The peak of the mountains\", che dieci anni dopo sar\u00e0 inciso nell'album Eat the Phikis, col titolo \"Second me\", interpretato da James Taylor.\nNel 1987 fu registrata un'altra memorabile esibizione, che circol\u00f2 in \"bootleg\" col nome \"Live in Borgomanero\", la cui scaletta era composta da alcune cover col testo modificato come \"No Gianni no\" (Johnny B. Goode), \"Bidet\" (Beat It) e \"Vivi Rocco\" (We Will Rock You); e alcuni \"classici\" come \"John Holmes\", \"Cara ti amo\" e \"Alfieri\". Proprio grazie alla canzone Vivi Rocco, Tanica assunse il nome di Rocco Tanica, nome in uso tuttora. Nel 1987 fu fatta la seconda incisione in studio degli EelST, nella raccolta \"Ele.menti\", dove furono inserite le canzoni \"Silos\" e \"Pork e Cindy\", che saranno poi nuovamente incise negli album \"Elio Samaga Hukapan Kariyana Turu\" e \"Italyan, Rum Casusu \u00c7ikti\".\nFra il 1987 e il 1988 Elio e le Storie Tese fecero le prime apparizioni in televisione, nelle trasmissioni \"Lupo solitario\" (1987) e \"L'araba fenice\" (1988). Nel 1988 il gruppo si arricch\u00ec di un nuovo elemento: il polistrumentista Paolo Panigada, poi ribattezzato \"Mu Fogliash\", \"Fogliash\" e infine \"Feiez\" (voce, percussioni, sassofono, chitarra). Il 1988 \u00e8 l'anno dell'ultima registrazione in studio di Elio e le Storie Tese prima di incidere una loro discografia personale, ovvero il brano \"John Holmes (una vita per il cinema)\", uno dei maggiori successi del gruppo, contenuto nella raccolta \"Lupo Solitario\". Sempre in quell'anno, una cassettina di un concerto a Bologna fin\u00ec sulla scrivania di un produttore, Claudio Dentes, poi ribattezzato Otar Bolivecic.\nI primi album (1989-1991).\nGrazie all'incontro con Otar, il 6 dicembre 1989 Elio e le Storie Tese riuscirono a dare alla luce il primo album \"Elio Samaga Hukapan Kariyana Turu\". Alla batteria suon\u00f2 per la prima volta Curt Cress, turnista tedesco. L'album comprendeva molti classici del gruppo, gi\u00e0 noti al \"pubblico delle registrazioni pirata\", e fu un successo, tanto da vendere oltre centomila copie appena uscito.\nL'incisione stereofonica su CD rivel\u00f2 per la prima volta a molti fan il notevole livello tecnico delle performance del gruppo. L'album si apre con un dialogo fra i membri della band, con le voci contraffatte da un octaver per sembrare quelle di un gruppo di ragazzini delle medie; espediente attraverso cui introdurre uno dei temi pi\u00f9 cari agli EelST, la mitologia e il linguaggio degli adolescenti (\"figu\", \"sbiancata\", \"tua prinz\", \"sparaci i deep\") ma anche, forse, omaggio all'apertura dell'album \"MONO tono\" degli Skiantos, in cui si sente una voce analogamente contraffatta che dice: \"ho delle storie, ragazzi, ho delle storie pese\" (si noti che \"storie tese\" \u00e8 l'analogo milanese dell'espressione gergale-giovanile \"storie pese\" usata altrove, come per l'area bolognese citata dagli Skiantos, e utilizzata per indicare un problema o una situazione di \"malessere sociale\").\nNella primavera dell'anno successivo (1990), al gruppo si aggiunse in maniera stabile un nuovo elemento, il batterista Christian Meyer, di cittadinanza svizzera, il quale molte volte suon\u00f2 per conto della N.A.T.O. e si esib\u00ec durante il cosiddetto \"Tour dell'Amore\". Quello del 1990 fu il primo tour a livello nazionale, dove Elio e le Storie Tese si posero per la prima volta in relazione con il Festival di Sanremo, suonando durante il loro tour e nel \"controfestival\" la parodia di buona parte dei brani sanremesi di quella edizione, che si svolse in via eccezionale al Palafiori di Arma di Taggia, invece che al tradizionale Teatro Ariston chiuso per ristrutturazione. Gli Elii si esibirono al vicino Teatro Odeon e tra i brani parodiati i pi\u00f9 famosi e meglio riusciti sono \"Verso l'ignoto\" e \"Vattene amore\", parodie degli omonimi brani presentati al Festival rispettivamente dalle coppie Marcella-Gianni Bella e Minghi-Mietta. Nella prima delle due parodie la parte \"maschile\" viene eseguita da Elio e quella \"femminile\" da Feiez, mentre nella seconda i ruoli si invertono. Due dei brani sanremesi, \"Ameri\" (dedicata al telecronista Enrico, da \"Gli amori\" di Toto Cutugno), e \"Sono Felice\" (da \"Sono felice\" di Milva, dove l'aggettivo diventa nome e allude al ciclista Gimondi), vennero successivamente incisi su disco: da questi esempi fanno spazio le numerose fonti di ispirazione al mondo dello sport. Sempre nello stesso periodo scrissero un'altra parodia, \"Arriva Clistere\", sulla musica di \"Arriva Cristina\" di Cristina D'Avena.\nAlcuni di questi brani parodistici furono presentati nelle trasmissioni \"Tam tam village\" e \"Banane\", pronti per essere incisi su un nuovo album chiamato \"Tarati per il canto\". L'album, per\u00f2, non pot\u00e9 uscire a causa del mancato consenso degli autori di alcune delle canzoni parodiate. Solo Ron (autore di \"Sono felice\") e Toto Cutugno (autore de \"Gli amori\") diedero successivamente il consenso alla pubblicazione delle parodie dei loro pezzi.\nPer lo stesso motivo fu ritirato dal mercato il maxi-single \"Born to Be Abramo\", uscito nell'estate del 1990, (conosciuto anche come \"SvEliatevi\"), contenente, oltre a \"World Class Player\" (versione in lingua inglese di \"Giocatore mondiale\", con Pierangelo Bertoli) e \"John Holmes (Shidzu Version)\", il brano incriminato \"Born to be Abramo\", medley di \"Resta cu' mme\", di Domenico Modugno di \"Resta con noi Signore la sera\", di \"Esci dalla tua terra\", di \"You make me feel\" di Sylvester e di \"Born to Be Alive\" di Patrick Hernandez. Il brano fu ripubblicato in una nuova veste nel 1997 con l'appoggio e la collaborazione artistica dello stesso Hernandez.\nL'ennesimo sberleffo lo realizzarono nel Natale dello stesso anno: il gruppo decise di pubblicare un maxi-single natalizio, \"The Los Sri Lanka Parakramabahu Brothers featuring Elio e le Storie Tese\", ma la casa discografica non accett\u00f2 di venderlo a prezzo ridotto, quindi lo fece passare come un mini-album e lo vendette come tale; in questa ottica il disco non assume la forma di un progetto musicale di senso compiuto e viene definito dagli stessi Elii come \"Il disco pacco di Natale\".\nFra gli altri avvenimenti di questo anno piuttosto ricco per EelST possiamo ricordare il celebre concerto del 6 ottobre al Teatro dell'Elfo di Milano, in cui il gruppo si esibisce in 12 ore non stop di variazioni sul tema di \"Ti amo\", realizzando un record da Guinness dei primati. Record rimasto imbattuto fino all'8 dicembre 2015, giorno in cui il collettivo Slaps Orchestra ha suonato per 24 ore consecutive senza interruzioni durante una performance a Cosenza.\nNel 1991 gli Elii eseguono una nuova versione di \"Ti amo\" al Concerto del Primo Maggio, in diretta tv sulla Rai. Il nuovo testo del brano fu cantato all'insaputa di tutti dopo che gli Elii avevano attaccato il pezzo \"Cassonetto differenziato per il frutto del peccato\": qui si denunciava il malcostume della classe politica, facendo nomi (ad esempio Giulio Andreotti, Remo Gaspari, Francesco Cossiga e Giuseppe Ciarrapico) e citando fatti e, per questo, fu interrotto dai funzionari RAI che intervennero sul palco; l'evento fu in seguito proposto col nome \"Sabbiature\" nel CD singolo \"Pipppero\" (pron. pipp\u00e9ro) e nell'album \"Peerla\". Qui si pu\u00f2 udire la voce del conduttore Vincenzo Mollica costretto a intervenire per mascherare l'incidente, mentre intervista Ricky Gianco. Elio nel frattempo urla \"Come Jim Morrison!\", riferendosi a un episodio che coinvolse la famosa rockstar che, per altri motivi, fu portata via di peso durante una sua esibizione.\nAscesa mediatica (1992-1995).\nNel 1992 il gruppo entr\u00f2 in una nuova fase, pubblicando il singolo \"Pipppero\u00ae\" il 6 maggio, che fu proposto frequentemente da tutte le radio principali, e che rimase in cima alla classifica dei singoli pi\u00f9 venduti per sei settimane consecutive. Il 12 giugno fu pubblicato l'album \"Italyan, Rum Casusu \u00c7ikti\", in cui compare ancora qualche brano dell'epoca \"del Magia\", insieme a molto materiale nuovo. Il successo di quest'album super\u00f2 quello dell'album di esordio.\nOltre a \"Pipppero\u00ae\", anche \"Servi della gleba\" venne frequentemente proposta in radio, e altri brani nuovi come \"Il vitello dai piedi di balsa\" o \"Essere donna oggi\" divennero rapidamente famosi. Oltre ai numerosi ospiti (tra gli altri Claudio Bisio, Riccardo Fogli, Diego Abatantuono e Enrico Ruggeri), nell'album apparve anche Mangoni, ex compagno di scuola di Elio, architetto e padre di famiglia, che da allora sarebbe diventato al contempo una mascotte e un'icona del gruppo, diventandone una sorta di \"membro \"ad honorem\"\" (pur essendo decisamente stonato), principalmente incaricato di vestire i panni (con la voce nelle incisioni, oppure di persona, e talvolta in costume, sulla scena) dei numerosi personaggi dell'immaginario di Elio (da \"Supergiovane\" al narratore della \"Vendetta del Fantasma Formaggino\"). A partecipare al progetto \u00e8 stato anche il coro folk bulgaro, tutto femminile, Le Myst\u00e8re des Voix Bulgares, famose anche per aver cantato la sigla del noto telefilm americano/neozelandese Xena - Principessa guerriera.\nDel 1992 \u00e8 anche la videocassetta \"Chi ha incastrato Elio e le Storie Tese?\", una sorta di autobiografia romanzata del gruppo, con interviste e registrazioni da vari concerti. Nello stesso anno i membri del gruppo diedero vita a un progetto musicale parallelo, ispirato all'opera dei Weather Report: la Biba Band.\nNell'ottobre del 1993 fu pubblicato \"Esco dal mio corpo e ho molta paura (Gli inediti 1979-1986)\" che nacque dalle richieste dei fan della prima ora che volevano riascoltare brani mai pubblicati e risalenti all'epoca del \"Magia\". Elio e le Storie Tese li accontentarono eseguendo una sorta di \"live\" in studio e mantenendo di proposito gli arrangiamenti \"originali\" dei loro esordi. Su questo album appare anche \"Amico uligano\", gi\u00e0 sigla di \"Mai dire Gol\" l'anno precedente. Dal disco fu estratto il singolo \"Aborto/In te\", che conteneva \"(Gomito a gomito con l') Aborto\" e \"In te\", cover cantata da Mangoni del brano \"In te\" di Nek.\nSempre nel 1993 fu pubblicata una musicassetta promozionale in allegato alla rivista Tutto musica e spettacolo intitolata \"Not Unpreviously Unreleased'nt\", contenente tre brani inediti registrati dal vivo. Il 9 dicembre dello stesso anno inizi\u00f2 ad andare in onda su Radio Deejay la trasmissione radiofonica \"Cordialmente senza freni\".\nNel 1994 il gruppo prosegu\u00ec la collaborazione con la Gialappa's, realizzando anche \"Nessuno allo stadio\", sigla del programma \"Mai dire mondiali\", cui fece seguito il relativo \"single\" in estate. Parte dell'anno fu poi impegnata in un tour nazionale denominato \"Playmobil tour\".\nNell'estate del 1995 nacque il \"Fave Club\", il fan club di Elio e le Storie Tese. A fine anno produssero per Radio Deejay, il singolo natalizio \"Christmas with the Yours\", tradizione che sarebbe poi stata rinnovata ogni anno, pubblicato come 'Il complesso misterioso', a sua volta accompagnato dal \"Cantante misterioso\" alias Graziano Romani.\nSanremo e il grande successo (1996-1998).\nGli Elio e le Storie Tese parteciparono al Festival di Sanremo 1996 con il brano \"La terra dei cachi\", che apparentemente parla dei problemi di mafia, corruzione e sanit\u00e0 presenti in Italia, ma che in realt\u00e0 pu\u00f2 essere letta come una presa in giro delle tipiche canzoni sanremesi. La canzone, decisamente al di fuori dei canoni \"sanremesi\", riscosse un grande successo di pubblico e di critica, classificandosi al secondo posto e aggiudicandosi il premio della critica \"Mia Martini\". Ai tempi le loro esibizioni non passarono inosservate:\nDal successo riscontrato, sembrava che il brano potesse vincere realmente la gara, ma la vittoria and\u00f2 a \"Vorrei incontrarti fra cent'anni\" di Ron e Tosca, mentre \"La terra dei cachi\" si piazz\u00f2, appunto, seconda. A tutt'oggi circolano voci, avvalorate dalle indagini dei Carabinieri, sostenenti che in realt\u00e0 la canzone avrebbe realmente vinto il festival, ma che i risultati finali sarebbero stati modificati da Pippo Baudo in persona, che non volle ufficializzare i voti. Tuttavia non si verificarono polemiche furibonde o ripercussioni su questo fatto, anche grazie all'atteggiamento comico e ironico adottato dal gruppo, che ai propri concerti ribadisce sempre che loro hanno vinto quel festival, ma la vittoria gli \u00e8 stata rubata da Pippo Baudo. Di fatto, gli Elii furono i vincitori \"morali\" di quell'edizione e ancora oggi quella canzone rimane nella memoria collettiva, cos\u00ec come le particolari esibizioni che la accompagnarono.\nIl 28 marzo dello stesso 1996 usc\u00ec \"Eat the Phikis\", che vendette pi\u00f9 di copie, vincendo il Disco di platino. Oltre a \"La terra dei cachi\" includeva numerosi altri brani destinati a essere ricordati e suonati a lungo \"live\", quali il celebre \"Tapparella\", \"Mio cuggino\" (presentato anche al Festivalbar con il complesso che faceva finta di cantare in \"playback\" mimando le parole sbagliate e altro ancora), \"Burattino senza fichi\" (basato su una visione apocrifa di Pinocchio che si lamenta di essere asessuato fino a quando Geppetto non lo dota di un apposito \u00ablegnetto novit\u00e0\u00bb) e \"Omosessualit\u00e0\" in cui venivano imitati personaggi famosi (da Amanda Lear a Stanlio e Ollio). Collaborarono poi con l'Orchestra Casadei per una versione di \"La terra dei cachi\" arrangiata con l'inserimento di alcuni strumenti tipici della musica da ballo distribuita con il titolo \"La terra dei cachi (The Rimini Tapes)\". I singoli estratti, oltre a \"La terra dei cachi\" furono \"T.V.U.M.D.B./Mio cuggino\" in un 45 giri solo a scopo promozionale e \"El Pube\", pubblicato in un CD singolo contenente varie versioni del brano regalato ai membri del \"Fave Club\", il loro fan club.\nAll'uscita di questo album seguirono una nuova partecipazione al concerto del Primo Maggio in Piazza San Giovanni e un altro tour nazionale (\"Uollano Tour\"), partito il 16 maggio al PalaEvangelisti di Perugia e che si conclude il 13 ottobre al Mediolanum Forum di Assago. Nell'estate del 1996 i Tenores di Neoneli, gi\u00e0 in amicizia con la band, pubblicarono l'album \"Terra nostra\", prodotto da Elio e compagni, in cui fra l'altro compariva una versione in sardo de \"La terra dei cachi\".\nNel febbraio del 1997 il porno-attore Rocco Siffredi li chiama a partecipare alla sua produzione pi\u00f9 ambiziosa, \"Rocco e le storie tese\". Il gruppo, escluso Feiez, spunta tra le riprese del film (ma non prende parte alle scene hard del film), oltre a firmarne la colonna sonora, suonata da Rocco Tanica in tempo reale durante il montaggio. Nell'ambito porno questo lungometraggio \u00e8 diventato ormai un cult, sebbene abbia avuto uno scarso successo commerciale. Il 31 ottobre dello stesso anno fu pubblicata la raccolta \"Del meglio del nostro meglio Vol. 1\", contenente in realt\u00e0 diversi inediti e classificata come \"album\" (non dunque come compilation) nella discografia di EelST.\nIl 1998 si apr\u00ec con un mini tour negli Stati Uniti, nel mese di febbraio, accompagnato dalla pubblicazione dell'album promozionale \"E.L.I.O. - The Artists Formerly Known As Elio e le Storie Tese\", contenente gran parte dei loro successi cantati in inglese, e prosegu\u00ec con un lungo tour in Italia. Per il mercato nazionale usc\u00ec invece \"Peerla\", raccolta di brani inediti realizzati negli anni precedenti, come per esempio sigle di \"Mai dire Gol\" come \"Balla coi Barlaf\u00fcs\" (parodia di \"Time Warp\" dal \"Rocky Horror Picture Show\") oppure \"Il concetto di banana\" (la cui musica sarebbe stata poi ripresa per \"Lo stato A, lo stato B\" presente in \"Eat the Phikis\"). \"Peerla\" conteneva anche \"Ti amo campionato\", canzone suonata per la prima volta dal vivo nell'ultima puntata di \"Mai dire Gol\" edizione 1997-1998, per analizzare in modo satirico e umoristico alcuni ipotetici errori arbitrali commessi nel campionato di Serie A 1997-1998 a favore della Juventus, culminati nel rigore negato a Ronaldo nello scontro diretto con l'Inter. La canzone \u00e8 ritornata in auge in occasione dello scandalo di Calciopoli del 2006.\nIl 23 dicembre del 1998, durante un concerto della Biba Band, moriva tragicamente il sassofonista Feiez, stroncato da un'emorragia cerebrale. Nel commentare l'accaduto, i compagni dichiararono: \nDalla morte di \"Feiez\" a \"Cicciput\" (1999-2003).\nNegli anni successivi EelST ridussero le loro apparizioni e la loro produzione. Nel 1999 il gruppo acquis\u00ec un nuovo elemento, seppure non incluso nella formazione ufficiale: \"Jantoman\", detto in seguito semplicemente \"Uomo\"; il suo ruolo \u00e8 quello di gestire, insieme a Rocco Tanica, tastiere ed equipaggiamenti tecnologici, in particolare nelle esibizioni dal vivo. Nello stesso anno nacque il sito web Elioelestorietese.it, con alcune sezioni dedicate esclusivamente al Fave Club.\nIl 14 maggio 1999 fu pubblicato \"Craccracriccrecr\" e, nonostante il lutto che li aveva colpiti, il gruppo torn\u00f2 ad esibirsi in concerto. Il disco venne promosso dal singolo \"Evviva/La visione\", censurato da molte radio per la presenza, nel ritornello del brano, di un continuo riferimento all'organo sessuale femminile. In seguito, fu estratto dall'album il brano \"Bis\". Durante l'estate, il brano \"Discomusic\" riscosse un grande successo commerciale, ottenendo numerosissimi passaggi televisivi e radiofonici. In seguito fu estratto anche il singolo \"La bella canzone di una volta\".\nIl 12 ottobre 1999 il gruppo partecip\u00f2 alla trasmissione \"Night Express\", di Italia 1; l'esibizione fu caratterizzata, al termine di ogni brano, da continue contestazioni nei confronti del gruppo. Durante il momento in cui il pubblico viene lasciato libero di porre domande al gruppo, un \"provocatore\" domand\u00f2 al gruppo come mai dei sedicenti anticonformisti come loro andassero in giro in Mercedes ed Elio, spazientito, si scagli\u00f2 contro di lui, scatenando una sorta di rissa che costrinse la conduttrice Tamara Don\u00e0 a dare la linea alla pubblicit\u00e0. Nonostante l'assurdit\u00e0 di queste scene e l'evidente combine alla base della stessa (i contestatori erano, in realt\u00e0, componenti del fans club), nei giorni successivi i giornali e alcune trasmissioni tv parlarono di quella rissa, credendola vera.\nPochi giorni dopo il gruppo ricevette il premio come \"Best Italian Act\" agli European Music Awards di MTV: in quell'occasione, i musicisti decisero di riproporre in mondovisione i principali stereotipi con cui sono rappresentati gli italiani. Salirono sul palco in canottiera e, senza pronunciare nemmeno una parola in inglese, Elio, dopo aver reso un sincero omaggio a Feiez, improvvis\u00f2 una sorta di sceneggiata napoletana, mentre il resto del gruppo fingeva di farsi i fatti propri. Il 2 dicembre pubblicarono la colonna sonora \"Tutti gli uomini del deficiente\", per l'omonimo film della Gialappa's Band. L'album conteneva, oltre a brani strumentali, anche canzoni inedite e di vecchia origine (\"Yes I Love You\") e vedeva la partecipazione di Lucio Dalla (\"Psichedelia\") e di Raffaella Carr\u00e0 (\"Presidance\u00ae\").\nNello stesso anno il gruppo ha curato l'adattamento italiano dei dialoghi del film \"\".\nNell'estate del 2000 usc\u00ec il singolo celebrativo degli europei di calcio, \"La gente vuole il gol\". Nel 2001 viene pubblicato The Lugano Tapes, una videocassetta che contiene il meglio dei concerti tenuti a Lugano i giorni 24 e 25 aprile del 2000, svolti all'Auditorium Stelio Molo. Il filmato venne inoltre trasmesso dalla R.S.I. I concerti vedono la partecipazione di Riccardo Fogli (ex-Pooh), Sir Oliver Skardy (dei Pitura Freska) e Ike Willis. Il 30 maggio dello stesso anno fu pubblicato l'album dal vivo \"Made in Japan - Live at Parco Capello\", che raccoglieva incisioni fatte in numerose citt\u00e0 d'Italia dal 1996 al 1999 (anche con Feiez).\nNel 2002 Elio scrisse l'inno dell', sua squadra del cuore, in cui cita la frase di Peppino Prisco \"La serie A \u00e8 nel nostro DNA\": la canzone si intitola \"C'\u00e8 solo l'Inter\" ed \u00e8 cantata da Graziano Romani.\nL'album in studio successivo, \"Cicciput\", questa volta co-prodotto dal collaboratore di sempre Max MC Costa, usc\u00ec quattro anni dopo il precedente \"Craccracriccrecr\", il 23 maggio 2003. Questo album segn\u00f2 una sorta di rinascita del gruppo, che entrava in una nuova fase creativa non solo da un punto di vista musicale. Il disco ottenne un grande successo commerciale, grazie ai singoli \"Shpalman\u00ae\" a maggio e \"Fossi figo\" a settembre. Il gruppo ricevette anche il premio come miglior videoclip agli Italian Music Award della FIMI. Nell'estate part\u00ec il tour promozionale denominato \"Cicciput Tour\".\nI CD Brul\u00e9 e la nuova stagione live (2004-2007).\nNel 2004, durante il tour di \"Cicciput\", prese forma l'idea del \"CD Brul\u00e9\": la prima ora di ogni concerto, registrata e masterizzata in tempo reale dallo staff tecnico di EelST, viene messa in vendita direttamente all'uscita. L'iniziativa era chiamata anche \"Ho fatto due etti e mezzo, lascio?\" e port\u00f2 alla pubblicazione, nel 2004, della raccolta di brani dal vivo: \"Il meglio di Ho fatto due etti e mezzo, lascio?\". Nel 2004 gli EelSt esordirono come scrittori pubblicando \"Animali spiaccicati\" e \"Fiabe centimetropolitane\" (quest'ultima una raccolta di fiabe surreali firmate dal solo Elio). Nello stesso anno debuttarono anche come attori nel film \"Natale a Casa Deejay: a Christmas Carol\" (per la cui colonna sonora hanno realizzato il brano \"Natale allo zenzero\").\nSempre da quell'anno, diventa possibile scaricare dal sito tutta la loro discografia in formato mp3, comprensiva di tutti i \"CD Brul\u00e9\" pubblicati, previo il pagamento di una quota - abbonamento (trimestrale o annuale) \"a forfait\". Inoltre, il gruppo ha pubblicato un singolo intitolato \"Oratorium\", dedicato al mondo dell'oratorio, commissionatogli dall'Ufficio di Pastorale Giovanile di Milano. Nel 2005 EelST continuano a muoversi in tour e prosegue l'iniziativa dei \"CD Brul\u00e9\" (ribattezzata \"Grazie per la splendida serata\" e l'anno successivo \"Qualit\u00e0 oro\"). L'idea viene ulteriormente ampliata: al concerto di Castellazzo di Bollate (21 luglio) viene messo in vendita all'uscita addirittura il \"DVD Brul\u00e9\" con il video del concerto; inoltre, viene data la possibilit\u00e0 al pubblico di scaricare a pagamento i concerti su chiavetta USB come alternativa (pi\u00f9 economica) all'acquisto del \"CD Brul\u00e9\". Come per l'anno precedente viene realizzata una raccolta, \"Il meglio di Grazie per la splendida serata\", contenente una selezione dei brani dal vivo cantati nei \"CD Brul\u00e9\" del 2005. Nello stesso anno esce \"Baffo Natale\", in collaborazione con Jovanotti.\nIl 28 febbraio 2006 Elio e le Storie Tese hanno lanciato (solamente sul web) il singolo \"Valzer transgenico\", spacciandolo come canzone esclusa dal Festival della Canzone Italiana che si tiene in quei giorni a Sanremo, che vede anche una breve partecipazione del rapper Mondo Marcio e la collaborazione di Stefano Bollani e Mauro Negri. Prestano inoltre le loro voci per il doppiaggio italiano del film d'animazione danese \"Terkel in Trouble\" (loro gli adattamenti in italiano dei dialoghi, insieme ad Antonello Governale), uscito nell'aprile 2006, di cui riadattano la colonna sonora per la versione italiana: il singolo \"Banane giganti\" (pubblicato solo sul web con lo pseudonimo \"I Los the Peparors\") \u00e8 la prima canzone interamente cantata da Faso. Da notare che \"I Los the Peparors\" era un nome gi\u00e0 utilizzato in precedenza da EelST (erano un inesistente gruppo americano degli anni quaranta), all'interno della miniserie \"Vite bruciacchiate\", girata nel 1998 durante il loro tour negli USA, ma mandata in onda solo nell'autunno 2000, su Rai 2.\nNell'estate 2006 la band va in tour per 20 date con lo spettacolo-concerto \"Co\u00e8si se vi pare\" (a partire dal 28 giugno 2006) con l'attore Claudio Bisio. In particolare, il concerto di Mantova \u00e8 stato trasmesso su Sky (canali Jimmy e Comedy Central) e ne \u00e8 stato tratto un DVD. Nello stesso anno \u00e8 uscita l'autobiografia del gruppo, \"Vite Bruciacchiate - Ricordi confusi di una carriera discutibile\", con interventi di amici e colleghi, presentata nel mese di novembre alla libreria Feltrinelli di Piazza Piemonte a Milano. Nel mese di dicembre esce il singolo \"Presepio imminente\", sponsorizzato da Spizzico.\nIl tour estivo 2007, dal quale sono stati ricavati i \"CD Brul\u00e9\" denominati \"Emozioni fortissime\", vede la presentazione di nuovi brani che sarebbero usciti nel disco in uscita l'anno successivo (\"Parco Sempione, Indiani, Il congresso delle parti molli\"). Cambiamento temporaneo nella formazione live: Rocco Tanica, che rimane a Milano a lavorare al disco nuovo, viene sostituito da Vittorio Cosma, sotto lo pseudonimo \"Clayderman Vigan\u00f2\". Durante questi concerti, Jantoman ha suonato completamente incappucciato e nascosto da un paravento, che lascia solo trasparire la sua sagoma.\nNel settembre 2007 EelST hanno interpretato la nuova pubblicit\u00e0 del Cynar Campari, scrivendo e cantando un ironico motivetto (poi ripreso nel brano \"Gargaroz\", da \"Studentessi\") sul carciofo e sulla tradizione italiana del famoso digestivo. Lo spot \u00e8 una rivisitazione della celeberrima pubblicit\u00e0 in cui Ernesto Calindri, \"contro il logorio della vita moderna\", beveva tranquillamente il Cynar seduto ad un tavolo isolato nel traffico cittadino.\nIl 16 novembre dello stesso anno \u00e8 stata pubblicata una raccolta di 3 CD edita dalla Aspirine Music, casa discografica della band fino al 2003, dal titolo \"The Original Recordings 1990/2003\", disapprovata dai musicisti. Tale pubblicazione avrebbe potuto infatti generare confusione con il nuovo album in studio, in cantiere da diverso tempo e che ha visto la luce poco tempo dopo: \"Studentessi\".\nI DVD Brul\u00e9.\n\u00c8 un'iniziativa ideata per la prima volta in Italia dal gruppo durante il concerto di Castellazzo di Bollate del 21 luglio 2005: la prima ora dell'evento dal vivo viene registrata ed in seguito, grazie ad alcuni masterizzatori in serie, registrata su DVD e quindi venduta agli spettatori (e online sul sito web) immediatamente dopo la fine del concerto.\nIl titolo del primo DVD prodotto nel 2005 \u00e8 \"Grazie per la splendida serata\" il secondo \"Qualit\u00e0 oro\" \u00e8 stato registrato il 21 maggio 2006 a Pisa. In occasione del tour estivo \"Co\u00e8si se vi pare\" del 2006 con Claudio Bisio sono stati registrati 5 DVD, a Mantova il 13 luglio 2006, a Milano il 28 luglio 2006, a Roma il 18 luglio 2006, a Sesto Fiorentino l'11 luglio 2006, a Torino il 27 luglio 2006.\n\"Studentessi\" e il Dopofestival (2008).\nIl nuovo album viene pubblicato il 20 febbraio 2008, preceduto l'8 febbraio dal singolo \"Parco Sempione\" il cui video \u00e8 diretto da Marcello Macchia (famoso per aver interpretato alcuni personaggi comici come Maccio Capatonda e Mariottide nelle trasmissioni \"Mai dire luned\u00ec\" e \"Mai dire marted\u00ec\").\nQuesto brano richiama il disboscamento del bosco di Gioia a Milano, per protestare contro il quale Rocco Tanica ha compiuto un lungo sciopero della fame.\nDal 26 febbraio al 1\u00ba marzo conducono il DopoFestival della 58\u00aa edizione del Festival di Sanremo proponendo con tono ironico, tra le altre cose, medley e versioni riarrangiate nel testo o nella musica delle canzoni del Festival, coinvolgendo gli stessi artisti in gara che stanno al gioco, ottenendo un ottimo successo di pubblico e critica, tanto da entrare nella Top Ten dei migliori programmi televisivi del Premio Regia Televisiva 2008, ideato da Daniele Piombi.\nPippo Baudo, che presenzi\u00f2 ad una puntata del Dopofestival (approfittando della pausa del festival a causa di un turno infrasettimanale di campionato), elogi\u00f2 il gruppo e la sua capacit\u00e0 di essere riuscito a creare una trasmissione divertente e intelligente, senza scadere nella volgarit\u00e0. Hanno inoltre partecipato come ospiti all'ultima serata del Festival vero e proprio, presentando \"Largo al Factotum\" da \"Il barbiere di Siviglia\" di Rossini, brano che gi\u00e0 da diversi anni viene proposto dal gruppo durante i concerti, scegliendo curiosamente di non proporre alcun brano che potesse promuovere il disco uscito pochi giorni prima (anzi, non ne accennarono minimamente, nemmeno durante il Dopofestival). Come d'abitudine, il gruppo riusc\u00ec a profanare il luogo che li ospitava con delle prese in giro pi\u00f9 o meno esplicite.\nIl gruppo si present\u00f2 vestito come i Rond\u00f2 Veneziano e con un trucco che li invecchiava in modo innaturale, incolpando successivamente Pippo Baudo dei continui sforamenti, che li avevano obbligati ad iniziare il dopofestival sempre pi\u00f9 tardi. Ironizzando sulla squalifica di Loredana Bert\u00e8, Elio disse che il brano che stavano per suonare era stato squalificato dalla gara in quanto si \u00e8 scoperto che non era inedito. Alle spalle della band fu proiettata una gigantografia di Mangoni, detto il \"grande escluso\", poich\u00e9 nel 1996 Baudo non gli permise di comparire col gruppo. Durante l'esecuzione del brano, Elio ha pi\u00f9 volte modificato il nome \"Figaro\", riuscendo a pronunciare pi\u00f9 volte su quel palco, in diretta nazionale e davanti a milioni di persone, la stessa parola che alcune radio censurarono quando usc\u00ec \"Evviva/La visione\". Al termine dell'esibizione, Elio, commosso, ha rivolto l'ennesimo saluto a Feiez, ricordando che molti anni prima aveva suonato con loro proprio su quel palco.\nLo stesso brano \"Largo al Factotum\" \u00e8 stato proposto al Concerto del Primo Maggio 2008 con il testo modificato per denunciare con la loro consueta ironia Giuseppe Ciarrapico, eletto senatore nelle elezioni politiche per la coalizione del Popolo della Libert\u00e0; gli Elii hanno voluto gettare un ponte di continuit\u00e0 con la loro canzone denuncia \"Sabbiature\" proposta 17 anni prima nella stessa manifestazione romana e per la quale vennero cacciati dal palco. Il gruppo ha inoltre suonato i brani \"Gargaroz\" e \"Parco Sempione\", gi\u00e0 in scaletta nel tour promozionale dell'album \"Studentessi\" in corso nei mesi di aprile e maggio 2008, nel quale hanno proposto canzoni del nuovo album e alcune di quelle realizzate per il DopoFestival, oltre ad alcuni vecchi successi; al tour hanno partecipato la cantante Paola Folli e i fiatisti Daniele Comoglio (sassofono) e Davide Ghidoni (tromba). La formazione \u00e8 rimasta invariata per il \"Supermassiccio Tour\" estivo, iniziato il 20 giugno a Cuneo e preceduto dall'uscita del videoclip \"Ignudi fra i nudisti\", secondo singolo estratto da \"Studentessi\", il 17 giugno, che vede la collaborazione di Giorgia e della Shortcut production (come per il singolo precedente \"Parco Sempione\").\nIl 2 dicembre 2008 Elio e le Storie Tese hanno rifiutato l'invito alla cerimonia per l'assegnazione dell'Ambrogino d'oro, attestato di benemerenza che il Comune di Milano assegna ogni anno a personalit\u00e0 e artisti milanesi segnalati, nel giorno di Sant'Ambrogio, patrono della citt\u00e0. La decisione \u00e8 motivata in una lettera con il disaccordo per la decisione del comune di non concedere l'Ambrogino alla memoria del giornalista Enzo Biagi e la cittadinanza onoraria al giornalista e scrittore Roberto Saviano.\n\"Gattini\" e l'aumento delle partecipazioni televisive (2009-2012).\nNel 2009, in occasione del Festival di Sanremo 2009, si sono riproposti come conduttori del Dopofestival, cosa per\u00f2 che non hanno potuto fare a causa dell'eliminazione del programma da parte del nuovo conduttore e direttore artistico della kermesse Paolo Bonolis. In compenso, il 13 febbraio, durante la trasmissione \"Parla con me\" su Rai 3, hanno reinterpretato canzoni che sarebbero state cantate al Festival (cosa ovviamente assurda, dato che nessuno prima del Festival pu\u00f2 aver ascoltato le varie canzoni; era chiaro per\u00f2 l'intento umoristico e parodistico dell'esibizione). Due mesi dopo, il 19 aprile, hanno partecipato come ospiti alla puntata finale del \"talent-show\" \"The X Factor\" (su Rai Due), dove hanno duettato con il gruppo finalista dei The Bastard Sons of Dioniso, riproponendo il loro vecchio successo \"Uomini col borsello\".\nIn seguito al pesante terremoto che aveva colpito L'Aquila nell'aprile 2009, Elio e le Storie Tese hanno partecipato al progetto di beneficenza Artisti Uniti per l'Abruzzo, eseguendo il brano \"Domani 21/04.2009\" insieme ad altri 55 colleghi italiani. Nell'autunno 2009 hanno composto la sigla del programma radiofonico dell'amico Linus \"Deejay chiama Italia\". Fra il 29 settembre e il 2 ottobre hanno partecipato alla trasmissione \"Parla con me\" su Rai Tre come band d'accompagnamento del programma.\nIn pi\u00f9 occasioni, nel corso del 2009, membri del gruppo hanno dichiarato l'intenzione di pubblicare entro l'anno un album celebrativo, a vent'anni dall'uscita del loro primo lavoro \"Elio Samaga Hukapan Kariyana Turu\". Durante l'estate 2009 il gruppo suona in un solo concerto, dedicandosi in estate perlopi\u00f9 alla lavorazione del nuovo disco.\nIl 2 ottobre esce il singolo \"Storia di un bellimbusto\", trasmesso in anteprima su Radio Deejay il giorno prima. Il 26 ottobre 2009 il gruppo tiene un concerto al Teatro degli Arcimboldi di Milano, con la collaborazione sul palco della Filarmonica Arturo Toscanini, per presentare il nuovo disco \"Gattini\". Per il suo carattere unico, il concerto \u00e8 stato anche trasmesso in diretta su Sky Primafila, prima volta in Italia per la storia di questa televisione satellitare.\nQuattro giorni dopo, il 30 ottobre 2009, esce \"Gattini\", raccolta di successi della band risuonati in chiave da orchestra e scelti proprio secondo il criterio di adattabilit\u00e0 dello spartito ai suoni orchestrali. Per pubblicizzare il disco gli Elii sono apparsi diverse volte in televisione, come nella semifinale di X-Factor e in una puntata di \"Quelli che il calcio\", dove hanno eseguito il loro singolo \u2018'Storia di un bellimbusto\u201d. Per la prima ospitata si sono vestiti da Village People mentre nella seconda, imitando ci\u00f2 che avevano gi\u00e0 fatto i Muse nella trasmissione di Simona Ventura, si sono scambiati i ruoli in occasione del playback, con Christian Meyer alla voce, Faso alla batteria, Cesareo al basso, Elio al pianoforte e Rocco Tanica alla chitarra. Il 17 gennaio 2010 \u00e8 partito a Vicenza il loro nuovo tour, diviso in due tranche: \"Bellimbusti in Tour\" (inverno-primavera), e \"Bellimbusti Balneari\" (estate-autunno), che si \u00e8 chiuso con un concerto a Milano il 12 novembre 2010, in occasione di un evento di beneficenza per Telethon.\nDopo il Festival di Sanremo del 2010 il gruppo si \u00e8 ripresentato a \"Parla con me\", reinterpretando le canzoni che parteciparono alla kermesse: \"Italia amore mio\", cantata dal principe ereditario italiano Emanuele Filiberto di Savoia, il cantante Pupo e il tenore Luca Canonici (seconda classificata) e \"Per tutte le volte che\", canzone vincitrice di quell'edizione, cantata da Valerio Scanu. Anche in questo caso le canzoni-parodia hanno avuto molta visibilit\u00e0 su YouTube. Il 25 marzo sono stati tra i numerosi ospiti della trasmissione \"Raiperunanotte\", condotta da Michele Santoro in favore della libert\u00e0 di stampa, danneggiata, secondo quest'ultimo, dalla politica del primo ministro Silvio Berlusconi. La band ha continuato la sua collaborazione con \"Parla con me\" anche nel 2011; durante una puntata di ottobre del programma, in occasione del caso Ruby, gli Eelst hanno suonato la canzone \"Bunga Bunga\" (ispirata all'omonima espressione), sfruttando la musica di \"Waka Waka\" di Shakira, che \u00e8 diventata l'ennesimo tormentone del gruppo in rete, grazie al quale sono stati citati anche dal New York Times. Sempre nel mese di novembre hanno preso parte all'ultima puntata del programma \"Vieni via con me\" condotto da Fabio Fazio e Roberto Saviano, in cui hanno cantato \"La terra dei cachi\".\nNel gennaio del 2011 la band \u00e8 stata nominata \"Miglior artista italiano del decennio 2001-2010\" in un sondaggio del sito Rockol.\nSempre a cavallo fra 2010 e 2011, la Gazzetta dello Sport ha promosso la distribuzione di una compilation di 12 uscite contenente una gran parte della discografia degli Elio e le Storie Tese, tra cui la rarit\u00e0 \"Peerla\", il DVD dei Lugano Tapes (fino a quel momento presente solo in formato VHS) e quello inedito del concerto a Piangipane 2010.\nNel 2011 hanno cantato \"Pensiero Stupesce\", canzone che si trova nei titoli di coda del film \"Boris - Il film\" (uscito il 1\u00ba aprile).\nIn occasione delle elezioni amministrative milanesi, Mangoni si \u00e8 candidato con la lista di Milly Moratti, a sostegno del candidato di centro-sinistra Giuliano Pisapia. Il gruppo ha sostenuto attivamente Mangoni, che ha ottenuto 1068 preferenze. La campagna politica a sostegno di Pisapia \u00e8 continuata anche nei quindici giorni prima del ballottaggio, tant'\u00e8 che venerd\u00ec 27 maggio il gruppo ha cantato al concerto di Piazza Duomo, che metteva fine alla stessa campagna.\nIl 21 giugno inizia da Villa Arconati (Castellazzo di Bollate) il tour estivo 2011. Nel 2012 il gruppo partecipa al programma \"The Show Must Go Off\" di Serena Dandini su LA7, mentre da gennaio 2012 parte il tour \"Enlarge Your Penis\" che, in perfetto stile EelST, prende il nome da uno dei pi\u00f9 frequenti tormentoni dello spam.\nNel gennaio 2012 il disco \"Elio Samaga Hukapan Kariyana Turu\" (nei concerti Elio spiega che il titolo tradotto dall'antica lingua di Ceylon significa \"emettiamo il liquido dell'amore e l'aria in eccedenza con Elio\") si \u00e8 classificato quindicesimo nella lista dei migliori dischi italiani di tutti i tempi redatta dalla rivista specializzata Rolling Stone. Nella fine dello stesso anno vincono il referendum promosso dal Meeting delle etichette indipendenti, che li decreta come artisti simbolo della musica indipendente italiana.\nL'11 dicembre viene pubblicato il singolo \"Sta arrivando la fine del mondo\".\nLa seconda partecipazione al Festival di Sanremo e \"L'album biango\" (2013).\nIl 13 dicembre 2012 viene annunciata la loro partecipazione al Festival di Sanremo 2013, con i brani \"Dannati forever\" e \"La canzone mononota\". Vincono, a pari merito con Malika Ayane, il \"Premio Lunezia\" per il migliore testo del Festival (\"La canzone mononota\"). Il 13 febbraio 2013 si esibiscono con i due brani sul palco del Teatro Ariston, dove \"La canzone mononota\" viene scelta per proseguire nella gara. Il 15 febbraio, durante la serata \"Sanremo Story\", si sono esibiti nel brano \"Un bacio piccolissimo\" con la partecipazione di Rocco Siffredi che ha recitato una poesia di Jacques Pr\u00e9vert. Si classificano secondi e vincono il Premio della critica \"Mia Martini\", quello per il \"Miglior Arrangiamento\", attribuito dalla Sanremo Festival Orchestra e anche il \"Premio della Sala Stampa Radio, Web e Tv\". Durante la premiazione Elio fa un commosso ricordo al \"Compagno Feiez\" membro del gruppo e deceduto nel 1998.\nCome nel 1996, le esibizioni al Festival sono state caratterizzate da travestimenti diversi:\nIl 4 aprile viene annunciata, sul sito, l'uscita del nuovo album della band \"L'album biango\" il 7 maggio, anticipato dal singolo \"Complesso del Primo Maggio\", brano interpretato live allo stesso Concerto del Primo Maggio 2013 di Roma.\nIl 24 giugno, il gruppo annuncia che per l'imminente Tour Biango Rocco Tanica sar\u00e0 sostituito alle tastiere da Vittorio Cosma, che gi\u00e0 aveva collaborato come voce narrante nei dischi e come attore in alcuni videoclip degli Elio e le Storie Tese. Cosma aveva sostituto Tanica nel tour estivo 2007 Emozioni fortissime, sotto lo pseudonimo di Clayderman Vigan\u00f2. Il gruppo non ha mai fornito la reale motivazione di questa sostituzione, preferendo invece dare spiegazioni ironiche e fantasiose. Ad esempio, in un video, viene detto che \u00e8 stato Rocco Tanica ad essersi dimenticato del tour e ad avere gi\u00e0 preso un impegno con sua zia, mentre in un altro \u00e8 allontanato bruscamente dagli altri membri.. Il vero motivo di questa scelta sarebbe stato reso noto dallo stesso Rocco Tanica solo nel 2016.\nDal 6 marzo 2014 ogni gioved\u00ec conducono un programma televisivo in onda su Rai Due in seconda serata, chiamato \"Il Musichione\", programma comico-musicale parodia dei variet\u00e0 televisivi. Alla trasmissione partecipa anche il tastierista Vittorio Cosma che si alterna a Rocco Tanica alle tastiere a seconda delle puntate, oltre ad ospitare in quasi tutte le puntate la storica \"Signorina Buonasera\" Nicoletta Orsomando. Quando sono assenti in studio tuttavia compaiono entrambi nelle parti di trasmissione registrate in esterna. Il 25 novembre 2014 esce la raccolta \"Dei megli dei nostri megli\", contenente tre cd e un DVD.\nLa terza partecipazione al Festival di Sanremo e \"Figgatta de Blanc\" (2016).\nNel settembre del 2015 esce il singolo \"Il primo giorno di scuola\", accompagnato dalle ristampe con DVD degli album \"Elio Samaga Hukapan Kariyana Turu\"; \"Italyan, Rum Casusu Cikti\" e \"Esco dal mio corpo e ho molta paura\", realizzati in collaborazione con l'ex cantante dei Primitives Mal. Nello stesso periodo gli Elio e le Storie Tese vengono chiamati per condurre l'Hit Parade di Radio 2.\nIl 20 dicembre 2014 il gruppo fa uscire su YouTube un video musicale animato dal fumettista Sio con la canzone \"Luigi il pugilista\", una canzone sulla storia di Luigi che all'et\u00e0 di 7 anni mette gli occhiali e scopre cos\u00ec di avere un talento per la boxe. L'8 settembre 2015 esce sempre su YouTube una collaborazione audio/video ancora con il fumettista Sio nella canzone \"Il primo giorno di scuola\", che parla dei pensieri e la frenesia che il bambino affronta nel suo primo giorno di scuola. A discapito del primo video che raggiunge le 700 000 visualizzazioni, il secondo video raggiunge i 4 milioni di visualizzazioni.\nIl 13 dicembre 2015 annunciano la loro terza partecipazione al Festival di Sanremo per l'edizione 2016 con la canzone \"Vincere l'odio\". Si presentarono senza Rocco Tanica, impegnato come addetto stampa per il Festival, con un accordo contrattuale firmato prima che il gruppo fosse ammesso al Festival.\nL'11 febbraio 2016, durante la terza serata del festival, eseguono la cover di \"A Fifth of Beethoven\", intitolata \"Il quinto ripensamento\" nella loro versione con testo inedito in italiano poi inserita nell'album in versione studio. Nel Dopofestival duettano insieme ad Adrian Belew suonando \"Elephant Talk\" dei King Crimson e \"Heroes\" di David Bowie.\nSi classificano al 12\u00ba posto.\nAnche qui gli Elio e le Storie Tese nelle serate indossano vari travestimenti:\nIl 12 febbraio 2016 \u00e8 uscito il loro decimo album in studio, intitolato \"Figgatta de Blanc\", seguito da una serie di instore nelle librerie Feltrinelli per presentarlo. Ad aprile comincia il Piccoli Energumeni Tour, nei palasport di tutta Italia.\nDurante il concerto del 29 aprile 2016 presso il Mediolanum Forum, Rocco Tanica annuncia il suo ritiro dall'attivit\u00e0 live del gruppo. L'annuncio arriva pochi giorni dopo un'intervista realizzata dal programma \"Storie\" dell'emittente svizzera RSI, andata in onda il 24 aprile 2016.Nell'intervista Rocco Tanica rivela che quella decisione fu presa in seguito ad un periodo di profonda depressione, causato dai ritmi stressanti del suonare dal vivo.\nDopo la fine della parte primaverile del tour, Rocco Tanica fu sostituito da Vittorio Cosma nelle esibizioni dal vivo e in gran parte di quelle televisive o, pi\u00f9 raramente, da Diego Maggi.\nLa quarta partecipazione al Festival di Sanremo 2018 e lo scioglimento.\nIl 17 ottobre 2017, durante un'intervista alla trasmissione \"Le Iene\", annunciano lo scioglimento della band dopo 37 anni di attivit\u00e0, in occasione del cosiddetto \"Concerto Definitivo\" che si \u00e8 svolto il 19 dicembre al Mediolanum Forum.\nIn seguito per\u00f2, decidono di posticipare lo scioglimento, annunciando, il 15 dicembre 2017, la loro presenza nel cast del Festival di Sanremo 2018, al quale si sono classificati ultimi con la canzone \"Arrivedorci\", e, alcuni mesi dopo, il loro ultimo \"Tour d'Addio,\" che ha interessato i palazzetti dal 20 aprile al 29 giugno 2018 concludendosi con la tappa di Barolo nella prima serata del Collisioni Festival. Durante questo tour si aggiunge alla formazione Diego Maggi come terzo tastierista, oltre a Jantoman e all'ormai fisso Vittorio Cosma. Il 14 aprile 2018 partecipano all'edizione italiana del Saturday Night Live, durante la quale Rocco Tanica si riunisce per la prima volta con la band nell'esecuzione di un brano dal vivo; egli si riunisce alla band anche per l'esecuzione di alcuni brani durante l'ultimo concerto a Barolo. Il 21 maggio dello stesso anno Elio, Cesareo e Faso iniziano a condurre su Rai Radio 2 il loro nuovo programma radiofonico, \"I Cittadini.\"\nL'8 novembre 2018 la pagina Facebook del gruppo annuncia che quella sera il gruppo sar\u00e0 ospite alla nuova edizione del programma La TV delle ragazze, presentandoli per\u00f2 come \"Themaschilisti\", una tribute band del gruppo il cui nome \u00e8 un riferimento ai Thegiornalisti. Durante l'ultimo tour Elio, Faso e Cesareo concedono un'intervista che sar\u00e0 inserita nel docufilm \"Vinilici. perch\u00e9 il vinile ama la musica\" (20 novembre 2018), a sottolineare l'importanza della musica, quale forma d'arte, e del suo ascolto.\nIl 7 dicembre 2018 il gruppo viene insignito dell'Ambrogino d'oro.\nIl 31 dicembre 2018 partecipano al Capodanno di Taranto 2019, onorando cos\u00ec una promessa alla citt\u00e0 fatta nel 2013.\nIl 4 ottobre 2019 viene pubblicato \"La partita di Voll\u00e8y\", inno della Serie A di Pallavolo femminile suonato e composto dal gruppo.\nDal 21 novembre 2019 la band partecipa in pi\u00f9 occasioni al programma \"Stati Generali\" di Serena Dandini esibendosi sotto pseudonimo\".\" Nel corso del programma Elio e Rocco Tanica si sono anche esibiti in duetti con reinterpretazione di brani storici tra cui la \"Primavera\" di Vivaldi.\nLa band ha annunciato nel 2020 che si sarebbe riunita per un concerto di beneficenza che si sarebbe dovuto tenere a Bergamo nel 2021. Ci\u00f2 tuttavia non \u00e8 accaduto.\nNel 2021 il gruppo partecipa all'album degli Oliver Onions \"Future Memorabilia\", cantando la canzone \"La la la la lalla (il coro dei pompieri)\" del duo, in originale dal film \"...altrimenti ci arrabbiamo!\" del 1974.\nStile musicale.\nGli Elio e le Storie Tese sono classificati come gruppo pop rock e rock demenziale, definizione da cui rifuggono per evitare paragoni con gli Skiantos. I testi dei loro brani utilizzano espressioni gergali, umorismo di scuola milanese e \"nonsense\", passando dal calembour a sfondo sessuale e nelle prime fasi al turpiloquio. Tuttavia nei testi sono presenti anche una sottile satira politica e di costume, fino a livelli di surrealismo e decostruzione linguistica che possono, a tratti, ricordare persino l'avanguardia, il futurismo o il dadaismo.\nLa musica che accompagna i testi \u00e8 fondata su un eclettismo a tutto campo, che esplora numerosi generi musicali, spesso contaminati tra di loro in maniera inusuale; nonostante queste continue sperimentazioni, il gruppo \u00e8 riuscito nel corso degli anni ad aumentare la propria popolarit\u00e0, dando vita a delle vere e proprie Hit (es. \"Servi della gleba\", \"Pipppero\u00ae\", \"Mio cuggino\", \"Tapparella\", \"Shpalman\u00ae\").\nSebbene la loro musica ruoti principalmente intorno ad una matrice \"rock\" (soprattutto nei primi dischi), questa \u00e8 pesantemente influenzata da moltissimi altri generi, quali hard rock e derivati, dal progressive rock fino al punk rock, heavy metal, rap, hip-hop, funky, reggae, ska, blues, soul, beat, country, latina-americana, jazz, dance anni settanta e musica operistica. Negli arrangiamenti traspare la grande competenza musicale dei suoi componenti (riscontrabile anche nei loro curricula individuali: dal Rocco Tanica arrangiatore a Elio attore teatrale), che non si circoscrive solo all'aspetto puramente tecnico, ma anche al continuo citazionismo delle canzoni e composizioni pi\u00f9 note di ogni tempo.\nIl gruppo non tralascia la parodia di specifici autori (per esempio di Elvis Presley in \"Pilipino Rock\" e \"Ignudi fra i nudisti\", di Ligabue in \"Bis\", di Jovanotti in \"La visione\"). Hanno inoltre inventato un genere, il Gezz (\"Ti amo\", \"Sabbiature\", \"Ti amo campionato\", \"L'indianata\", \"Noi siamo i giovani (con i blue jeans)\"), che si basa sull'improvvisazione del testo e non della musica, come nel pi\u00f9 noto Jazz.\nSono specialisti nell'inserire nelle loro canzoni frammenti di altri brani pi\u00f9 o meno conosciuti, arrivando addirittura a realizzare interi pezzi costituiti da melodie saccheggiate qua e l\u00e0 (\"Indiani [a caval donando]\"). Hanno anche inciso composizioni di altri autori suonate al contrario (\"Ignudi fra i nudisti\") e canzoni sempre di altri invariate nella melodia ma con testo modificato, come ad esempio \"La donna nuda\", parodia di \"I want a new drug\" di Huey Lewis and the News e \"Tenia\", rifacimento della \"Maniac\" di Michael Sembello.\nL'originalit\u00e0 del messaggio musicale che nasce da questo miscuglio di generi fa s\u00ec che il gruppo risulti difficili da catalogare. La stessa definizione di rock demenziale \u00e8 considerata riduttiva, in quanto le musiche e i testi sono il risultato di un lavoro di ricerca e sperimentazione paragonabile a quello di altri musicisti d'avanguardia. Elio e le Storie Tese non hanno mai fatto segreto di essersi ampiamente ispirati, nello spirito e nella commistione di generi musicali, a Frank Zappa, anche se la loro esplicita intenzione \u00e8 quella di creare qualcosa di nuovo e originale, capace di creare interesse ed entusiasmo. Preferiscono una definizione che si sono coniati da soli, ovvero \"Musica per sognare\".\nIl giornalista e critico musicale Ernesto Assante li ha definiti \"la miglior band italiana\".\nI concerti.\nIl gruppo, anche quando non pubblicava nuovo materiale, era costantemente in tour per l'Italia. Durante la loro lunga carriera si \u00e8 creata una folta schiera di fan che li segue costantemente e che ha permesso loro di fare quasi a meno di qualunque tipo di promozione discografica come singoli, videoclip o ospitate televisive. Lo stretto rapporto coi fan ha creato dei momenti che si ripetono ad ogni concerto e che rendono il pubblico, specialmente quello delle prime file dove si sistemano le \"fave\" e i fan pi\u00f9 sfegatati, parte integrante dello show. Il nome stesso della fanzine \"Fave\" fa riferimento alle \"Fave di fuca\", prodotto erboristico molto pubblicizzato negli anni settanta (ora un \"medicinale di automedicazione\", e precisamente un lassativo, prodotto dalla Bayer), che viene sbeffeggiato in \"Supergiovane\" e in altre canzoni dello stesso album (\"Italyan, Rum Casusu \u00c7ikti\").\nUn momento tipico di un loro concerto si ha quando compare sul palco Mangoni, solitamente durante il secondo o terzo pezzo: al termine del brano il pubblico inizia ad incitarlo a gran voce come se fosse lui la vera star del concerto, coprendo le parole di Elio che tenta invece di farlo andare via. A quel punto inizia un giochino per cui Elio si mostra infastidito dal pubblico: a volte minaccia di abbandonare il palco, oppure lancia un sondaggio per capire quante persone sono andate al concerto per vedere il gruppo e quanti per Mangoni.\nIl pubblico pi\u00f9 smaliziato, che ovviamente conosce le dinamiche dello show, non esita a interrompere Elio durante le presentazioni dei brani urlandogli frasi come \"nudo!\", \"basta parlare\" o \"vogliamo Mangoni\", alle quali Elio reagisce sempre rispondendo in malo modo, soprattutto quando finge di aver perso il filo del discorso per colpa del \"disturbatore\". Se questo accade durante un concerto gratuito, Elio non esita a far notare al pubblico che, non avendo pagato, non ha il diritto di avanzare alcuna richiesta e che anzi il gruppo in qualunque momento potrebbe decidere di terminare lo show, visto che \"tanto \u00e8 gratis\". Da quando \u00e8 nata l'idea dei cd brul\u00e8, che catturano anche questi momenti, sono molti i fans che tentano di lasciare una traccia nella registrazione del cd di quella sera, anche in questo caso con la ramanzina di Elio che ricorda loro che \"hanno rovinato il cd\".\nDurante la canzone \"Cara ti amo\", nel punto in cui viene cantata la frase \"Non \u00e8 vero\", la parola \"non\" viene prolungata anche per alcuni minuti durante i quali Elio dirige il pubblico con il movimento di mani.\nDurante la canzone \"Bis\", quando Elio recita la frase \"\"c'\u00e8 Paolone che pensa alla fregna\", il pubblico si lancia sempre in uno scrosciante applauso per ricordare lo scomparso Feiez. Allo stesso modo, quando viene eseguita la canzone \"T.V.U.M.D.B\"., l'assolo di sassofono viene trasmesso in playback, mentre il resto della band smette temporaneamente di suonare.\nI concerti terminano quasi sempre con il brano \"Tapparella\", nel quale \u00e8 presente il celeberrimo coro \"Forza Panino!\"\", che, accompagnato dal battito di mani, \u00e8 un'altra sentita dedica a Feiez oltre ad essere il \"richiamo\" per i bis. Questo coro, che fa il verso sia ai cori da stadio sia al ritornello di \"Radio Ga Ga\" dei Queen, \u00e8 entrato nell'immaginario collettivo, al punto che non \u00e8 raro sentirlo anche a concerti di tutt'altro genere, come quelli heavy metal, utilizzato per scacciare la noia solitamente fuori dai palazzetti, oppure nei minuti precedenti lo show.\nNon \u00e8 raro che, negli show, Elio si rivolga al pubblico definendolo come una \"massa di comunisti\": infatti Elio e le Storie Tese si sono auto-proclamati gruppo simbolo dei giovani di Forza Italia, ovviamente con finalit\u00e0 ironiche, in rispetto della par condicio.\nDopo l'abbandono di Rocco Tanica dell'attivit\u00e0 live del gruppo per gravi problemi di depressione, nelle rare occasioni in cui egli si \u00e8 ripresentato sul palco con la band, l'ha sempre fatto nelle vesti di un imitatore e sosia di se stesso, con vari pseudonimi o con il nome di Sergio, il suo vero nome. Dopo aver suonato Elio generalmente si complimenta per le capacit\u00e0 esecutive ed imitative del \"sosia\".\nA partire dal 2013, con l'ingresso di Vittorio Cosma nella formazione dal vivo, in ogni concerto il suo personaggio si ritaglia un momento per dichiararsi, \"a sorpresa\", omosessuale e lamentarsi della discriminazione subita. Ci\u00f2 suscita sbigottimento da parte pubblico e dal resto della band, chiaramente falso dato che lo sketch si ripete ad ogni data fino alla fine dell'attivit\u00e0 live del gruppo. In alcuni concerti si dichiara compagno dello stesso Rocco Tanica, mentre in altri improvvisa jingle musicali sul tema.\nFormazione.\nMembri del gruppo.\nI seguenti componenti, pur collaborando assiduamente e continuativamente con il gruppo, non sono inclusi nella formazione ufficiale:"}
{"id": "20760", "revid": "63729137", "url": "https://it.wikipedia.org/wiki?curid=20760", "title": "OGM", "text": ""}
{"id": "20766", "revid": "74801", "url": "https://it.wikipedia.org/wiki?curid=20766", "title": "Arthur Burks", "text": "\u00c8 noto per aver contribuito allo sviluppo dell'ENIAC, il primo computer elettronico Turing completo e general purpose del mondo.\nPrimi anni.\nBurks nacque a Duluth nel Minnesota. Consegu\u00ec una laurea in matematica e fisica alla Depauw University nello Stato dell'Indiana nel 1936 e nel 1937 e 1941 consegu\u00ec il master e il dottorato in filosofia all'University of Michigan.\nLa \"Moore School\".\nDopo il conseguimento del dottorato il Dr. Burks si trasfer\u00ec a Filadelfia (Pennsylvania) dove frequent\u00f2 un corso di elettronica presso l'University of Pennsylvania presso la Moore School of Electrical Engineering. Nei laboratori il suo collega di laboratorio era J. Presper Eckert un laureato della \"Moore Shool\". Presso la scuola si trovava anche John Mauchly che frequentava grazie a una borsa di studio. In seguito Burks e Mauchly ottennero la posizione di insegnanti presso la \"Moore School\".\nL'ENIAC.\nMauchly ed Eckert proposero il progetto di un computer elettronico programmabile all'U.S. Army's Ballistics Research Laboratory nel giugno 1943, Burks venne inserito nel team di sviluppo. Il suo lavoro si concentr\u00f2 sullo sviluppo di un'unit\u00e0 moltiplicatrice ad alta velocit\u00e0 (per l'epoca). Durante lo stesso periodo Burks sposo \"Alice\", una programmatrice che lavorava presso la \"Moore School\".\nNell'aprile del 1945 con John Grist Brainerd Burks venne incaricato di redigere la relazione tecnica sul sistema per le pubblicazioni. Nello stesso anno partecip\u00f2 alle riunioni preliminari sull'EDVAC con Mauchly, Eckert, John von Neumann e altri.\nBurks tra il 1945 e il 1946 svolse anche la funzione di professore di filosofia part-time presso lo Swarthmore College.\nL'IAS.\nL'8 marzo 1946 Bucks accett\u00f2 l'offerta di Von Neumann e si un\u00ec al progetto dell'IAS machine presso Institute for Advanced Study a Princeton New Jersey. Durante lo sviluppo del progetto Burks lavor\u00f2 al miglioramento della teoria di Von Neumann sugli automi.\nL'University of Michigan.\nDopo la fine del progetto Burks ritorn\u00f2 all'University of Michigan nel 1946, inizialmente come assistente professore e in seguito come professore ordinario nel 1954. Ha collaborato alla fondazione del dipartimento di \"computer science\" nel 1956, in seguito \u00e8 diventato direttore del dipartimento \"Department of Computer and Communication\" tra il 1967 e il 1971. Burks rifiut\u00f2 una diversa posizione all'interno dell'universit\u00e0 dato che i suoi interessi per la materia erano prettamente teorici.\nBurks tra il 1954 e il 1955 fu presidente della societ\u00e0 Charles Peice. Elabor\u00f2 gli ultimi due volumi (VII-VIII) pubblicati nel 1958 delle \"Collected Papers of Charles Sanders Peirce\".\nRestauro dell'ENIAC.\nNegli anni sessanta gli venne presentata la possibilit\u00e0 di acquisire quattro unit\u00e0 dell'ENIAC originario che stavano arrugginendo in un magazzino. Burks dopo aver ripulito le unit\u00e0 ha provveduto a donarle all'universit\u00e0 e attualmente sono in mostra presso l'edificio che ospita il dipartimento di \"Computer Science\".\nIl gruppo BACH.\nDurante gli anni settanta Burks con Bob Axelrod, Michael Cohen, e John Holland fondarono il gruppo BACH (il nome \u00e8 un acronimo dei loro cognomi). Questo gruppo seguiva un approccio multidisciplinare sullo studio dei sistemi adattativi. Il gruppo vide la collaborazione anche di Douglas Hofstadter (vincitore di un premio Pulitzer), William Donald Hamilton (biologo evolutivo), Michael Savageau (microbiologo), Carl Simon (matematico) e degli informatici Reiko Tanese, Melanie Mitchell e Rick Riolo.\nTra gli anni settanta e ottanta Burks lavor\u00f2 con sua moglie Alice alla stesura di molti libri sull'ENIAC e sull'Atanasoff Berry Computer.\nProfessore emerito.\nNel 1990 Burks don\u00f2 una parte delle sue carte personali alla libreria storica dell'universit\u00e0 al fine di renderle accessibili agli storici.\nIl 14 maggio 2008 Burks mor\u00ec ad Ann Arbor nel Michigan dopo una lunga battaglia contro la malattia di Alzheimer.\nBibliografia.\nMolti articoli di Burks sono elencati a pagina 599 del \"Studies in the Logic of Charles Sanders Peirce\" by Nathan Houser, Don D. Roberts, James Van Evraof, Google Book Search Beta page 599."}
{"id": "20767", "revid": "120818420", "url": "https://it.wikipedia.org/wiki?curid=20767", "title": "Seabury Quinn", "text": "Biografia.\nCresciuto a Washington D.C., frequent\u00f2 la facolt\u00e0 di legge della National University, laureandosi nel 1910. Prest\u00f2 servizio militare durante la prima guerra mondiale e successivamente divenne editore di un gruppo di giornali in New York: cominci\u00f2 cos\u00ec con lo scrivere articoli di medicina legale, materia nella quale era specializzato, e di giurisprudenza, cimentandosi pi\u00f9 tardi anche nella \"pulp fiction\", con ottimi risultati.\nLa sua prima pubblicazione fu il racconto \"The Law of the Movie\", apparso sul numero dicembre 1917 di The Motion Picture Magazine (anche se il suo racconto \"Painted Gold\" fu scritto prima); \"Demons of the Night\" fu pubblicato su Detective Story Magazine il 19 marzo 1918; segu\u00ec \"Was She Mad?\", pubblicato il 25 marzo dello stesso anno. Nel 1919 venne pubblicato \"The Stone Image\". Nei suoi trentuno anni di attivit\u00e0, si altern\u00f2 con successo tra il mestiere di avvocato e quello di scrittore. Se si eccettuano le prime collaborazioni con pulp magazines, fu uno degli autori pi\u00f9 presenti su Weird Tales. Tale costanza venne premiata con la pubblicazione di ben 143 racconti (\"record\" rimasto ineguagliato).\nDi questi ben 93 fanno parte del \"Ciclo di Jules de Grandin\", indagatore dell'incubo che, con il suo assistente Dr. Trownridge, riprendono la coppia Holmes-Watson, ma in un contesto soprannaturale. Il primo racconto delle avventure di de Grandin, \u201cTerror on the Links\u201d, apparve sul numero di Weird Tales dell'ottobre 1925 (noto anche come \u201cHorror on the Links\u201d). Nel 1937 ritorn\u00f2 a Washington D.C. come rappresentante di una catena di giornali commerciali e l\u00e0, successivamente, divenne avvocato statale per la durata della seconda guerra mondiale. Per tutta la vita altern\u00f2 l'attivit\u00e0 legale a quella giornalistica.\nIl suo primo romanzo, \"Roads\" (un'originale e sorprendente storia di Santa Claus, dedotta dalle originali leggende cristiane), fu pubblicato dalla Arkham House nel 1948. La professione di scrittore fu sempre secondaria alla sua carriera di avvocato specializzato in giurisprudenza mortuaria. Egli insegn\u00f2 questa materia alle scuole di polizia mortuaria per molti anni, e per circa 15 anni fu il redattore di \"Casket &amp; Sunnyside\", un giornale commerciale di materia legale. Mor\u00ec a Washington il 24 dicembre 1969.\nDieci storie di Jules de Grandin sono state raccolte nell'antologia The Phantom Fighter, pubblicata dalla casa editrice Mycroft &amp; Moran (col permesso della casa editrice Arkham House) nel 1966.\nUn'antologia delle storie di Seabury Quinn \u00e8 Night Creatures, edita da Peter Ruber per Ash-Tree Press nel 2003.\nSeabury Quinn fu contemporaneo di scrittori quali Robert E. Howard, H. P. Lovecraft e Clark Ashton Smith e utilizz\u00f2 spesso lo pseudonimo di Jerome Burke. Le storie pubblicate sotto tale pseudonimo sono state riproposte sul periodico di imbalsamazione \"Dodge\" per molti anni.\nIl ciclo di Jules de Grandin.\nJules de Grandin \u00e8 il padrone del genere investigatore privato dell'occulto. De Grandin e il suo compagno, il Dott. Trowbridge, vivono d Harrisonville, nello stato di New York, una strana citt\u00e0 infestata da mostri, scienziati malvagi, e da ogni tipo di strani fenomeni soprannaturali. Le storie di de Grandin apparvero solamente su Weird Tales, dove furono molto popolari, rivaleggiando con quelle di Conan the Cimmerian (di Robert E. Howard) e dei Cthulhu Mythos (di H. P. Lovecraft)."}
{"id": "20769", "revid": "1974457", "url": "https://it.wikipedia.org/wiki?curid=20769", "title": "Taglia e incolla", "text": "Taglia e incolla (\"cut &amp; paste\" in inglese), nel lessico informatico, \u00e8 un semplice modo implementato nelle interfacce grafiche dei sistemi operativi per spostare (senza lasciarne traccia nel documento sorgente) testo o altri dati da una posizione ad un'altra.\nDescrizione.\nL'espressione discende dalla pratica della grafica tradizionale di tagliare fisicamente con le forbici parti di un layout ed incollarlo in altra posizione. Medesimo sistema viene ancora utilizzato nelle bozze o nelle fotocopie di documenti, allorch\u00e9 si vuole modificare la reciproca posizione di parti della pagina.\nLa modalit\u00e0 \"taglia e incolla\" si diffuse per merito di Apple con i sistemi operativi e le applicazioni di Lisa (1981) e Macintosh (1984).\nIl tasto speciale control key con il contemporaneo utilizzo delle lettere X (per tagliare), C (per copiare) e V (per incollare) fu successivamente adottato anche da Microsoft su Windows.\nAlcuni ambienti (combinazione di hardware e software) consentono il taglia ed incolla semplicemente utilizzando il drag and drop con il mouse.\nLa funzione di \"taglia\" si ottiene, nella maggior parte dei programmi, utilizzando la combinazione dei tasti , oppure altre modalit\u00e0, come il men\u00f9 contestuale o un pulsante della barra degli strumenti. I dati vengono tolti dalla loro posizione e copiati in un'area temporanea della memoria detta appunti, e da qui possono essere \"incollati\" sulla nuova posizione utilizzando la combinazione di tasti , o qualsiasi altro mezzo previsto allo scopo dal software.\nI dati restano disponibili sugli appunti finch\u00e9 non sovrascritti da altra \"copia\" o da altro comando \"taglia\".\nLa popolarit\u00e0 di questo metodo deriva dalla semplicit\u00e0 e dalla facilit\u00e0 con cui i dati possono essere spostati sulle varie applicazioni senza ricorrere alla memorizzazione sul disco.\nSe invece di spostare si intende replicare i dati, si ricorre al copia e incolla.\nAltre combinazioni.\nLa funzione di \"Taglia\" pu\u00f2 essere ottenuta anche con la combinazione dei tasti sulla tastiera (valida solo per campi di testo, per le tastiere in lingua inglese) oppure . La funzione di \"Incolla\", invece, pu\u00f2 essere ottenuta anche con la combinazione oppure ."}
{"id": "20784", "revid": "123899372", "url": "https://it.wikipedia.org/wiki?curid=20784", "title": "Impianto industriale", "text": "Per impianto industriale si intende un complesso di capitali, macchine, mezzi e addetti atti a sfruttare le risorse materiali ed energetiche per trasformarle in a maggior valore aggiunto attraverso processi chimico fisici o processi di fabbricazione e/o montaggio.\nLa progettazione, l'esercizio e la gestione degli impianti industriali rientrano nel settore dell'ingegneria che viene detto impiantistica.\nStruttura.\nOgni impianto industriale si suddivide in:\nImpianto tecnologico.\nComplesso di congegni, apparecchiature e sistemi atti a svolgere un preciso compito e ad assicurare un determinato servizio di cui \u00e8 dotata l'unit\u00e0 immobiliare ovvero l'edificio in cui la stessa \u00e8 ubicata.\nDimensione.\nQuando si parla di dimensione di un impianto industriale non ci si riferisce semplicemente alla sua superficie, ma entrano in gioco diversi fattori; in generale si pu\u00f2 distinguere un impianto in piccolo, medio e grande. Per fare tale classificazione si prendono in considerazione la \"capacit\u00e0 produttiva\", la \"continuit\u00e0 della produzione\", il \"numero di addetti\", il \"fatturato\" e gli \"investimenti\" fatti. In tale contesto va per\u00f2 considerato che di notevole importanza \u00e8 il settore in cui opera l'impianto e quanto questo sia automatizzato.\nGrado di integrazione.\nL'integrazione pu\u00f2 avvenire sia verticalmente che orizzontalmente. Quando si parla di integrazione orizzontale ci si riferisce a quel processo grazie al quale l'azienda riesce ad aumentare il suo volume produttivo grazie ad un aumento del numero di commesse (un esempio di integrazione orizzontale \u00e8 l'acquisizione di aziende rivali).\nL'integrazione verticale \u00e8 quel processo grazie al quale l'azienda estende le lavorazioni verso monte o verso valle (un esempio di verticale \u00e8 l'acquisizione di una azienda cliente o di una azienda fornitrice).\nContinuit\u00e0 della produzione.\nLa produzione pu\u00f2 essere \"continua\" od \"intermittente\". Si parla di \"produzione continua\" quando c'\u00e8 un solo ciclo di lavorazione ininterrotto ed il prodotto lavorato \u00e8 unico.\nSi parla invece di \"produzione intermittente\" (in inglese \"batch\") quando vengono realizzati pi\u00f9 prodotti, solitamente divisi in lotti."}
{"id": "20787", "revid": "1728", "url": "https://it.wikipedia.org/wiki?curid=20787", "title": "Marco Emilio Lepido (console 187 a.C.)", "text": "Biografia.\nFu edile nel 193 a.C. insieme a L. Emilio Paolo, promuovendo la costruzione del nuovo porto fluviale a sud del colle Aventino. Questa nuova costruzione, chiamata Emporium, prevedeva una banchina di circa 500 m e un grosso edificio di 50 vani, i Navalia. Lo spazio retrostante i Navalia era occupato da diversi horrea, magazzini per lo stoccaggio delle merci, di cui i pi\u00f9 noti sono gli horrea Galbana. M. Emilio Lepido fu eletto console romano nel 187 e nel 175 a.C. e ricopr\u00ec le cariche di pontefice massimo e di censore nel 179 a.C..\nRiport\u00f2 la vittoria sui Liguri durante il suo consolato: in tale occasione fece voto di erigere un tempio a Giunone, e durante la censura dedic\u00f2 (23 dicembre) il tempio di Giunone Regina al Campo Marzio. Dedic\u00f2 il tempio D dell'area sacra di Largo di Torre Argentina ai Lari Permarini durante la propria censura. \nHa fondato, insieme ai triumviri \"coloniae deducendae\" Tito Ebuzio Parro e Lucio Quinzio Crispino, le citt\u00e0 di Modena e di Parma nel 183 a.C.\n\u00c8 noto per aver dato il nome alla via Emilia, fatta da lui costruire per collegare Piacenza con Rimini.\nLa citt\u00e0 di Reggio Emilia si chiamava in et\u00e0 romana \"Regium Lepidi\" in suo onore."}
{"id": "20789", "revid": "125740980", "url": "https://it.wikipedia.org/wiki?curid=20789", "title": "Awk", "text": "AWK (dalle iniziali dei cognomi dei suoi autori, Alfred Aho, Peter Weinberger e Brian Kernighan) \u00e8 un linguaggio di programmazione interpretato orientato alla manipolazione di dati di tipo testuale, sia in forma di file che di flusso di dati provenienti dallo \"standard input\".\nTipi di variabile.\n\u00c8 un linguaggio debolmente tipizzato, e qualunque variabile pu\u00f2 essere considerata alla stregua di una stringa (pu\u00f2 essere concatenata, \u00e8 possibile contarne il numero di caratteri, eccetera), anche se le variabili numeriche vengono convertite a numeri interi o a virgola mobile quando necessario, ad esempio nelle operazioni aritmetiche.\n\u00c8 assente il tipo booleano (ovvero variabili dal valore codice_1 o codice_2), ma \u00e8 possibile usare qualunque variabile come valore booleano: il valore codice_3, la stringa vuota (codice_4) o una variabile non inizializzata sono considerati codice_2, mentre qualunque altro valore \u00e8 codice_1.\nOltre alle variabili scalari, AWK supporta anche gli array associativi, cio\u00e8 \"array\" indicizzati tramite stringhe chiave. Poich\u00e9 in AWK qualunque scalare pu\u00f2 essere considerato una stringa, \u00e8 anche possibile definire array le cui chiavi sono numeri interi sequenziali, ma tipicamente, a differenza di molti altri linguaggi di programmazione, questo non porta alcun vantaggio in termini di prestazioni di accesso, perch\u00e9 AWK non fa distinzione tra array sequenziali e array associativi.\nAd esempio, \u00e8 possibile definire i due array:\narr1[0] = \"a\"\narr1[1] = \"b\"\narr1[2] = \"c\"\narr2[\"foo\"] = 1\narr2[\"bar\"] = 2\nL'accesso agli array avviene solitamente tramite la keyword codice_7, che cicla sulle \"chiavi\" dell'array specificato, con ordine indefinito:\nfor (i in arr1) {\n print i # stampa \"1\", \"2\", ... in maniera NON sequenziale\nfor (i in arr2) {\n print i # stampa \"foo\", \"bar\" (in maniera sempre non sequenziale)\nNel caso di un array sequenziale \u00e8 possibile usare la sintassi C-style:\nfor (i = 0; i &lt; length(arr1); ++i) {\n print arr1[i]\nper ottenere l'accesso sequenziale ai valori.\nInfine, AWK supporta le espressioni regolari. Un'espressione regolare (\"regular expression\" o \"regex\") \u00e8 definita tra due \"slash\", ed \u00e8 possibile testare il match tra un'espressione e tale regex attraverso l'operatore tilde: \nif (foo ~ /^[0-9]/) \nStruttura di un programma.\nUn programma in AWK \u00e8 strutturato secondo una sequenza di direttive del tipo:\nSe allo script viene fornito uno o pi\u00f9 file, oppure in generale uno stream di dati (ad esempio attraverso lo standard input), questo stream verr\u00e0 letto riga per riga da AWK; per ogni riga, le istruzioni contenute nello script vengono eseguite sequenzialmente. Per ogni istruzione, se la relativa condizione \u00e8 verificata per la riga corrente, vengono eseguite le azioni corrispondenti a tale condizione.\nAd esempio, se ad un programma AWK siffatto:\n/^[a-z]+$/ {\n print $0\nviene fornito l'input:\nverr\u00e0 eseguita l'azione codice_8 (che stampa l'intera riga a schermo) esclusivamente per la seconda riga, mentre le altre due verranno ignorate.\nSe viene specificata una condizione senza una relativa azione, l'azione di default \u00e8 proprio \"stampa l'intera riga\", per cui nell'esempio di sopra avremmo potuto usare il codice equivalente:\n/^[a-z]+$/\nSe al contrario viene specificata un'azione senza una relativa condizione, quell'azione verr\u00e0 eseguita per tutte le righe in input.\nCondizioni speciali.\nEsistono due condizioni speciali: BEGIN e END. Un'azione con condizione BEGIN viene eseguita sempre \"prima\" che un qualunque input venga processato, mentre una con condizione END viene sempre eseguita \"dopo\" che tutto l'input \u00e8 stato processato.\nUtilizzi.\nAWK pu\u00f2 essere usato come filtro, \u00e8 stato uno dei primi strumenti a fare la sua comparsa dalla versione 7 di Unix ed ottenne la giusta fama di essere un modo per aggiungere capacit\u00e0 computazionali ad una \"pipeline Unix\". L'AWK \u00e8 ormai presente fra le applicazioni \"standard\" di ogni versione recente di sistema operativo Unix disponibile oggi. Implementazioni di AWK esistono comunque per quasi tutti gli altri sistemi operativi.\nSolitamente AWK \u00e8 un linguaggio interpretato, cio\u00e8 esiste un \"file\" eseguibile chiamato awk che legge o da riga di comando o da un file il programma vero e proprio scritto in linguaggio awk e lo applica ad uno o pi\u00f9 \"file\" di ingresso per produrre un risultato."}
{"id": "20790", "revid": "669407", "url": "https://it.wikipedia.org/wiki?curid=20790", "title": "Ambigramma", "text": "Lambigramma \u00e8 un disegno calligrafico che possiede due o pi\u00f9 interpretazioni chiare e distinte: le due letture si generano solitamente attraverso il cambiamento del punto di vista, che si pu\u00f2 ottenere mediante rotazioni, simmetrie ed altri espedienti. Le due letture di un ambigramma possono essere identiche, nel caso dell\"omogramma\", o diverse, nel caso dell\"eterogramma\".\nEtimologia e sinonimi.\nLa parola italiana ambigramma, la cui nascita viene attestata al 1986, deriva dall'inglese \"ambigram\", termine coniato da Douglas Hofstadter che, effettuando una ricerca lessicale insieme ad altri amici, arriv\u00f2 al lemma corrente, formato dal prefisso latino \"ambi-\", che significa \"doppio\", e dal radicale greco \"-gram\", che significa \"campione di scrittura\"; Hofstadter decise di operare questa creazione lessicale nonostante nel tempo si fossero gi\u00e0 create altre definizioni come \"vertical palindromes\", datata 1965, o \"designatures\", datata 1979. Prima di Hofstadter, gi\u00e0 Scott Kim nel 1980 aveva dato un nuovo nome alle sue creazioni, quello di \"inversions\" (it: capovolgimenti, inversioni), ma che Hofstadter ritenne troppo debole e poco comunicativo.\nNonostante ormai il termine ambigramma si sia affermato diffusamente, gli artisti che si dilettano abitualmente in questa disciplina tendono a identificare le proprie creazioni con i nomi pi\u00f9 diversi e particolari: oltre a Scott Kim, che continua ad usare prevalentemente il termine \"inversions\", Greg Huber ha inventato il termine \"iffyglyph\" (\"glifica dubbiosa\"); Roy Leban chiama le sue opere \"twinonyms\" (\"gemellonomi\"); Robert Petrick, invece, le identifica con il termine \"symmetricks\", composto di \"symmetry\" (\"simmetria\") e \"tricks\" (\"trucchi\"); Alejandro L\u00f3pez, uno psicologo cileno, chiama le sue produzioni \"abrapalabras\", parola che ricorda la formula magica \"abracadabra\".\nStoria.\nIl primo ambigramma artificiale conosciuto \u00e8 datato al 1893 per mano dell'artista Peter Newell nel suo libro \"Topsys &amp; Turvys\".\nClassificazione.\nEterogramma o omogramma.\nI due grandi insiemi in cui si possono raggruppare gli ambigrammi sono gli eterogrammi e gli omogrammi; essendoci in un ambigramma due o pi\u00f9 possibili letture, queste possono essere uguali o differenti. Nel caso di due letture differenti dell'ambigramma, si parla di eterogramma, mentre se al contrario, le due o pi\u00f9 letture sono le medesime, si parla di omogramma. Anche se spesso gli omogrammi presentano una simmetria perfetta, non sempre questa \u00e8 necessaria per definire un omogramma tale: l'espediente utilizzato potrebbe rendere la figura asimmetrica, come nel caso delle riflessioni, o potrebbe generare la stessa parola ma sotto un'altra forma.\nNaturale o artificiale.\nSolitamente gli ambrigrammi sono artificiali, ovvero per il loro corretto funzionamento \u00e8 necessario che l'ambigrammista intervenga distorcendo i caratteri che formano la parola. Tuttavia esistono anche degli ambigrammi naturali, o banali, ottenibili senza modificare le lettere che li compongono, sfruttando le simmetrie naturali che esistono in certe lettere.\nNell'alfabeto latino esistono molteplici coppie di lettere che presentano una simmetria, chiamate eterocoppie se si tratta di coppie formate da lettere diverse, o autocoppie quando la coppia \u00e8 formata dalla stessa lettera, e che possono essere schematizzate nella seguente tabella:\nTramite la combinazione di queste lettere si possono generare parole che risultano degli ambigrammi naturali, come la parola \u00abosso\u00bb, o addirittura intere frasi, come \u00abCI DIEDE DEI BEI CHIODI\u00bb. Ovviamente esistono ambigrammi naturali non solamente nel mondo dell'alfabeto latino, ma si trovano simmetrie che possono dar vita ad ambigrammi anche tra i numeri e tra gli altri alfabeti. E quindi esisteranno ambigrammi come il numero 1001 che sfrutta le simmetrie numeriche, o come la parola \u0644\u064a\u0628\u064a\u0627 (Libia) che sfrutta le simmetrie dell'alfabeto arabo.\nIn campo letterario ci fu Anacleto Bendazzi che nel suo \"Bizzarrie letterarie\" del 1951 inser\u00ec un ambigramma naturale misto, formato da lettere e numeri:\nEspediente.\nFigura-sfondo.\nL'ambigramma pu\u00f2 essere letto alternando lo sfondo con la figura in due letture, solitamente questo tipo di ambigramma \u00e8 eterogramma, ossia le letture sono diverse.\nTassellazione del piano.\nLe parole con la figura e lo sfondo tassellano tutto il piano"}
{"id": "20794", "revid": "7", "url": "https://it.wikipedia.org/wiki?curid=20794", "title": "Academy Awards", "text": ""}
{"id": "20796", "revid": "37401", "url": "https://it.wikipedia.org/wiki?curid=20796", "title": "Basilica di San Marco", "text": "La Basilica Cattedrale Patriarcale Metropolitana Primaziale Collegiata di San Marco Evangelista, pi\u00f9 comunemente chiamata Basilica di San Marco, a Venezia (in veneziano: \"Bax\u00e9\u0142ega de San Marco\") \u00e8 la chiesa cattedrale e sede del patriarcato di Venezia. Unitamente al campanile e alla piazza di San Marco, forma il principale luogo architettonico di Venezia, e, assieme ad essi, costituisce il pi\u00f9 conosciuto simbolo della citt\u00e0 e del Veneto nel mondo. \u00c8, inoltre, uno dei simboli dell'arte veneta e della cristianit\u00e0.\nGi\u00e0 nell'XI secolo, la Basilica di San Marco inizi\u00f2 ad essere diffusamente soprannominata la \u201cChiesa d'oro\u201d, in virt\u00f9 del tesoro di San Marco, dei mosaici ornati e dei maestosi elementi progettuali, che resero l'edificio sacro il simbolo visibile della potenza e ricchezza acquisite dalla Serenissima.\nFino alla caduta della Repubblica di Venezia \u00e8 stata la chiesa palatina del Palazzo Ducale, retta a prelatura territoriale dal primicerio del doge.\nHa assunto il titolo cattedrale a partire dal 1807, quando fu qui trasferita dall'antica cattedrale di San Pietro di Castello, che rimase la sede ufficiale.\nLa storia.\nLa costruzione.\nLa prima Chiesa dedicata a San Marco, voluta da Giustiniano Partecipazio, fu costruita accanto al Palazzo Ducale nell'828 per ospitare le reliquie di San Marco trafugate, secondo la tradizione, ad Alessandria d'Egitto da due mercanti veneziani: Bon da Malamocco e Rustico da Torcello. Questa chiesa sostitu\u00ec la precedente cappella palatina dedicata al santo bizantino Teodoro (il cui nome era pronunciato dai veneziani \"T\u00f2daro\"), edificata in corrispondenza dell'attuale piazzetta dei Leoncini, a nord della basilica di San Marco. Risale al IX secolo anche il primo Campanile di San Marco.\nLa primitiva chiesa di San Marco venne poco dopo sostituita da una nuova, sita nel luogo attuale e costruita nell'832; questa per\u00f2 and\u00f2 in fiamme durante una rivolta nel 976 e fu quindi nuovamente edificata nel 978 da Pietro I Orseolo. La basilica attuale risale a un'altra ricostruzione (incominciata dal doge Domenico Contarini nel 1063 e continuata da Domenico Selvo e Vitale Falier) che ricalc\u00f2 abbastanza fedelmente le dimensioni e l'impianto dell'edificio precedente. In particolare la forma architettonica nel suo complesso si avvicina molto a quella dell'antica Basilica dei Santi Apostoli di Costantinopoli (distrutta pochi anni dopo la conquista ottomana), la seconda chiesa pi\u00f9 importante della citt\u00e0 e mausoleo imperiale. La nuova consacrazione avvenne nel 1094; la leggenda colloca nello stesso anno il ritrovamento miracoloso in un pilastro della basilica del corpo di San Marco, che era stato nascosto durante i lavori in un luogo poi dimenticato. Nel 1231 un incendio devast\u00f2 la basilica di San Marco che venne subito restaurata.\nLa decorazione.\nLa decorazione a mosaici dorati dell'interno della basilica era gi\u00e0 quasi completa alla fine del XII secolo. Entro la prima met\u00e0 del Duecento fu costruito un vestibolo (il \"nartece\", spesso chiamato atrio) che circondava tutto il braccio occidentale, creando le condizioni per la realizzazione di una facciata (prima di allora l'esterno era con mattoni a vista, come nella basilica di Murano).\nI secoli successivi hanno visto la basilica arricchirsi continuamente di colonne, fregi, marmi, sculture, ori portati a Venezia sulle navi dei mercanti che arrivavano dall'oriente. Spesso si trattava di materiale di spoglio, ricavato cio\u00e8 da antichi edifici demoliti. In particolare, il bottino del sacco di Costantinopoli nel corso della Quarta Crociata (1204) arricch\u00ec il tesoro della basilica e forn\u00ec arredi di grande prestigio.\nGli ultimi interventi.\nNel 1200, nell'ambito dei lavori che stavano trasformando l'aspetto della piazza, le cupole furono sopraelevate con tecniche di costruzione bizantine e fatimide: esse sono costruzioni lignee rivestite da lamine di piombo soprastanti le cupole originali pi\u00f9 antiche, sulle quali si sviluppa il rivestimento musivo che si ammira all'interno della chiesa. Solo nel XV secolo, con la decorazione della parte alta delle facciate, fu definito l'attuale aspetto esteriore della basilica; nonostante ci\u00f2, essa costituisce un insieme unitario e coerente tra le varie esperienze artistiche a cui \u00e8 stata soggetta nel corso dei secoli.\nInfine furono realizzati il Battistero e la Cappella di Sant'Isidoro di Chio (XIV secolo), la sagrestia (XV) e la Cappella Zen (XVI). Nel 1617, con la sistemazione di due altari all'interno, la basilica pu\u00f2 dirsi compiuta.\nLe figure chiave.\nIn quanto \"chiesa di Stato\", la basilica era retta dal doge e non dipendeva dal patriarca, che aveva la sua cattedra presso la chiesa di San Pietro. Il doge stesso nominava un clero ducale guidato dal primicerio. \nL'amministrazione della basilica era affidata a un'importante magistratura della Repubblica di Venezia, i Procuratori di San Marco, la cui sede erano le Procuratie. Tutti i lavori di costruzione e di restauro erano diretti dal proto: hanno occupato questa carica grandi architetti come Jacopo Sansovino e Baldassare Longhena. Procuratori di San Marco e proto esistono tuttora e svolgono per il Patriarcato gli stessi compiti di un tempo.\nCon la caduta della Repubblica, era pure maturato, in quegli stessi anni, il trasferimento della cattedrale da San Pietro di Castello a San Marco. Il trasporto della cattedra nella basilica marciana, infatti, era stato deciso gi\u00e0 nel 1807, in piena et\u00e0 napoleonica, quando si era pure decretata la soppressione del primiceriato di San Marco, l\u2019unificazione forzata dei due capitoli e la provvisoria sistemazione del patriarca nella pi\u00f9 centrale parrocchia di San Maurizio (gi\u00e0 da tempo, peraltro, per ovviare ai disagi di una ubicazione tanto periferica della curia patriarcale, era stata creata una cancelleria succursale presso la chiesa di San Bartolomeo). Solo nel 1821, tuttavia, Pio VII, con la bolla Ecclesias quae, aveva sanato quella situazione provvisoria, confermando a pieno titolo il trasferimento di sede dal punto di vista canonico.\nL\u2019attuale Capitolo dei canonici della Basilica Patriarcale di San Marco Evangelista, nella sua configurazione attuale, \u00e8 stato istituito con la bolla predetta. Oltre ai canonici residenziali, sono canonico onorari \"durante munere\" gli arcipreti di San Pietro in Castello, e ancora di Gambarare, Jesolo, Caorle, Eraclea, Malamocco, Grado nell\u2019arcidiocesi di Gorizia e il delegato-rettore di Torcello. I canonici residenziali ed onorari della Basilica di San Marco sono protonotari apostolici \"durante munere.\"\nLa conservazione.\nI lavori di restauro della Basilica avvenuti a fine Ottocento (1865-1875) crearono un vero dibattito culturale sullo stato di conservazione delle opere contenute e sulla perdita di ampie porzioni di mosaico interne alla Cappella Zen e al Battistero.\nFu cos\u00ec che dal 1881 al 1893 Ferdinando Ongania, uno dei pi\u00f9 celebri editori veneziani, si dedic\u00f2 alla realizzazione di un'opera chiamata appunto \"La Basilica di San Marco in Venezia\", che voleva registrare e conservare la bellezza di tutti gli elementi decorativi che rendono unica la Basilica affinch\u00e9 in futuro ogni intervento di restauro si confrontasse con la situazione documentata nella sua opera.\nDescrizione.\nL'esterno.\nDall'esterno, diviso in tre differenti registri \u2014 piano inferiore, terrazza, cupole \u2014 prevale la larghezza, poich\u00e9 in una citt\u00e0 come Venezia, che appoggia su un terreno sabbioso, si tendeva a realizzare gli edifici in larghezza, dal peso pi\u00f9 equilibrato.\n\u00c8 infatti lunga 76.5 metri e larga 62.60 (al transetto), mentre la cupola centrale \u00e8 alta 43 metri (28,15 all'interno).\nLa facciata presenta due ordini, uno al pian terreno che \u00e8 scandito da cinque grandi portali strombati che conducono all'atrio interno. Quella centrale \u00e8 decorata in senso monumentale. Il secondo ordine forma una terrazza percorribile e presenta quattro arcate cieche pi\u00f9 una centrale in cui si apre una loggia che ospita la quadriga.\nLa facciata.\nLa facciata marmorea risale al XIII secolo. Vi furono inseriti mosaici, bassorilievi e una grande quantit\u00e0 di materiale di spoglio eterogeneo. Ci\u00f2 diede la caratteristica policromia, che si combina con i complessi effetti di chiaroscuro dovuti alle multiformi aperture e al gioco dei volumi. Le due porte di ingresso alle estremit\u00e0 vennero realizzate con timpani ad arco inflesso, di ispirazione araba, forse volute anche per ricordare Alessandria d'Egitto, dove era avvenuto il martirio di San Marco. Alle porte d'ingresso lavor\u00f2 l'orafo e fonditore in bronzo veneziano Bertuccio.\nLe porte bronzee risalgono a epoche diverse: a sud la \"Porta di San Clemente\" \u00e8 bizantina e risale all'XI secolo; quella centrale, di produzione incerta, \u00e8 del XII secolo; le porte secondarie sono pi\u00f9 tarde e sono decorate secondo un gusto antichizzante. Nella facciata laterale rivolta a sud anticamente si apriva la Porta da Mar, l'ingresso posto vicino al Palazzo Ducale e al molo, dal quale si entrava a Venezia.\nTra i mosaici della facciata, l'unico rimasto degli originali duecenteschi \u00e8 quello sopra il primo portale a sinistra, il portale di Sant'Alipio, che rappresenta l'ingresso del corpo di San Marco nella basilica com'era allora. Gli altri, danneggiati, furono rifatti tra il XVII e il XIX secolo mantenendo i soggetti originali, che fatta eccezione per il mosaico sopra il portale centrale, hanno tutti come soggetto principale il corpo del santo, dal suo ritrovamento presso Alessandria d'Egitto da parte di due mercanti veneziani avvenuta nell'829, all'arrivo delle sacre spoglie in citt\u00e0 e alla successiva deposizione.\nLa lunetta del portale centrale \u00e8 decorata secondo l'usanza tipicamente occidentale in epoca romanica, con un \"Giudizio universale\", incorniciato da tre archi scolpiti di diverse dimensioni, che riportano una serie di \"Profeti\", di \"Virt\u00f9 sacre e civili\", di \"Allegorie dei mesi\", dei \"Mestieri\" e di altre scene simboliche con animali e putti (1215-1245 circa). Questi rilievi mescolano suggestioni orientali e del romanico lombardo (quali le opere di Wiligelmo), ma vennero realizzati da maestranze locali.\nDagli archi inflessi dell'ordine superiore, decorati in stile gotico fiorito, le statue delle Virt\u00f9 cardinali e teologali, quattro santi guerrieri e San Marco vegliano sulla citt\u00e0. Nell'arco del finestrone centrale, sotto San Marco, il \"Leone alato\" mostra il libro con le parole \"Pax tibi Marce Evangelista meus\".\nLa quadriga.\nTra le opere d'arte provenienti da Costantinopoli, la pi\u00f9 celebre \u00e8 rappresentata dai famosi cavalli di bronzo dorato e argentato, di incerta origine, che furono razziati dai Veneziani, durante la IV crociata dall'Ippodromo di Costantinopoli, la capitale dell'Impero romano d'Oriente e posti sopra il portale centrale della basilica. Delle molte quadrighe che ornavano gli archi trionfali dell'antichit\u00e0, questa \u00e8 l'unico esemplare al mondo rimasto. Dopo il lungo restauro cominciato nel 1977, i cavalli di San Marco sono conservati nel Museo di San Marco all'interno della basilica, sostituiti sulla balconata da copie.\nI pilastri acritani.\nDa piazza San Marco dirigendosi verso il portale di Palazzo Ducale, si vedono sulla sinistra due alti pilastri quadrangolari detti \"acritani\" riccamente decorati, poco distanti dalla facciata meridionale della basilica. Essi fiancheggiano la via d'accesso al Battistero e probabilmente furono collocati in questo luogo intorno alla met\u00e0 del XIII sec. I pilastri sono ben visibili anche dalla riva, come monumenti trionfali delle vittorie della Repubblica di Venezia nelle guerre dell'oriente (portati dall'oriente come bottino di guerra). La loro dislocazione nel panorama della Piazzetta, che appare priva di una funzione precisa, deriva dall'effettiva sovrabbondanza di manufatti di pregio accumulati dai veneziani durante le diverse guerre che la videro coinvolta nel corso dei secoli, che riconoscendone il valore ma non avendo pi\u00f9 spazi vuoti all'interno o sulla facciata della basilica decisero di posizionarli li dove oggi si possono ammirare. Il nome deriverebbe dalla leggenda, nota secoli dopo il loro arrivo a Venezia, che vorrebbe i due pilastri fossero stati portati a Venezia, insieme con la Pietra del Bando, dopo la caduta di Acri nel 1258. Ma da un nuovo studio sulle fonti dell'epoca contemporanea alla caduta di Acri, risulta che n\u00e9 i Pilastri n\u00e9 la Pietra del Bando sono mai menzionati. Riferimenti all'appartenenza dei Pilastri dopo la conquista di Acri, si trovano invece solo in opere storiche molto tarde, cio\u00e8 del XVI e XVII secolo, cio\u00e8 un'epoca ben successiva agli avvenimenti. Questo, fino a pochi anni fa, ha suscitato abbastanza dubbi e perplessit\u00e0 sull'origine della loro provenienza, poich\u00e9 anche dallo studio dei due pilastri non si riusc\u00ec a trovare alcun elemento significativo che permettesse d'individuare un luogo di origine. Nel 1960 durante i grandi lavori per la costruzione di nuove arterie urbane ad Istanbul, nel quartiere di Sarachane, grandi blocchi di marmo che formavano i coronamenti di nicchie furono riportati alla luce, insieme a frammenti di un'iscrizione monumentale che correva lungo una volta intorno agli archi delle nicchie. Questo fece riconoscere in quell'iscrizione parti di un'epigramma dedicatorio alla chiesa di San Poliecto. Da questi scavi fu ritrovato, durante la prima campagna archeologica, un grande capitello di pilastro, che in base alla forma, le dimensioni e gran parte della decorazione corrispondeva a quelli dei pilastri Acritani a Venezia. Finemente lavorati, essi presentano motivi sasanidi come palmette alate, pavoni, uva, eseguiti con chiarezza distributiva e precisione magistrale; rappresentano una delle prime evidenze dell'introduzione di decorazioni orientaleggianti nel panorama artistico occidentale.\nPresso l'angolo verso la piazza \u00e8 la \"pietra del bando\", tronco di colonna in porfido proveniente dalla Siria, da cui il \"commandador\" della Repubblica leggeva le leggi e i bandi alla cittadinanza. La pietra fu spezzata dalle macerie del campanile nel 1902.\nI tetrarchi.\nOpera databile verso la fine del III secolo, trasferita a Venezia dopo il saccheggio di Costantinopoli del 1204. Raffigura, in un blocco di porfido rosso dell'altezza di circa 130\u00a0cm, le figure dei \"tetrarchi\", ovvero i due cesari e i due augusti (un cesare e un augusto per ognuna delle parti in cui l'impero romano venne suddiviso dall'imperatore Diocleziano con la sua riforma). Tra gli storici dell'arte \u00e8 ancora in corso il dibattito in merito a quale delle due tetrarchie si riferisca la scultura.\nUna leggenda popolare vuole invece che questa scultura sia quella di quattro ladroni sorpresi dal Santo della basilica intenti a rubare il suo tesoro custodito all'interno e che furono da esso pietrificati e successivamente murati di fianco alla Porta della Carta dai veneziani, proprio all'angolo del Tesoro.\nIl nartece.\nIl nartece con la sua luce smorzata prepara il visitatore all'atmosfera soffusa dell'interno dorato, come l'Antico Testamento rappresentato dai mosaici delle cupole che preparano al Vangelo raffigurato in basilica. I soggetti principali sono la \"Genesi\" ed episodi delle vite di \"No\u00e8\", \"Abramo\", \"Giuseppe\", \"Mos\u00e8\". L'atrio si compone di due ambienti, in quanto Battistero e Cappella Zen furono ottenuti chiudendone il lato sud. I mosaici dell'atrio comprendono tra l'altro sei cupolini: Genesi, Abramo, tre cupolini di Giuseppe e cupolino di Mos\u00e8. I mosaici dei cupolini \"segnano\" il tempo dell'attesa della venuta di Ges\u00f9, seguendo il filo che individua le fasi della storia della salvezza, dopo le cadute degli uomini, prima del suo compimento in Cristo, la cui vita e i cui misteri sono celebrati nei mosaici interni della basilica. Nel cupolino di Abramo il protagonista \u00e8 raffigurato quattro volte a colloquio con Dio, rappresentato da una mano che esce da uno spicchio di cielo. Nel cupolino di Mos\u00e8 egli, salvato dal Nilo, diventa salvatore del suo popolo lungo il deserto e attraverso il mar Rosso verso la terra promessa.\nNella cupola della Genesi ,o Creazione sono presenti ventisei scene che incominciano con la creazione del cielo e della terra. Non comune \u00e8 la scena della benedizione del settimo giorno\" con Dio in trono circondato dai sei angeli dei primi sei giorni. Seguono la creazione di Eva dalla costola di Adamo, la tentazione del serpente, la cacciata dal Paradiso Terrestre, e gli altri episodi caratteristici del Libro. I mosaici dei primi tre cupolini furono realizzati tra il 1220 e il 1240. Dopo una lunga interruzione di lavori, dovuta all'impiego delle squadre di mosaicisti veneziani nella chiesa di San Salvador, il cantiere fu riaperto con la decorazione delle ultime cupole intorno al 1260-1270.\nAccanto al portale che immette alla chiesa si aprono alcune nicchie nelle quali sono accolti mosaici che rappresentano la Theot\u00f3kos, gli Apostoli e, nel registro inferiore, gli Evangelisti. Questi mosaici fanno parte della prima campagna decorativa della chiesa, quella che include anche il mosaico con i quattro protettori della citt\u00e0 nell'abside (San Pietro, San Nicola, San Marco e Sant'Ermagora) e i lacerti di Deposizione ritrovati sul tetrapilo di sud-est del presbiterio, tutti risalenti all'ultimo quarto dell'XI secolo, cio\u00e8 al periodo del doge Domenico Selvo. Le figure della Theotokos e degli Apostoli sembrano appartenere a un atelier bizantino, mentre quelle degli Evangelisti (forse di poco successive) presentano caratteri che li avvicinano allo stile di maestranze venete. Il linguaggio \u00e8 assimilabile a quello bizantino di provincia, che ha il suo esito pi\u00f9 alto nei mosaici della chiesa della Ne\u00e0 Mon\u00ec di Chio.\nInterno.\nLa pianta della basilica \u00e8 a croce latina, anche se a prima vista pu\u00f2 sembrare greca, con cinque cupole distribuite al centro e lungo gli assi della croce e raccordate da arconi (come nella chiesa dei Santi Apostoli dell'epoca di Giustiniano, modello evidente per la basilica veneziana). Le navate, tre per braccio, sono divise da colonnati che confluiscono verso i massicci pilastri che sostengono le cupole; non sono realizzati come blocco unico di muratura ma articolati a loro volta come il modulo principale: quattro supporti ai vertici di un quadrato, settori di raccordo voltati e parte centrale con cupoletta.\nLe pareti esterne e interne sono invece sottili, per alleggerire il peso dell'edificio sul delicato suolo veneziano, e sembrano quasi diaframmi tesi tra pilastro e pilastro, a reggere la balaustra dei matronei; non hanno una funzione di sostegno, solo di tamponamento. Pareti e pilastri sono completamente rivestiti, nel registro inferiore, con lastre di marmi policromi. Il pavimento ha un rivestimento marmoreo disegnato con moduli geometrici e figure di animali mediante le tecniche dell'opus sectile e dell'opus tessellatum; sebbene continuamente restaurato, conserva alcune parti originali del XII secolo. Il pavimento riflette motivi dell'iconografia classica, comuni nell'area alto-adriatica (ruote, quadrati, esagoni, ottagoni, cornici decorate a rombi, immagini di animali simbolici del cristianesimo medievale) con altri che risentono di influssi bizantini (le otto grandi lastre in marmo proconnesio del piedicroce e le altre dodici di marmo greco sotto la cupola dell'Ascensione).\nElementi di origine occidentale sono la cripta, che interrompe la ripetitivit\u00e0 di una delle cinque unit\u00e0 spaziali, e la collocazione dell'altare, non al centro della struttura (come nei \"martyrion\" bizantini), ma nel presbiterio. Per questo i bracci non sono identici, ma sull'asse est-ovest hanno la navata centrale pi\u00f9 ampia, creando cos\u00ec un asse longitudinale principale che convoglia lo sguardo verso l'altare maggiore, che custodisce le spoglie di San Marco. Dietro l'altare maggiore, rivolta verso l'abside, \u00e8 esposta la Pala d'oro, che fa parte del Tesoro di San Marco.\nIl gruppo di colonne istoriate che reggono il ciborio sopra l'altare maggiore, riproducono modelli paleocristiani, con citazioni anche ricalcate, sebbene magari ricontestualizzate o anche fraintese. Questo \"revival\" appositamente ricreato \u00e8 da inquadrare nel desiderio di Venezia di riallacciarsi con l'epoca di Costantino assumendosi l'eredit\u00e0 dell\"Imperii christiani\" dopo aver conquistato Costantinopoli. Il presbiterio \u00e8 separato dal resto della basilica da un'iconostasi, ispirata alle chiese bizantine. \u00c8 formata da otto colonne in marmo rosso broccatello e coronata da un alto Crocifisso e da statue di Pier Paolo e Jacobello dalle Masegne, capolavoro della scultura gotica (fine XIV secolo). Dal presbiterio si accede alla sagrestia e a una chiesetta del XV secolo dedicata a San Teodoro, realizzata da Giorgio Spavento, che ospita una \"Adorazione del Bambino\" di Giambattista Tiepolo. Degni di nota anche i pilastri a ridosso del portale, sui quali Sebastiano da Milano scolp\u00ec motivi vegetali.\nTransetto destro.\nAll'inizio del transetto destro, collegato al Palazzo Ducale, si trova l\"ambone delle reliquie\", da dove il neoeletto doge si mostrava ai veneziani. Nella navata sinistra si trovano la \"cappella di San Clemente\" e l'altare del \"Sacramento\". Qui \u00e8 il pilastro in cui fu ritrovato nel 1094 il corpo di San Marco, come raccontato negli interessanti mosaici della navata destra (da dove si entra negli ambienti del Tesoro di San Marco). Nei mosaici del ritrovamento del corpo del santo (XIII secolo), in due scene, viene mostrato l'interno della basilica e sono raffigurate la preghiera d'invocazione e quella di ringraziamento del doge, del patriarca con il suo clero, dei nobili e del popolo.\nTransetto sinistro.\nAll'inizio del transetto sinistro c'\u00e8 invece l\"ambone doppio\" per la lettura delle Scritture; seguono, nella navata destra, la cappella di San Pietro e la cappella della \"Madonna Nicopeia\", un'icona bizantina giunta a Venezia dopo la Quarta Crociata e oggetto di devozione. Sul lato nord ci sono gli ingressi alla cappella di Sant'Isidoro di Chio e alla cappella Mascoli.\nI mosaici.\nLa decorazione musiva della basilica copre un arco di tempo molto ampio ed \u00e8 probabilmente dettata da un programma iconografico coerentemente unitario.\nI mosaici pi\u00f9 antichi sono quelli dell'abside (\"Cristo pantocratore\", rifatto per\u00f2 nel XVI secolo, e figure di santi e apostoli) e dell'ingresso (\"Apostoli\" ed \"Evangelisti\", di cui si \u00e8 detto sopra), realizzati alla fine dell'XI secolo da artisti greci e veneziani, e che mostrano affinit\u00e0 ai mosaici, per esempio, della Cattedrale Ursiana di Ravenna (1112) o a quelli degli Apostoli nell'abside della Cattedrale di San Giusto a Trieste.\nGli \"Apostoli\" con la \"Theotokos\" e gli \"Evangelisti\" probabilmente decoravano l'ingresso centrale alla basilica ancora prima della costruzione del nartece. I restanti mosaici dell'edificio vennero aggiunti nella seconda grande campagna decorativa a partire dalla seconda met\u00e0 del XII secolo, da artisti bizantini e veneziani.\nL'atrio presenta \"Storie dell'Antico testamento\", le tre cupole sull'asse longitudinale apoteosi divine e cristologiche, gli arconi relativi presentano episodi dei Vangeli, le cupole laterali storie di santi.\nLa \"Cupola della Pentecoste\" (la prima a ovest) venne realizzata entro la fine del XII secolo, forse riproducendo le miniature bizantine di un manoscritto della corte bizantina. La cupola centrale \u00e8 detta \"dell'Ascensione\", mentre quella sopra l'altare maggiore \"dell'Emanuele\", e furono decorate dopo quella della \"Pentecoste\".\nSuccessivamente ci si dedic\u00f2 all'istoriazione della \"Cupoletta della Genesi\" dell'atrio (1220-1240 circa), seguendo fedelmente le illustrazioni della \"Bibbia Cotton\" (un altro \"revival\" paleocristiano). Sulle volte e i cupolini successivi si sviluppano le storie degli antichi patriarchi: No\u00e8, Abramo, Giuseppe, Mos\u00e8. Questo cupolino della Genesi \u00e8 geometricamente scandito in tre fasce circolari concentriche attorno a una decorazione a scaglie dorate al centro. Il racconto \u00e8 suddiviso in ventisei scene sopra le quali corre il testo biblico in latino che comincia con le parole: \"In principio Dio cre\u00f2 il cielo e la terra. Lo Spirito di Dio aleggiava sulle acque\". Seguono in successione le giornate della creazione, in ognuna delle quali \u00e8 presente la figura di Dio creatore, identificata - secondo l'iconografia orientale - nel Cristo giovane dall'aureola crociata e dalla croce astile, Parola vivente del Padre, e con lui, fin dall'origine, creatore dell'universo, come si legge all'inizio del Vangelo di Giovanni.\nIl transetto nord, realizzato in seguito, ha la cupola dedicata a San Giovanni Evangelista e \"Storie della Vergine\" negli arconi. Quello sud presenta la \"cupola di San Leonardo\" (con altri santi) e, sopra la navata destra, \"Fatti della vita di San Marco\". In queste opere e in quelle coeve della tribuna gli artisti veneziani introdussero sempre maggiori elementi occidentali, derivati dall'arte romanica e gotica.\nPi\u00f9 tardi sono i mosaici delle cupolette \"di Giuseppe\" e \"di Mos\u00e8\", nel lato nord dell'atrio, probabilmente della seconda met\u00e0 del XIII secolo, dove si cercano effetti grandiosi con una riduzione delle scenografie architettoniche in funzione della narrazione. Altri notevoli mosaici decorano il Battistero, la \"Cappella Mascoli\" e la \"Cappella di Sant'Isidoro\".\nLe ultime decorazioni musive sono quelle della \"Cappella Zen\" (angolo sud dell'atrio), dove avrebbe operato di nuovo un maestro greco di notevole perizia.\nMolti mosaici deteriorati furono in seguito rifatti mantenendo i soggetti originali. Alcuni dei cartoni furono realizzati da Michele Giambono, Paolo Uccello, Andrea del Castagno, Paolo Veronese, da Jacopo Tintoretto e dal figlio Domenico (questi dei due Robusti spesso realizzati da Lorenzo Ceccato) Tiziano e il Padovanino prepararono invece i cartoni per i mosaici della sagrestia.\nI mosaici del XII secolo sono di matrice greca e sono opera di artisti che, per comodit\u00e0 di riferimento, possono essere chiamati \"maestro dell'Emanuele\", \"maestro dell'Ascensione\", \"maestro della Pentecoste\", affiancati da molti aiuti. Al primo si attribuiscono la \"cupola dell'Emanuele\", l'emiciclo absidale, le cappelle laterali con le storie marciane, petriane e clementine e nei transetti i miracoli di Cristo. Al secondo le storie della Passione e l'Ascensione, le cupole laterali e il martirio degli Apostoli sulla volta e sul lunettone meridionali del piedicroce della basilica, al terzo infine la \"cupola della Pentecoste\" e probabilmente le due volte occidentali, ridecorate nel Rinascimento con l\"Apocalisse di Giovanni\" e il Paradiso. Dopo il Duecento avviene una traduzione del linguaggio artistico musivo, passando \"dal greco al latino\", per opera di artisti come Paolo Veneziano. Tale traduzione si approfondisce nel ciclo della \"cappella di S. Isidoro\" e trova compimento sia per opera di Paolo Uccello, sia nella \"cappella dei Mascoli\", verso la met\u00e0 del Quattrocento, ove si registra la presenza di Andrea del Castagno.\nI mosaici dell'interno, per lo pi\u00f9 del XII secolo, si ispirano ai princ\u00ecpi dell'arte bizantina. Il nucleo centrale, narrante la storia della salvezza cristiana, spazia dalle profezie messianiche alla seconda venuta (parusia) di Cristo giudice alla fine del mondo e ha i suoi punti focali nelle tre grandi cupole della navata principale: cupola del Presbiterio, dell'Ascensione e della Pentecoste. La sua lettura va fatta dal Presbiterio verso la facciata, da est a ovest, seguendo il corso del sole, al quale \u00e8 simbolicamente associato Cristo che \u00e8 il sole perpetuo per gli uomini.\nNella cupola del Presbiterio troviamo i profeti che, attorno a Maria annunciano i testi delle loro profezie. Vicino a Maria, in atteggiamento orante e in posizione centrale, Isaia, indicando il giovane imberbe al centro della cupola, pronuncia le parole: \"Ecco, la Vergine concepir\u00e0 e partorir\u00e0 un figlio che sar\u00e0 chiamato Emanuele, Dio con noi\" (7,14); e Davide, capostipite della discendenza regale di Israele, indossante le sontuose vesti dell'imperatore di Bisanzio, proclama la regalit\u00e0 del bambino che da lei nascer\u00e0 \"Il frutto delle tue viscere porr\u00f2 sul mio trono\" (salmo 132, 11). Lo stesso tema iconografico ritorna sulle pareti della navata centrale: dieci quadri in mosaico, magnifiche opere del XIII secolo (i \"pinakes\"), presentano, sulla parete destra, la Vergine, su quella sinistra, il Cristo Emanuele, circondati rispettivamente da quattro profeti.\nIl compimento delle profezie ha inizio nelle scene raffiguranti l\"annuncio dell'angelo a Maria\" e segue con l\"adorazione dei Magi\", \"la presentazione al tempio\", \"il battesimo di Ges\u00f9 nel fiume Giordano\" sulla volta sopra l'iconostasi (mosaici rifatti su cartoni di Jacopo Tintoretto).\nNei due transetti, sulle pareti e le volte, sono tradotti in numerose immagini gli atti di Ges\u00f9 a conforto dei malati, dei sofferenti, dei peccatori.\nSulle volte sud e ovest sotto la cupola centrale sono riuniti i fatti conclusivi della vita di Ges\u00f9: l\"ingresso a Gerusalemme\", \"l'Ultima Cena\", \"la lavanda dei piedi\", \"il bacio di Giuda\" e \"la condanna di Pilato\".\nIl grande pannello dell\"Orazione nell'orto\" \u00e8 del XIII secolo. Al centro della basilica stanno le scene della \"Crocifissione\" e della \"Discesa agli inferi\" (\"anastasi\", in greco) con la grande immagine di Cristo vittorioso sulla morte, nonch\u00e9 la raffigurazione della Resurrezione. Nella cupola dell'Ascensione nel cerchio stellato al centro c'\u00e8 Cristo, seduto su un arcobaleno, portato verso l'alto da quattro angeli in volo. Al di sotto, fra splendidi alberi rappresentanti il mondo terreno, stanno i dodici Apostoli con la Vergine e due angeli. Tra le finestrelle, sedici figure femminili, danzanti, sono la personificazione di virt\u00f9 e beatitudini: fra le tante presenti, si ricordano la fede, la giustizia, la pazienza, la misericordia e la carit\u00e0 incoronata in vesti regali con l'iscrizione in latino \u201cmadre di tutte le virt\u00f9\u201d.\nLa terza cupola \u00e8 quella della Pentecoste dove lo Spirito Santo, al centro con l'etimasia, nel simbolo della colomba scende sotto forma di lingue di fuoco sugli apostoli. Alla base, tra le finestrelle, sono rappresentati gruppi di popoli che ascoltarono, ciascuno nella propria lingua, il messaggio cristiano. Al sommo della cupola, al centro di un nimbo costituito da cerchi concentrici, i simboli del trono, del libro e della colomba alludono al Padre assiso sul trono dei cieli, al Verbo la cui parola \u00e8 condensata nel libro del Vangelo, allo Spirito Santo che inaugura la nuova fase della storia umana evocata con l'immagine della colomba che, recando il ramoscello d'ulivo, aveva annunciato la fine del diluvio e un futuro di vita e di pace.\nSulla controfacciata interna \u00e8 presente il motivo iconografico bizantino della Deesis (Intercessione) nel quale San Marco sostituisce il tradizionale san Giovanni Battista. Nella navata destra del presbiterio un mosaico bizantineggiante del XII secolo rappresenta il trafugamento del corpo di San Marco da Alessandria d'Egitto a Venezia.\nSono rappresentati i veneziani Tribuno e Rustico, assistiti dai loro complici alessandrini, che pongono il corpo del santo in una cassa; il trasporto di questa al grido \"kanzir\" (\"carne porcina\u201d in arabo); il ribrezzo dei doganieri musulmani per la merce immonda, il naviglio che lascia Alessandria; la burrasca in mare presso l'estuario; l'accoglienza festosa a Venezia. Il Cristo Pantocratore nel presbiterio sta al centro di un trono gemmato, con la mano destra alzata in segno di benedizione e la sinistra che tiene il Libro aperto, ornato di pietre preziose che simboleggiano lo straordinario valore spirituale ed escatologico del suo annuncio. Attorno quattro evangelisti scrivono l'inizio del proprio Vangelo. Al di sotto si trova la Vergine Maria, orante, e ai suoi lati due donatori: il doge Ordelaffo Falier e l'imperatrice bizantina Irene d'Atene.\nIn un sottarco inferiore della galleria sud, vi \u00e8 la raffigurazione di \"SANCTUS CESARIUS\", San Cesario, diacono e martire di Terracina - il santo tutelare degli imperatori romani, invocato contro gli annegamenti e le inondazioni - e del suo compagno di martirio \"SANCTUS IULIANUS\", San Giuliano presbitero e martire.\nTutte le scene musive, immerse nell'oro che, secondo la tradizione orientale \u00e8 simbolo della luce divina, sono completate da iscrizioni in lingua latina: brani biblici, puntualmente trascritti o ripresi in forma riassuntiva dalla \"Vulgata\" di san Girolamo, oppure bellissime preghiere e invocazioni in forma poetica medievale. Le varie scene musive hanno esplicazioni in versi leonini. Tali iscrizioni sono presenti anche nell\"atrio\".\nSopra la figura dell'etimasia, la preparazione del trono per il Giudizio Universale, tra due cherubini e due arcangeli. Ai lati della composizione centrale stanno, in successione gerarchica dal basso verso l'alto, dodici profeti, dodici apostoli, dodici arcangeli. Al di sopra, tra diaconi che spargono incenso, sono raffigurate le feste della chiesa bizantina. Sul pavimento della basilica sono raffigurati a mosaico vari animali, tratti dai bestiari medievali, tra cui il pavone simbolo cristiano di immortalit\u00e0.\nI meravigliosi mosaici policromi del XII secolo che ricoprono il pavimento della Basilica presentano due tecniche diverse: l'opus tessellatum, che utilizza tessere di dimensioni diverse ma tagliate con regolarit\u00e0, e l'opus sectile, assemblaggio di minuscoli frammenti irregolari di pietre differenti, utilizzati soprattutto per i motivi geometrici e a carattere zoomorfo.\nInteressanti anche i mosaici dell\"antibattistero\" e del \"battistero\", eseguiti nel XIV secolo.\nNel 2017 \u00e8 stato comunicato il completamento dei rilievi ortofotografici e fotogrammetrici di tutte le superfici della basilica affrescate da mosaici. La tecnica utilizzata permette di realizzare immagini 2D e 3D ad alta risoluzione, che sono navigabili in maniera performante e secondo un piano di luce continua, privo di zone d'ombra.\nLe campane.\nNel 1819/20 il fonditore Domenico Canciani Dalla Venezia fuse un nuovo concerto, composto da 5 campane, con i resti delle vecchie campane (tra le quali la maggiore, del peso di oltre 40 quintali); di questo concerto, nel crollo del 1902, si salv\u00f2 solo la campana maggiore, erede della famosa \"Marangona\". Le campane spezzatesi durante il crollo del campanile furono invece rifuse, riutilizzando i cocci delle vecchie 4 campane per fonderne le nuove. Queste nuove campane vennero donate da papa Pio X. Il nuovo concerto, realizzato dai fonditori Barigozzi di Milano nel 1909 in una fonderia costruita appositamente sull'isola di Sant'Elena, \u00e8 composto di cinque campane, i cui nomi sono legati alle occasioni in cui venivano anticamente utilizzate:\nIl \"plenum\", cio\u00e8 il suono a distesa di tutte le campane contemporaneamente, avviene solo per le maggiori solennit\u00e0 dell'anno liturgico e per la festa di San Marco (25 aprile).\nLe campane sono state inceppate a slancio con i ceppi in legno dalla Morellato, originariamente elettrificate nel 1953 dalla ditta svizzera \"Schlieren - Wagons &amp; Ascenseurs\", e in manutenzione dalla Vanin di Trebaseleghe (PD), che ha rifatto l'impianto nel 1996.\nA gennaio 2018 la Procuratoria della Basilica di San Marco ha deciso di installare 5 elettro-percussori esterni per ciascuna delle 5 campane. Questi \"martelli\" simulano, mediante dei rintocchi disordinati, il suono tradizionale a distesa a slancio (campana in movimento o meglio a dondolo in cui il battaglio vola e percuote il lato superiore del bronzo). Gi\u00e0 nel 2017 era stato installato un martello sulla seconda campana denominata \"Nona\" per simulare la distesa di mezzogiorno. Questi martelli sono stati installati per la sicurezza dei turisti nonostante che le campane vengano revisionate ogni mese e non si sia mai verificato nessun incidente. Oggi, quando il campanile \u00e8 chiuso al pubblico, le campane suonano tranquillamente a distesa e continuano a suonare nel medesimo modo anche nelle festivit\u00e0 pi\u00f9 importanti con i turisti in cella campanaria.\nLa musica in basilica.\nLe navate laterali avevano anticamente delle gallerie con pavimenti lignei che le coprivano, secondo i modelli tipicamente orientali, che vennero ridotte a strettissimi passaggi balaustrati per permettere di ammirare i mosaici delle volte anche dal basso. Le numerose gallerie fornirono l'ispirazione per lo sviluppo dello stile policorale veneziano ai compositori di San Marco. I pi\u00f9 importanti furono gli organisti e compositori Andrea Gabrieli e Giovanni Gabrieli (zio e nipote), ai quali si attribuisce l'introduzione dell'uso degli strumenti musicali per la musica sacra in chiesa, cos\u00ec come lo sviluppo della musica antifonale.\nTra i principali compositori, per lo pi\u00f9 incaricati come maestri di cappella, che operarono in basilica sono da ricordare Gioseffo Zarlino, Jacques Arcadelt, Antonio Lotti, Baldassare Galuppi, Claudio Monteverdi, Lorenzo Perosi e altri. Il coro deputato al servizio musicale in cattedrale \u00e8 ancor oggi l'antica e prestigiosa Cappella Marciana.\nOrgani.\nOrgano Callido-Trice-Tamburini.\nSulla cantoria alla sinistra del presbiterio, si trova l'organo maggiore della basilica. Questo, costruito da Gaetano Callido nel 1766, \u00e8 stato ampliato da William George Trice nel 1893 e dalla ditta Tamburini nel 1972 (\"opus 638\"). Lo strumento, a due tastiere di 58 note ciascuna e pedaliera di 30, \u00e8 a trasmissione mista: meccanica per i manuali e il pedale, elettrica per i registri.\nOrgano Callido.\nSulla cantoria a destra del presbiterio, si trova l'organo a canne Gaetano Callido \"opus 30\", costruito nel 1766. Nel 1909 lo strumento venne rimosso (per far posto a un nuovo organo, costruito dalla ditta Mascioni) e nel 1995 reinstallato dopo un restauro condotto da Franz Zanin. L'organo Mascioni (\"opus 284\") era a trasmissione pneumatica, con due tastiere e pedaliera. Nel 1994 \u00e8 stato smontato, restaurato e rimontato nella chiesa di Santa Maria della Pace a Mestre, dove viene regolarmente utilizzato per il servizio liturgico e per concerti.\nL'organo Callido \u00e8 a trasmissione integralmente meccanica, ha un'unica tastiera di 57 note con prima ottava scavezza e una pedaliera a leggio scavezza, costantemente unita al manuale. La cassa non \u00e8 pi\u00f9 quella barocca originale, ma una lignea dalle forme pi\u00f9 semplici e priva di decorazioni.\nOrgano de Martino.\nSi tratta di un piccolo organo positivo di scuola napoletana, del 1720, opera dell\u2019organaro Tommaso de Martino; \u00e8 stato restaurato da Franz Zanin nel 1995 e collocato nella nicchia absidale all'epistola. A trasmissione meccanica, \u00e8 dotato di un manuale di 45 note e non ha pedaliera.\nOrgano Cimmino.\n\u00c8 un piccolo organo di scuola napoletana, del 1779, opera dell'organaro Fabrizio Cimmino; \u00e8 stato recuperato da Giorgio e Cristian Carrara nel 1999 e collocato in Basilica nel 2014, accanto all'altare della Madonna Nicopeia. A trasmissione meccanica, \u00e8 dotato di un manuale di 45 note con prima ottava corta e di pedaliera a leggio di 8 note, costantemente unita al manuale.\nSimbologie.\nL'\"architetto ignoto\".\nIl numero della basilica \u00e8 il cinque: esso appare disegnato nel modo del dado ed \u00e8 visibile nella cattedra su cui siede il cosiddetto \"architetto ignoto\" di San Marco. Il bassorilievo che lo raffigura \u00e8 il primo da sinistra, all'interno del grande arcone della porta centrale. L'\"architetto ignoto\" \u00e8 rappresentato nelle vesti di un saggio orientale con il turbante: greci, infatti, erano gli architetti chiamati a costruire la Basilica dal doge Contarini. Esso \u00e8 rappresentato seduto per sottolinearne il livello di dignit\u00e0, e porta anche una stampella, segno di infermit\u00e0 fisica. In ci\u00f2 \u00e8 accomunato alla grande tradizione mitica greca e nordica che consentiva all\"homo faber\" di raggiungere altissimi livelli ma lo obbligava a pagarne in qualche modo lo scotto con l'infermit\u00e0. L'architetto \u00e8 poi rappresentato nell'atto di mangiarsi un dito: la leggenda attribuisce questa espressione di disappunto alla punizione che il doge gli avrebbe dato dopo che, alle sue congratulazioni per la grande opera realizzata, l'architetto aveva risposto: \"Avrei potuto farla meglio\" (se avessi avuto pi\u00f9 denaro): per questo atto di orgoglio era stato punito.\nL'\"architettura divina\".\nDio, la Trinit\u00e0 sono identificati con il numero tre o, geometricamente, con un triangolo. Il mondo, in antico, si identificava invece con il numero quattro, con i quattro punti cardinali. La figura che si racchiude in quattro punti \u00e8 deformabile: si possono ottenere, infatti, un rettangolo, un rombo, un trapezio. E ci\u00f2 che \u00e8 deformabile \u00e8 anche instabile, mentre il triangolo resta sempre tale. La basilica di San Marco si identifica con il cinque, le cinque cupole. Quella centrale \u00e8 del \"Cristo storico\". Esiste un significato simbolico di ci\u00f2: l'arrivo di Cristo \"divinizza\" il creato cos\u00ec come la cupola centrale divide in quattro triangoli il quadrato dato dalle quattro cupole esterne. E in questo modo anche il quadrato-creato diventa indeformabile.\nAltre simbologie nella Basilica.\nI tre pili portabandiera antistanti la basilica marciana oggi portano le bandiere dell'Italia, dell'Europa e di Venezia. Essi rappresentavano i territori di Candia, Morea e Cipro conquistati da Venezia.\nUn dodecaedro stellato si trova sul pavimento prima della porta principale d'ingresso alla Basilica, sotto l'iconostasi e sul coro. Per i saggi dell'Antichit\u00e0, esso era simbolo di Venere, il pianeta reggente di Venezia. Rappresenta la manifestazione della forma Divina in Natura: Platone ne fece simbolo dell'armonia del cosmo (solidi platonici).\nA sinistra dell'ingresso laterale della Basilica, sul pavimento musivo, c'\u00e8 un rinoceronte di incerta datazione. La pianta a esso retrostante \u00e8 simbolo di forza. Questa immagine sarebbe anche un talismano per allontanare le malattie.\nLa losanga di porfido sul pavimento dell'atrio, davanti al portale principale, rappresenta il punto esatto in cui l'imperatore Federico Barbarossa s'inginocchi\u00f2 davanti al papa Alessandro III nel 1177.\nA terra, presso la Pala d'oro, lungo il percorso d'uscita, c'\u00e8 una pietra raffigurante un corno ducale e un animale, un riccio nero. Qui fu sepolto il cuore del doge Francesco Erizzo (1566-1646, doge dal 1631). Il riccio \u00e8 simbolo della famiglia patrizia di appartenenza. Il resto delle spoglie si trova nella chiesa di San Martino in Castello."}
{"id": "20800", "revid": "7", "url": "https://it.wikipedia.org/wiki?curid=20800", "title": "Donato Bramante", "text": ""}
{"id": "20803", "revid": "245508", "url": "https://it.wikipedia.org/wiki?curid=20803", "title": "Via Francigena", "text": "La Via Francigena, Francisca o Romea, \u00e8 parte di un fascio di percorsi, detti anche vie romee, che dall'Europa occidentale, in particolare dalla Francia, conducevano nel Sud Europa fino a Roma proseguendo poi verso la Puglia, dove vi erano i porti d'imbarco per la Terra santa, meta di pellegrini e di crociati.\nStoria.\nIl pellegrinaggio a Roma, in visita alla tomba dell'apostolo Pietro, era nel Medioevo una delle tre \"peregrinationes maiores\" insieme alla Terra Santa e a Santiago di Compostela. Per questo l'Italia era percorsa continuamente da pellegrini d'ogni parte d'Europa. Molti si fermavano a Roma, gli altri scendevano lungo la penisola fino al porto di Brindisi e da l\u00ec s'imbarcavano per la Terra Santa. I pellegrini provenienti soprattutto dalla terra dei Franchi, in et\u00e0 post carolingia cominciarono a valicare le Alpi ed entrare in Italia.\nI primi documenti d'archivio che citano l'esistenza della Via Francigena, risalgono al IX secolo e si riferiscono a un tratto di strada nell'agro di Chiusi, in provincia di Siena: il nome Via Francigena \u00e8 attestato per la prima volta nell'\"Actum Clusio\", una pergamena risalente all'876 conservata nell'Abbazia di San Salvatore sul Monte Amiata. A sud di Roma la \"via Francigena\" \u00e8 attestata per la prima volta a Troia, sulla via Appia Traiana, nel \"Privilegium Baiulorum Imperialium\" del 1024.\nMentre al X secolo risale la prima descrizione del percorso: si tratta della relazione che il vescovo Sigerico fece del percorso di ritorno del pellegrinaggio che fece da Roma, alla quale era giunto per essere ricevuto dal Pontefice e ottenere il \"pallium\", per poi ritornare a Canterbury, su quella che gi\u00e0 dal XII verr\u00e0 largamente chiamata Via Francigena. Il documento di Sigerico rappresenta una delle testimonianze pi\u00f9 significative di questa rete di vie di comunicazione europea in epoca medioevale, ma non esaurisce le molteplici alternative che giunsero a definire una fitta ragnatela di collegamenti che il pellegrino percorreva a seconda della stagione, della situazione politica dei territori attraversati, delle credenze religiose legate alle reliquie dei santi.\nIl geografo arabo Ibr\u0101h\u012bm al-Turtu\u0161i che, tra il 960 e il 965, comp\u00ec un viaggio nell\u2019Europa centro-occidentale, parlando di Pavia, allora capitale del regno d\u2019Italia, menziona indirettamente la via Francigena, sostenendo che, grazie alla vitalit\u00e0 commerciale della citt\u00e0, qui \u00abi mercanti e i pellegrini che si recano a Roma fanno sempre tappa\u00bb. Evidentemente la via di monte Bardone, che collegava, passando per Pavia, Piacenza, la Lunigiana, Lucca, Siena e Bolsena, i territori d\u2019Oltralpe a Roma, era ben nota a livello mediterraneo.\nCon l'itinerario primitivo, dal X al XII secolo, si entrava in territorio italico dal colle del Gran San Bernardo, da dove si scendeva in Valle d'Aosta e poi a Ivrea, quindi a Vercelli. Nel corso del XII divenne prevalente l'altro percorso, quello che entrava in Italia dalla Val di Susa attraverso il Colle del Moncenisio (talvolta transitando anche dal Colle del Monginevro). Spiega lo studioso Renato Stopani che \u00absebbene usato anche anteriormente come alternativa al Gran San Bernardo, il passo del Moncenisio nel corso del XII secolo fu sempre pi\u00f9 transitato da uomini e merci che procedevano in direzione delle grandi fiere della Champagne, dove la presenza dei mercanti italiani si faceva sempre pi\u00f9 consistente. La sua scelta come punto di attraversamento dell'area alpina era perci\u00f2 frequente all'epoca di Filippo Augusto, tanto che nell'area prealpina la vera strada di Francia era considerata quella che collegava al Moncenisio\u00bb. La via prese quindi a far parte di quella vasta rete di strade e percorsi che segnava l'Europa di pellegrinaggio e che univa tutti i maggiori luoghi di spiritualit\u00e0 del tempo.\nLa presenza di questi percorsi, con la grande quantit\u00e0 di persone provenienti da culture anche molto diverse tra loro, ha permesso un eccezionale passaggio di segni, emblemi, culture e linguaggi dell'Occidente Cristiano. Ancora oggi sono rintracciabili sul territorio le memorie di questo passaggio che ha strutturato profondamente le forme insediative e le tradizioni dei luoghi attraversati. Un passaggio continuo che ha permesso alle diverse culture europee di comunicare e di venire in contatto, forgiando la base culturale, artistica, economica e politica dell'Europa moderna; \u00e8 nota la frase del poeta Goethe secondo cui la coscienza d'Europa \u00e8 nata sulle vie di pellegrinaggio.\nA partire dal 1994 la Via Francigena \u00e8 stata dichiarata \"Itinerario Culturale del Consiglio d'Europa\", assumendo, alla pari del Cammino di Santiago di Compostela, una dignit\u00e0 sovranazionale.\nPercorso.\nLa Francigena non era propriamente una via, quanto piuttosto un fascio di vie, un sistema viario con molte alternative.\nFino alle Alpi.\nL'asse centrale, quello seguito da Sigerico, corrispondeva alla \"via di Fiandra\" (\"route de la Flandre\"), la via commerciale che collegava le regioni pi\u00f9 ricche dell'Europa tardomedievale: l'Italia e le Fiandre, passando per la Champagne, dove si tenevano le omonime fiere internazionali. Dalle Fiandre attraversava l'Artois (Arras), la Champagne (Reims), la Franca Contea (Besan\u00e7on), valicava il Giura al Colle di Jougne, per arrivare a Losanna.\nGli Inglesi s'inserivano ad Arras, provenendo da Londra (Matthew Paris) e da Canterbury (Sigerico), e attraversavano la Manica fra Dover e Calais.\nA oriente c'era un altro importante \"corridoio\", quello rappresentato dalla Valle del Reno: Nikul\u00e1s da Munka\u00fever\u00e1 riferisce che i pellegrini prendevano il bordone a Utrecht o Deventer e poi proseguivano facendo tappa nelle citt\u00e0 commerciali di Colonia, Magonza, Spira, Worms, Strasburgo, Basilea, infine, abbandonato il Reno, continuavano per Soletta, Avenches e Vevey. Gli Scandinavi e i Tedeschi del Nord provenivano da Stade e arrivavano al Reno a Duisburg (\"Annales Stadenses\") o a Magonza (Nikul\u00e1s).\nLa variante occidentale era quella che partiva da Parigi, e a Troyes si immetteva nella \"via di Fiandra\". \"Francigena\" significa proprio \"che nasce dalla Francia\".\nIl passaggio delle Alpi: Moncenisio e Gran San Bernardo.\nI due principali valichi alpini utilizzati dai romei erano il colle del Gran San Bernardo e il Colle del Moncenisio. La strada del Gran San Bernardo cominciava dal lago di Ginevra, da Losanna o da Vevey, risaliva il Rodano, entrando nel Vallese, faceva tappa alla grande abbazia di Saint-Maurice d'Agaune, poi lasciava la valle del Rodano per la Val d'Entremont, ed arrivava al Passo. Di qui scendeva la Valle del Gran San Bernardo fino ad Aosta e poi la Valle d'Aosta fino a Ivrea e quindi Vercelli.\nLa strada del Moncenisio si staccava gi\u00e0 nella Champagne e si dirigeva verso Beaune, da dove scendeva la valle della Saona fino a Lione. Poi proseguiva per Chamb\u00e9ry, risaliva la Valle dell'Arc fino al Colle del Moncenisio, dove sin dall'825 \u00e8 documentato l'Ospizio del Moncenisio, un punto tappa \"ad peregrinorum receptionem\". Di l\u00ec la Via, conservata ancora oggi per ampi tratti, scendeva a Novalesa, dove oltre all'Abbazia del 726, nel borgo antico \u00e8 visibile parte di una locanda medioevale detta \"Casa degli affreschi\" per le sue decorazioni. Significativamente, presenta in facciata affreschi con gli stemmi delle regioni europee di provenienza e di destinazione degli avventori che attraversavano il valico del Moncenisio.\nSi proseguiva poi verso Susa, dove si trovava la congiunzione con l'itinerario del Colle del Monginevro, di collegamento con la Francia del Sud e il Cammino di Santiago.\nQuindi, percorrendo tutta la Valle di Susa, passando dalla Sacra di San Michele ed infine per l'abbazia di Sant'Antonio di Ranverso, raggiungeva Torino e poi Chivasso e Vercelli, oppure costeggiava il Po lungo l'antico \"Itinerarium Burdigalense\", fino a Pavia. Politicamente, i due valichi erano controllati su entrambi i versanti dai conti di Savoia, che oltre alla terra d'origine, governavano anche sulla Val di Susa, la Valle d'Aosta ed il Basso Vallese. E il dominio sui passi alpini era la ragione della loro potenza. Fino al Duecento il valico del Gran San Bernardo era pi\u00f9 usato. Nel corso di quel secolo si afferm\u00f2 il percorso del Moncenisio, soprattutto per chi proveniva dalla Francia.\nIl passaggio del Po.\nDa Vercelli in poi gli itinerari si riunivano: passavano per Robbio, Mortara e Pavia.\nIl passaggio del Po in barca fra Corte Sant'Andrea, alla confluenza tra i fiumi Po e Lambro, e Calendasco, presso Piacenza, \u00e8 riconosciuto come \"Transitus Padi\", fin dal 1994, dal Consiglio d'Europa e dal 2009 anche da due Ministeri italiani. In realt\u00e0 sono attestati vari porti fluviali di Piacenza, ma soprattutto le numerose modifiche del percorso del Po impediscono di individuare il punto in cui i pellegrini attraversavano il fiume.\nDa Piacenza si proseguiva lungo la via Emilia per Fiorenzuola d'Arda e Borgo San Donnino.\nIl Monte Bardone.\nA Borgo San Donnino (l'odierna Fidenza) si lasciava la via Emilia e si risaliva la Val di Taro, passando per Fornovo e poi Cassio o Berceto.\nIl valico dell'Appennino avveniva attraverso il Passo della Cisa, che allora si chiamava Monte Bardone. Questo nome derivava dall'espressione latina \"Mons Langobardorum\" (\"monte dei Longobardi\") poich\u00e9 i Longobardi, per andare dalla loro capitale Pavia al Marchesato di Tuscia, utilizzavano questo valico, che pi\u00f9 tardi si sarebbe chiamato \"la Cisa\".\nDal Monte Bardone si scendeva in Lunigiana, attraversando Pontremoli, Aulla, Santo Stefano Magra, Sarzana e raggiungendo infine Luni. Tra Sarzana e Luni, nei pressi dell'antico ospitale di San Lazzaro, si congiungeva con la via di Spagna, che portava i pellegrini spagnoli a Roma e quelli italiani a Santiago di Compostela salpando dall'antico \"porto di San Maurizio\" sul fiume Magra.\nL'Italia centrale.\nDa Luni, costeggiando le Alpi Apuane, si raggiungeva Pietrasanta e si scendeva a Lucca. Lucca era una delle mete principali della Via Francigena, grazie soprattutto al Volto Santo ed alle reliquie di importanti santi, quali San Regolo e San Frediano (proprio riguardo a questo santo, di origini irlandesi, molti furono i pellegrini provenienti dal Nord Europa per venerarne le reliquie).\nDa Lucca si proseguiva per Porcari, Altopascio, Galleno, Ponte a Cappiano (\"Aqua Nigra\") e Fucecchio (\"Arne Blanca\"), dove si trovava un ponte sull'Arno. Superato l'Arno, la prima tappa era San Genesio (San Miniato), da dove si cominciava a risalire la Valdelsa, anticamente passando per il crinale (attraverso San Gimignano e Colle di Val d'Elsa), dal XII secolo lungo il fondovalle (per Castelfiorentino, Certaldo e Poggibonsi), per poi giungere a Siena.\nSiena dovette proprio alla sua posizione sulla via Francigena lo sviluppo urbanistico e demografico, nonch\u00e9 finanziario, che visse nel Basso Medioevo. Da Siena la strada seguiva la valle dell'Arbia fino a San Quirico d'Orcia da dove risaliva la Val d'Orcia. Di qui si scollinava in val di Paglia e si scendeva fino ad Acquapendente. Tuttavia, a partire dal XII secolo la val di Paglia si dimostr\u00f2 poco sicura e i viandanti preferivano salire fino alla Rocca di Radicofani.\nDa Acquapendente si seguiva l'itinerario della antica via Cassia attraverso Bolsena, Montefiascone, Viterbo, Vetralla e Sutri (o in alternativa Ronciglione lungo la via Cassia Cimina), la valle di Baccano per poi, dopo aver deviato sulla via Trionfale nei pressi della Storta, giungere finalmente a Roma avvistando l'antica basilica di San Pietro in Vaticano dall'altura di Monte Mario (chiamato appunto per questo \"Mons Gaudii\", il monte della gioia).\nL'Italia meridionale.\nDa Roma il percorso seguiva per un lungo tratto la via Appia o la parallela via Latina fino a Capua, con successivo proseguimento verso Benevento. Da tale ultima citt\u00e0 s'imboccava la via Traiana (o via Appia Traiana) risalendo l'Appennino campano fino al valico di San Vito ove sorgeva il castello di Crepacuore, una fortezza tenuta dai cavalieri Gerosolimitani al fine di garantire la sicurezza ai pellegrini lungo il tratto appenninico. La via giungeva quindi a Troia, nell'alta pianura del Tavoliere delle Puglie, da cui era possibile recarsi al santuario di San Michele Arcangelo sul Gargano o, in alternativa, si poteva proseguire lungo la stessa via Appia Traiana verso Bari, Brindisi e Otranto, i principali porti d'imbarco per la Terra santa.\nVarianti.\nGli ostacoli naturali che pellegrini e viandanti dovevano superare erano il canale della Manica, le Alpi e gli Appennini oltre che il fiume Po. Cos\u00ec come per valicare le Alpi le alternative erano almeno due (il valico del colle del Moncenisio e quello del Colle del Gran San Bernardo), anche nell'attraversare gli Appennini, i pellegrini si trovavano di fronte a diverse possibilit\u00e0.\nDa Ivrea a Santhi\u00e0, Sigerico nel 990, percorse la via diretta \"romana\" a sud del lago di Viverone, variante Via Francigena (molto gradita e con segnaletica) proposta da AIVF (dal 2007) e dagli Amici della VF di Santhi\u00e0. La variante AIVF (2013), attraversato il Parco regionale Montemarcello-Magra, raggiunge l'antica Luni e Avenza e prosegue, da Massa sulla \"via romana\" per raggiungere Pietrasanta.\nNel tratto di Via Francigena che portava dalla Pianura Padana alla Toscana, si registravano diverse \"varianti\" di percorso che sfruttavano i vari valichi risalendo la val Trebbia e passando per Bobbio (via degli Abati), oppure la val di Taro o ancora altre valli minori. Dalla val di Taro una deviazione per la Lunigiana e la Garfagnana permetteva di raggiungere direttamente Lucca evitando il passaggio costiero sulla via Aurelia, variante considerata pi\u00f9 sicura nei momenti di crisi o guerre, poich\u00e9 si snodava lungo strade secondarie meno esposte e sorvegliate da una fitta rete di castelli e monasteri.\nAttualmente il tratto della \"variante Francigena di Garfagnana\" chiamata oggi Via del Volto Santo \u00e8 percorribile su antichi sentieri e mulattiere, con numerosi ponti medioevali per l'attraversamento del fiume Serchio e dei suoi affluenti. Anche se non ancora segnalato e non attrezzato con una rete di strutture dedicate per l'accoglienza ai pellegrini (in conventi, parrocchie, ecc.) questo percorso attraversa un territorio dove l'ospitalit\u00e0 diffusa \u00e8 garantita da una fitta rete di agriturismi, \"bed and breakfast\", botteghe di paese, piccoli bar e ristoranti, tutto ci\u00f2 rende il percorso sufficientemente attrezzato per un gradevole transito di pellegrini o \"trekker\".\nStudi recenti hanno messo in evidenza la Via Francesca della Sambuca, variante che seguiva il corso del Reno fino a Porretta Terme e andava a Pistoia, passando dall'antico castello di Sambuca Pistoiese e dal Passo della Collina.\nAltre varianti usate consistevano, una volta raggiunta Piacenza, nel percorrere la via Emilia per oltrepassare l'Appennino in corrispondenza o di Bologna o di Forl\u00ec, raggiungendo cos\u00ec o la via romea della Sambuca o la via romea dell'Alpe di Serra. A testimonianza di questo percorso, si pu\u00f2 ad esempio ricordare che la consuetudine del passaggio di pellegrini provenienti dall'Irlanda e dalla Scozia ha dato origine, gi\u00e0 nell'alto Medioevo, alla chiesa forlivese, oggi scomparsa, di San Pietro in Scotto o \"in Scottis\". La variante forlivese consentiva ancora la scelta di raggiungere l'alta valle del Tevere e di seguire poi il fiume fino a Roma, senza rischiare di smarrire la strada, oppure di dirigersi verso Arezzo. Ne parla, ad esempio, Matthew Paris nel suo \"Iter de Londinio in Terram Sanctam\".\nPi\u00f9 a sud, dopo la morte di San Francesco e la sua elevazione agli altari, molti pellegrini deviavano dall'antico percorso per visitare Assisi.\nIn sintesi, si sono rinvenute una serie notevole di varianti alternative lungo la penisola, che pi\u00f9 o meno collegate (attraverso i cosiddetti \"diverticoli\") alla Via Francigena, collegavano il nord e sud Europa prendendo anch'esse anticamente il nome di Vie romee o Francesche.\nItinerari attestati.\nL'itinerario di Sigerico.\nLa relazione di viaggio dettagliata pi\u00f9 antica risale al 990 ed \u00e8 compiuta da Sigerico, arcivescovo di Canterbury di ritorno da Roma, dove aveva ricevuto il Pallio dalle mani di Papa Giovanni XV. L'arcivescovo inglese tenne un diario in latino, oggi conservato al British Museum. In esso descrisse le 79 tappe del suo itinerario da Roma verso Canterbury. La descrizione del percorso \u00e8 molto precisa per ci\u00f2 che riguarda i punti di sosta (\"mansiones\"). Le informazioni contenute nella cronaca di Sigerico sono molto utili per ipotizzare quale fosse, a cavallo tra il X e l'XI secolo, il tracciato originario della Francigena, tra Canterbury e Roma, parte integrante di una rete di tracciati che collegavano le regioni della Francia all'Italia.\nDelle settantanove localit\u00e0 di sosta menzionate nell'itinerario originale, si segnalano:\nRoma, Sutri, San Valentino presso Viterbo, San Flaviano a Montefiascone, Santa Cristina a Bolsena, Acquapendente, San Quirico d'Orcia, Siena, Colle di Val d'Elsa, San Gimignano, San Genesio, il ponte sull'Arno presso Fucecchio, Porcari, Lucca, Camaiore, Luni, Sarzana, Santo Stefano Magra, Aulla, Pontremoli, Berceto, Borgo San Donnino, Fiorenzuola d'Arda, Piacenza, Tromello, Vercelli, Santhi\u00e0, Ivrea, Aosta, Bourg-Saint-Pierre, Orsi\u00e8res, Saint-Maurice d'Agaune, Vevey, Losanna, Orbe, Yverdon, Pontarlier, Besan\u00e7on, Cussey-sur-l'Ognon, Seveux, Grenant, Humes, Blessonville, Bar-sur-Aube, Donnement, Fontaine, Ch\u00e2lons-sur-Marne, Reims, Corbeny, Laon, Duin, Arras, Bruay-la-Buissi\u00e8re, Terouanne, Sombre. Non sono menzionate le tappe sulla Manica e in Inghilterra.\nSigerico impieg\u00f2 79 giorni a percorrere, perlopi\u00f9 a piedi, tutti i chilometri del tragitto. La percorrenza media di viaggio fu quindi di circa al giorno.\nL'itinerario di Nikul\u00e1s da Munka\u00fever\u00e1.\nUn'altra testimonianza di pellegrinaggio sulla Via Francigena \u00e8 quella risalente al XII secolo dell'abate islandese Nikul\u00e1s da Munka\u00fever\u00e1.\nDi questo autore si sa ben poco ed anche il nome \u00e8 incerto: Nikul\u00e1s Bergsson o Berg\u00fe\u00f3rsson. Era un monaco benedettino e nel 1154 ritorn\u00f2 in Islanda da un pellegrinaggio in Terra Santa, mentre nel 1155 fu consacrato abate del monastero di Munka\u00fever\u00e1 (circa 15\u00a0km a sud di Akureyri), fondato in quell'anno dal vescovo Bj\u00f6rn Gilsson della Diocesi di H\u00f3lar. Qui egli rimase fino alla morte, avvenuta intorno agli anni 1159-60.\nIl resoconto del suo pellegrinaggio dall'Islanda in Terra Santa \u00e8 contenuto nel \"Lei\u00f0arv\u00edsir\" (\"Itinerarium\"), scritto in norreno.\nIl viaggio si colloca cronologicamente tra il 1152 ed il 1153, mentre la scrittura dell'\"Itinerarium\" avvenne fra il 1154, anno del rientro in Islanda, ed il 1160, anno indicato dalle fonti come quello della sua morte. Il viaggio inizia dall'Islanda, attraversa un tratto di mare verso la Norvegia fino alle coste della Danimarca; passa quindi in Germania occidentale (contrariamente a Sigerico che attraversa la Francia) e, risalendo il corso superiore del Reno, passa per la Svizzera e l'Italia. La parte italiana non differisce sensibilmente da quella di Sigerico nella parte toscana verso Roma, ma poi prosegue sull'Appia Traiana per l'imbarco dai porti pugliesi. Dopo l'Italia, infatti, inizia un nuovo percorso marittimo che, toccando in pi\u00f9 punti coste ed isole della penisola balcanica e della Grecia, conduce fino all'Asia minore, in Turchia e poi a Gerusalemme. Vengono fornite dettagliate descrizioni di strade, luoghi, chiese e monumenti d'interesse religioso (e non solo), attraversate da viaggiatori e pellegrini scandinavi che si recavano in Terra Santa. Si legge che ad Utrecht (Paesi Bassi), \"gli uomini prendono il bordone e la bisaccia e la benedizione per il pellegrinaggio a Roma\". Sono menzionate, fra le altre, le citt\u00e0 di Magonza, Strasburgo, Basilea, Solothurn e Vevey (sul lago Lemano). Nikul\u00e1s incontra franchi, fiamminghi, inglesi, tedeschi e scandinavi diretti a Roma.\nNikul\u00e1s si immise sulla via Francigena a Vevey, sul lago di Ginevra, dove convergevano le vie provenienti da tutto il Nordeuropa e quindi dove s'incontravano franchi, fiamminghi, inglesi, tedeschi e scandinavi. Di l\u00ec prosegu\u00ec per Saint-Maurice d'Agaune, Bourg-Saint-Pierre, l'Ospizio del Gran San Bernardo, Etroubles, Aosta, Pont-Saint-Martin, Ivrea, Vercelli, Pavia, Piacenza, Borgo San Donnino, Borgo Taro, Pontremoli, Luni (dove arrivavano da San Lazzaro anche i pellegrini spagnoli), Lucca, Altopascio, San Genesio, Siena, San Quirico d'Orcia, Acquapendente, Santa Cristina a Bolsena, San Flaviano a Montefiascone, Viterbo, Sutri, Roma.\nL'itinerario di Matthew Paris.\nL'\"Iter de Londino in Terram Sanctam\" fu scritto in francese dal benedettino inglese Matteo Paris come guida per i pellegrini nel 1273; ora si trova alla British Library.\nIl percorso indicato inizia da Londra, prosegue nei sobborghi di Newgate, Cripplegate, Bishopsgate, Westminster, e poi attraversa Rochester, Canterbury, Dover, Wissant, Montreuil-sur-Mer, Saint-Riquier, Poix, Beauvais, Beaumont-sur-Oise, Parigi, Provins, Nogent, Troyes, Bar-sur-Seine, Ch\u00e2tillon-sur-Seine, Beaune, Chalon-sur-Sa\u00f4ne, M\u00e2con, Lione, La Tour du Pin, Chamb\u00e9ry, Montm\u00e9lian, Aiguebelle, Termignon. Passato il Moncenisio passava dalla Novalesa, Susa, Avigliana, Alpignano, Torino, Chivasso, Vercelli, Mortara, Pavia, Piacenza, Fiorenzuola d'Arda, Borgo San Donnino. Qui venivano proposti due percorsi: quello classico attraversava la Cisa per Luni, Lucca, Siena, San Quirico d'Orcia, Montefiascone, Viterbo, Sutri, Roma, mentre il percorso alternativo toccava invece Parma, Reggio nell'Emilia, Modena, Bologna, Imola, Faenza, Forl\u00ec, bagno di Romagna, passava l'Appenino al Passo di Serra e continuava per Arezzo, Perugia, Foligno, Spoleto, Rieti, Roma.\nL'itinerario di Oddone di Rigaud.\nEudes (Oddone) Rigaud era un francescano, professore di teologia all'Universit\u00e0 di Parigi, che nel 1247 fu nominato arcivescovo di Rouen. Nel 1253 part\u00ec con un seguito per andare in pellegrinaggio a Roma: di tale viaggio \u00e8 rimasta testimonianza nel \"Regestum visitationum\", diario delle visite pastorali del presule.\nAll'andata Oddone, partendo da Rouen, pass\u00f2 per Auffay, Notre-Dame-d'Aliermont, Foucarmont, Poix, Montdidier, Noyon, Compi\u00e8gne, Senlis, Chambly, Pontoise, Parigi, Saint-Maur-des-Foss\u00e9s, Courquetaine, Rampillon, Le-Paraclet, Troyes, Bar-sur-Seine, Ch\u00e2tillon-sur-Seine, Laperri\u00e8re-sur-Sa\u00f4ne, Saint-Seine, Digione, Auxonne, Dole, Salins-les-Bains, Boujailles, Pontarlier, Cossonay, Losanna, Villeneuve, Sion, Lo\u00e8che-les-Bains, Briga, Diveria, Domodossola, Pallanza, Gallarate, Milano, Bergamo, Brescia, Mantova, Castelmassa, Ferrara, San Giorgio di Piano, Bologna, Imola, Cesena, Rimini, Fano, Cagli, Gubbio, Assisi, Perugia, Todi, Narni, Civita Castellana, Roma.\nAl ritorno fece un percorso diverso, passando da Sutri, Viterbo, Montefiascone, Acquapendente, Radicofani, San Quirico d'Orcia, Siena, Poggibonsi, Pisa, Lucca, Sarzana, Passo del Bracco, Sestri Levante, Recco, Genova, Arenzano, Savona, Carretto, Cortemilia, Asti, Torino, Sant'Ambrogio di Torino, Susa, Termignon, Saint-Michel-de-Maurienne, Aiguebelle, Chamb\u00e9ry, La Tour-du-Pin, Sant'Antonio di Vienne, Vienne, Lione, L'Arbresle, Thizy, Marcigny, Pierrefitte-sur-Loire, Decize, Nevers, Cosne-sur-Loire, Gien, Lorris, Cepoy, Nemours, Melun, Villeneuve-Saint-Georges, Parigi, Senlis, Compi\u00e8gne, Noyon, La Neuville-Roy, Beauvais, Gisors, Le-Petit-Nojan-sur-Andelle per arrivare a Rouen.\nLa Via Sacra Langobardorum.\n (in italiano: via Sacra dei Longobardi) per indicare il percorso di pellegrinaggio che partiva da Mont-Saint-Michel in Francia, passava, a met\u00e0 strada dalla Sacra di San Michele in provincia di Torino, fondata da nobili in pellegrinaggio, e giungeva al Santuario di San Michele Arcangelo di Monte Sant'Angelo, in provincia di Foggia, percorso che richiama essenzialmente quello della Via Francigena.\n ha comportato che nell'immaginario collettivo si creasse l'idea che questa sia una via di pellegrinaggio staccata dalla Via Francigena, mentre non esiste alcuna documentazione storica che cita il nome di Via Sacra Langobardorum, dizione divenuta tuttavia ormai comune per indicare l'itinerario geo-culturale compreso tra Mont Saint-Michel, la Sacra di San Michele e San Michele del Gargano.\nLa via Francigena oggi.\nDopo la riscoperta, avvenuta negli anni settanta, del Cammino di Santiago, ci si rese conto che anche in Italia esisteva un simile percorso di pellegrinaggio, la via Francigena. Com'era successo per il cammino spagnolo, anche il percorso della Francigena giaceva in parte sotto l'asfalto delle autostrade e delle statali che, col tempo, avevano ricalcato il tracciato di quelle che gi\u00e0 erano state le strade principali del Medioevo e dell'et\u00e0 romana.\nL'interesse, dapprima limitato agli studiosi, poi estesosi a molti che, dopo aver percorso il Cammino di Santiago, desideravano arrivare a Roma a piedi e poi a Gerusalemme (utilizzando le rotte navali pugliesi), ha fatto nascere una rete di \"amanti della Francigena\" che, con vernice e pennello, hanno cominciato a segnare sentieri e percorsi.\nOve possibile, si \u00e8 cercato di recuperare il tracciato originario, ma a volte si \u00e8 scelto di deviare dal percorso storico in favore di sentieri e strade meno trafficate.\nTra le regioni italiane, il Lazio \u00e8 stato molto attivo: a partire dal 2016 ha investito sulla Francigena in termini di risorse e di promozione turistica, riattivando una serie di percorsi che hanno come fulcro Roma: in particolare, sul tratto a nord proveniente dalla Toscana, e quello a sud sulla direttrice Prenestina che attraversa Palestrina, entra nella Valle del Sacco e dopo Anagni si ricongiunge alla via Latina per dirigersi a Capua, dove incontra l'altra direttrice, la via Appia.\nAnche in provincia di Lucca sono state effettuate molte opere per recuperare l'antico tratto della Via Francigena, che giungeva proprio nella citt\u00e0 di Lucca, una delle mete di passaggio ma anche di arrivo di molti pellegrini. \u00c8 inoltre cresciuta la necessit\u00e0 di avere strutture idonee per l'accoglienza dei pellegrini lungo l'intero tracciato. In tal senso molte parrocchie ed istituzioni religiose ospitano i pellegrini muniti di credenziali, diretti verso Roma. In anni recenti, la Confraternita di San Jacopo di Compostella di Perugia gestisce diverse strutture di accoglienza sulla via Francigena, una in Toscana a Radicofani: lo Spedale di San Pietro e Giacomo, e una a Roma: l'Ospedale della Provvidenza di San Giacomo e di San Benedetto Labre. Quest'ultimo si trova al Testaccio, nel centro storico di Roma, a met\u00e0 strada tra la Basilica di San Pietro e quella di San Paolo. Grazie alla collaborazione tra la Confraternita di San Jacopo di Compostella e le Figlie della Divina Provvidenza, \u00e8 nata quindi la possibilit\u00e0 di dare alloggio a coloro che, dotati di credenziali, giungono a Roma secondo i canoni del vero pellegrinaggio.\nImportante \u00e8 anche un certo interesse mediatico, come una serie radiofonica di Rai Radio Tre dedicata alla Francigena, poi documentari e la pubblicazione di alcune guide che stanno avvicinando un numero di persone sempre crescente, le quali, per motivi religiosi o meno, attraversano l'antico percorso.\nLe istituzioni stanno lavorando in accordo con il Ministero dei Beni Culturali per mettere a sistema l'enorme patrimonio diffuso sulla penisola, le tradizioni e le feste popolari, l'enogastronomia. Oltre alla messa in sicurezza del tracciato, sar\u00e0 necessario affrontare il problema del reperimento, lungo il percorso, di strutture ricettive a buon prezzo, dislocate a distanze regolari tra le tappe, cos\u00ec come sar\u00e0 necessario stipulare accordi e convenzioni per servizi e assistenza.\nNell'agosto 2013, la regione Emilia-Romagna, modificando le norme sull'utilizzo dei sentieri, ha permesso il passaggio sul tratto emiliano di motocicli e quad. Nel 2017 anche la regione Campania ha dato vita al distretto turistico \"Viaticus\" con l'obiettivo precipuo di incrementare lo sviluppo del turismo religioso; qualche anno prima la regione Puglia aveva elaborato, a sua volta, un articolato \"Piano di valorizzazione della via Francigena del Sud\".\nNel 2017 sette regioni italiane, interessate dal tracciato della Francigena nel suo tratto dal San Bernardo a Roma (Valle d'Aosta, Piemonte, Lombardia, Liguria, Emilia-Romagna, Toscana, Lazio), hanno firmato un protocollo d'intesa per candidare l'itinerario a patrimonio dell'umanit\u00e0 dell'UNESCO.\nLa Betti Editrice, Regione Toscana e AEVF (Associazione Europea delle Vie Francigene) hanno ideato il Premio Letterario \"Via Francigena\", dedicato a storie ai racconti di autori, esordienti e non, che riescano a descrivere in modo originale il proprio cammino geografico e spirituale."}
{"id": "20809", "revid": "123248071", "url": "https://it.wikipedia.org/wiki?curid=20809", "title": "Gelsenkirchen", "text": "Gelsenkirchen (in basso tedesco \"Gelsenki\u00e4rken\") \u00e8 una citt\u00e0 extracircondariale tedesca del Land della Renania Settentrionale-Vestfalia con abitanti.\nStoria.\nIl nome \"Gelstenkerken o Geilistirinkirkin\" apparve per la prima volta nel 1150, ma fino alla met\u00e0 del XIX secolo la zona apparve scarsamente popolata e quasi esclusivamente agraria.\nCon la scoperta di giacimenti di carbone intorno al 1840, la citt\u00e0 visse un rapido sviluppo economico dovuto alle industrie del carbone e dell'acciaio, tanto da divenire, durante il periodo nazista, uno dei centri della industria delle armi.\nGelsenkirchen ospit\u00f2 anche un campo di concentramento (succursale di Buchenwald).\nNel dopoguerra, la citt\u00e0 entr\u00f2 in crisi per il declino delle industrie pesanti. \nOggi tenta di svilupparsi sui servizi ed \u00e8 il centro tedesco dell'energia solare.\nSuddivisione amministrativa.\nGelsenkirchen \u00e8 suddivisa in 5 distretti urbani (\"Stadtbezirk\"), i quali a loro volta si suddividono in quartieri (\"Stadtteil\") per un totale di 18.\nSport.\nLa locale squadra calcistica dello \u00e8 stata sette volte campione di Germania e vincitore della Coppa UEFA nel 1997 contro l'Inter (un altro match contro i nerazzurri divenuto famoso \u00e8 il roboante 2-5 in Champions League nel 2011). Schalke \u00e8 uno dei quartieri della citt\u00e0, situato nella zona centromeridionale.\nIl modernissimo stadio \"Veltins-Arena\", casa dello Schalke 04, ha ospitato la finale della Champions League 2003-2004 - Gelsenkirchen \u00e8 la citt\u00e0 pi\u00f9 piccola che ha ospitato tale evento - e alcune partite della fase finale dei Campionati mondiali di calcio del 1974 e del 2006."}
{"id": "20810", "revid": "7", "url": "https://it.wikipedia.org/wiki?curid=20810", "title": "Lepido", "text": ""}
{"id": "20816", "revid": "1226", "url": "https://it.wikipedia.org/wiki?curid=20816", "title": "Formati di file", "text": ""}
{"id": "20826", "revid": "404338", "url": "https://it.wikipedia.org/wiki?curid=20826", "title": "Bitmap", "text": ""}
{"id": "20829", "revid": "320578", "url": "https://it.wikipedia.org/wiki?curid=20829", "title": "Gaio Giulio Cesare Ottaviano", "text": ""}
{"id": "20830", "revid": "125600920", "url": "https://it.wikipedia.org/wiki?curid=20830", "title": "Grafica vettoriale", "text": "L'immagine vettoriale \u00e8 una tecnica di rappresentazione dell'immagine, o di un carattere tipografico generato da un computer, in cui gli elementi grafici che la costituiscono sono un insieme di primitive geometriche, alle quali possono essere attribuiti colori e anche sfumature. Questi elementi vengono geometricamente ubicati nel disegno con l'indicazione delle coordinate dei punti di applicazione. \u00c8 radicalmente diversa dalla grafica raster in quanto nella grafica raster le immagini vengono descritte come una griglia di pixel opportunamente colorati.\nIl \"vettore\".\nDefinizione matematica.\nSono dette grandezze scalari, quelle che risultano completamente descritte da un numero, che ne rappresenta il valore. Il numero che definisce la misura di uno scalare viene indicato con il termine modulo, o pi\u00f9 frequentemente intensit\u00e0. Sono dette grandezze vettoriali, quelle che per essere definite necessitano, oltre che di un'intensit\u00e0, anche di una direzione e di un verso. Le grandezze vettoriali sono rappresentate per mezzo di figure geometriche dette vettori, che sono segmenti orientati, simboleggiati tramite una freccia: il modulo (l'intensit\u00e0) \u00e8 identificato dalla lunghezza del segmento di freccia, la direzione dalla retta sulla quale esso giace e il verso dalla punta della freccia. Il punto da cui si origina il segmento orientato \u00e8 detto origine.\nGeneralizzando, per vettore si pu\u00f2 intendere qualunque \"n\"-pla ordinata di elementi di un campo formula_1 (che pu\u00f2 essere formula_2, l'insieme dei numeri reali, formula_3, l'insieme dei numeri complessi, o un qualunque altro campo di scalari). In tal senso, un vettore \u00e8 una particolare matrice, e una matrice con una riga e \"n\" colonne \u00e8 cos\u00ec anche detta \"vettore riga\", mentre una matrice con \"n\" righe e una colonna \u00e8 anche detta \"vettore colonna\".\nApplicazioni nella computer grafica.\nLa grafica vettoriale si basa sulle descrizioni matematiche di primitive geometriche (punti, linee, curve parametriche, ecc.), sui relativi attributi di spessore e colore, nonch\u00e9 sulle operazioni algebriche e le trasformazioni geometriche (traslazioni, rotazioni, ridimensionamenti, ecc) che \u00e8 possibile eseguire con i vettori e le matrici.\nNel caso si desideri disegnare un segmento di retta su un piano, si chiamino formula_4 e formula_5 i due punti di estremit\u00e0. Il segmento sar\u00e0 totalmente definito da due coppie di valori che ne indicano le coordinate formula_6 e formula_7 rispetto a un punto di origine arbitrario e comune a tutte le entit\u00e0 del disegno. Se guardiamo la struttura delle due coppie di coordinate, vediamo che si possono considerare due vettori che giungono nel punto partendo dall'origine.\nEsempio di trasformazione geometrica.\nIl formalismo dell'algebra lineare pu\u00f2 essere utilizzato per esprimere molte delle operazioni necessarie per disporre gli oggetti in una scena 3D, visualizzarli con le telecamere e portarli sullo schermo. Trasformazioni geometriche quali rotazione, traslazione, ridimensionamento e proiezione possono essere realizzate con la moltiplicazione di matrici. Si pensi a un'immagine come un insieme di punti, i quali sono le estremit\u00e0 di vettori, le cui code sono all'origine degli assi cartesiani.\nLa trasformazione pi\u00f9 semplice \u00e8 il ridimensionamento uniforme (cio\u00e8 che mantiene le proporzioni) lungo gli assi delle coordinate:formula_8formula_9formula_10Graficamente si otterr\u00e0 questo:\nPrimitive.\nPi\u00f9 o meno tutti i formati di file vettoriali supportano primitive semplici e dal rendering rapido come:\nMolti formati di file vettoriali supportano:\nPochi formati di file supportano oggetti pi\u00f9 complessi come:\nUtilizzi.\nLa grafica vettoriale ha un notevole utilizzo nell'editoria, nell'architettura, nell'ingegneria e nella grafica realizzata al computer. Tutti i programmi di grafica tridimensionale salvano i lavori definendo gli oggetti come aggregati di primitive matematiche. Nei personal computer l'uso pi\u00f9 evidente \u00e8 la definizione dei font. Quasi tutti i font utilizzati dai personal computer vengono realizzati in modo vettoriale, per consentire all'utente di variare la dimensione dei caratteri senza perdita di definizione.\nLa grafica vettoriale \u00e8 stata impiegata fino agli anni Ottanta nei primi terminali grafici ad uso professionale come la famiglia 40XX Tektronix, o nel caso dei videogiochi in vecchie macchine arcade come \"Asteroids\" e nella console Vectrex. \u00c8 ormai stata abbandonata nel campo dell'hardware video, a causa dell'abbattimento dei costi delle memorie RAM."}
{"id": "20832", "revid": "1543377", "url": "https://it.wikipedia.org/wiki?curid=20832", "title": "Rat Pack", "text": "Rat Pack (letteralmente: \"branco di ratti\") era il nome con cui tra la fine degli anni cinquanta e l'inizio degli anni sessanta venne soprannominato il gruppo di uomini di spettacolo formato da Frank Sinatra, Dean Martin, Sammy Davis Jr., Peter Lawford e Joey Bishop.\nLa storia del gruppo.\nIl soprannome \"Rat Pack\" (la \"banda dei topi\"), o \"Holmby Hills Rat Pack\", risale alla met\u00e0 degli anni cinquanta e fu coniato dall'attrice Lauren Bacall per definire il ristretto gruppo di amici e colleghi artisti che all'epoca era composto da Humphrey Bogart, Spencer Tracy, Frank Sinatra, David Niven e la moglie Hjordis, Judy Garland e il terzo marito, il produttore e impresario Sidney Luft, il ristoratore di Hollywood Mike Romanoff e la moglie Gloria, il \"talent agent\" Swifty Lazar, lo scrittore e sceneggiatore Nathaniel Benchley, il compositore Jimmy Van Heusen.\nIn occasione della prima di uno spettacolo di No\u00ebl Coward al \"Desert Inn\" di Las Vegas, il gruppo soggiorn\u00f2 in citt\u00e0 per quattro giorni di baldoria e gioco d'azzardo, al termine dei quali Lauren Bacall defin\u00ec \"branco di ratti\" i malconci superstiti ai bagordi. L'istituzione ufficiale del gruppo avvenne la settimana successiva con una cena al ristorante hollywoodiano di Mike Romanoff, in occasione della quale Tracy fu nominato \"Topo Onorario\", la Bacall la \"Madre della Tana\", e Bogart ebbe l'incarico di curare le relazioni pubbliche del gruppo.\nI componenti del gruppo e gli aspiranti tali dovevano possedere doti di anticonformismo, il gusto per il bere e le ore piccole, la predisposizione all'allegria e l'assoluta indifferenza a qualsiasi critica. Lo stesso Bogart dichiar\u00f2 che il gruppo esisteva \"\u00abper combattere la noia e perpetuare l'indipendenza. Noi ci ammiriamo e non ci importa di nessun altro\u00bb\".\n\"Il Rat Pack rappresent\u00f2 il prodromo del famigerato clan, che sbocci\u00f2 a cavallo degli anni Cinquanta e Sessanta e continu\u00f2 in forma modificata fino agli anni Ottanta. I membri chiave, oltre Frank stesso come capo, erano Dean Martin, Sammy Davis Jr., Joey Bishop e, per un po\u2019, Peter Lawford. A differenza del privato e discreto Rat Pack, il clan era disposto a mettersi in mostra, presentandosi compatto sulla scena di tutti gli show di Las Vegas o talvolta invadendo quelli degli altri. Eddie Fisher lo scopr\u00ec a sue spese quando gli venne affidata l\u2019inaugurazione di un casin\u00f2: il clan irruppe sul palcoscenico, salendo sui tavoli, scherzando e facendo capriole mentre il povero Fisher se ne rimaneva in un angolo inebetito.\"\nNella seconda met\u00e0 degli anni cinquanta, dopo la morte di Bogart, Frank Sinatra, che aveva fatto parte del nucleo originale del \"Rat Pack\", radunava attorno a s\u00e9 un altro gruppo di colleghi e amici formato da Dean Martin, Sammy Davis Jr., Peter Lawford, Shirley MacLaine e Joey Bishop, gruppo che era soprannominato \"Il Clan\". Ispirandosi ai tempi di Bogart, Sinatra attribu\u00ec il soprannome \"Rat Pack\" al suo gruppo, che inizi\u00f2 a diventare molto popolare esibendosi spesso a Las Vegas, diventandone una delle attrazioni che resero la citt\u00e0 tra i principali poli statunitensi dell'intrattenimento, e a gravitare intorno alla figura di John F. Kennedy, cognato di Peter Lawford, del quale il \"Rat Pack\" sostenne la candidatura alla presidenza degli Stati Uniti.\nIl Rat Pack interpret\u00f2 anche diversi film, tra cui \"Colpo grosso\" (1960), \"Pepe\" (1960), \"Tre contro tutti\" (1962), \"I 4 di Chicago\" (1964), quest'ultimo senza Lawford e Bishop, ma con Bing Crosby ad affiancare Sinatra, Martin e Davis Jr..\nCitazioni e omaggi.\nAl nome \"\"Rat Pack\" si ispirarono i critici che negli anni ottanta battezzarono \"brat pack\" il gruppo di attori giovani emergenti che includeva, tra gli altri, Molly Ringwald, Emilio Estevez e Demi Moore. \nSempre negli anni 80, sulla scia lessicale del \"rat pack\" e del \"brat pack\", si coni\u00f2 il termine \"brit pack\" per riferirsi ad un gruppo di giovani attori britannici sempre pi\u00f9 popolari. Tale gruppo includeva, tra gli altri, Gary Oldman, Tim Roth, Colin Firth e Daniel Day-Lewis. \nNegli anni 2000 fu coniato il termine \"frat Pack\"\", ad identificare un gruppo di attori composto dai fratelli Owen e Luke Wilson, da Ben Stiller e Vince Vaughn.\nIl film \"Rat Pack - Da Hollywood a Washington\" del 1998 \u00e8 dedicato al \"Rat Pack\".\nNel film \"Insospettabili sospetti\" (2017), i tre protagonisti compiono una rapina indossando maschere aventi le sembianze dei cantanti del Rat Pack."}
{"id": "20833", "revid": "125900623", "url": "https://it.wikipedia.org/wiki?curid=20833", "title": "Sammy Davis Jr.", "text": "Biografia.\nSammy Davis Jr. era figlio di due ballerini di Vaudeville, Sammy Davis Sr. e Elvera Sanchez. Il lavoro nel mondo dello spettacolo li teneva lontani da casa per lunghi periodi, cos\u00ec fu la nonna materna ad occuparsi di lui nei suoi primi anni di vita. Quando Sammy Davis Jr. aveva tre anni, i genitori si separarono. Suo padre, che non voleva perdere la custodia del figlio, lo port\u00f2 in tourn\u00e9e con s\u00e9.\nImpar\u00f2 a ballare fin da piccolo da suo padre e dallo \"zio\" Will Mastin, il capoballerino della compagnia di cui suo padre faceva parte. Ben presto si un\u00ec a loro partecipando agli spettacoli da loro rappresentati, e i tre divennero il Will Mastin Trio. Per aggirare le leggi che vietavano il lavoro minorile spesso il piccolo Sammy veniva presentato come \"Sammy il silenzioso, il nano ballerino\", anche se dietro le quinte girava con un sigaro in bocca e una ragazza per braccio. A 7 anni fu coprotagonista con Ethel Waters del cortometraggio musicale \"Rufus Jones for President\" (1933); apparve anche in un altro cortometraggio \"Seasoned Greetings\" (1933).\nIl padre e lo \"zio\" cercarono di proteggere il giovane Sammy dal razzismo, dicendogli, per esempio, che gli insulti che ricevevano erano dovuti a invidia e gelosia. Lo scontro con la brutta realt\u00e0 del pregiudizio razziale avvenne durante la Seconda guerra mondiale, quando Sammy si arruola nell'esercito degli Stati Uniti. Di questa esperienza ebbe poi a dire:\nSotto le armi si un\u00ec a un gruppo che faceva spettacoli di intrattenimento per le truppe, e si rese conto che sotto le luci della ribalta alcuni pregiudizi sparivano. \"Il mio talento era la mia arma, il mio potere, il mio modo di lottare. Era l'unica maniera in cui potevo sperare di influire sulla mentalit\u00e0 delle persone\" disse. Lasciato l'esercito, si riun\u00ec allo spettacolo di danza e inizi\u00f2 a mietere successi. La sua ascesa si interruppe temporaneamente nel 1954, a causa di un incidente d'auto in cui perse l'occhio sinistro.\nSembra per\u00f2 che l'incidente avesse un'origine particolare. Sammy Davis ebbe negli anni cinquanta una relazione con Kim Novak e, da quanto scrive Kenneth Anger nel suo libro \"Hollywood Babilonia III\", questa gli cost\u00f2 cara. Anger racconta: \u00abKim era sotto contratto con la Columbia e la sua carriera poteva essere rovinata dalla rivelazione dell'amore. Cos\u00ec il boss della major manda a casa Davis dei sicari che gli cavano un occhio con un cucchiaio\u00bb. Tuttavia questa versione non ha mai trovato conferme mentre \u00e8 pi\u00f9 plausibile che Harry Cohn avesse ingaggiato il gangster Johnny Roselli (suo amico) per convincere Davis a terminare la relazione. Roselli organizz\u00f2 un rapimento per spaventare Davis.\nIl matrimonio con la ballerina Loray White del 1958, organizzato in fretta e altrettanto in fretta terminato, fu un tentativo di sviare l'attenzione. Sammy Davis Junior conferm\u00f2 di aver perso l'occhio nell'incidente automobilistico a San Bernardino in un incrocio della Highway 66 tra Cajon Boulevard e Kendall Drive. Per un po' di tempo indoss\u00f2 una benda, finch\u00e9 Humphrey Bogart non lo convinse a toglierla. \"Tu non vuoi diventare famoso come il ragazzo con la benda\", gli disse. Durante la permanenza in ospedale matur\u00f2 la fede nell'ebraismo, e si convert\u00ec. Nel 1955 riprese l'attivit\u00e0 con la pubblicazione del suo secondo album. La tappa successiva della carriera fu l'apparizione nello spettacolo \"Mr. Wonderful\" a Broadway.\nNel 1959 divenne uno dei componenti fissi del Rat Pack, il gruppo di attori e cantanti capitanato dal suo amico Frank Sinatra. Con il Rat Pack interpret\u00f2 diversi film, tra cui \"Colpo grosso\" (\"Ocean's Eleven\") (1960), \"Tre contro tutti\" (1962), \"I 4 di Chicago\" (1964). Sammy Davis Jr. e gli altri del Rat Pack giocarono un ruolo importante nella lotta alla segregazione razziale nei \"nightclub\" di Miami e nei casin\u00f2 di Las Vegas, rifiutandosi di esibirsi e di frequentare quelli che discriminavano i neri. Molti locali adottarono un atteggiamento pi\u00f9 tollerante pur di poter vantare la presenza di ospiti cos\u00ec celebri.\n\"Persino un amico leale come Sammy Davis Jr. fu portato una volta a commentare aspramente l\u2019arrogante comportamento di Sinatra: un\u2019affermazione che gli cost\u00f2 il posto all\u2019interno del clan per diversi mesi. \u00abIo amo Frank\u00bb, disse durante uno show radiofonico del 1960, \u00abma ci sono molte cose di quelle che fa per le quali non ci sono scuse. Non importa se sei l\u2019uomo di maggior talento del mondo. Questo non ti d\u00e0 diritto di calpestare le persone e trattarle male\u00bb\"\nUno dei suoi principali successi come cantante \u00e8 il brano \"What Kind of Fool Am I\" del 1962, inserito nell'album \"What Kind of Fool Am I and Other Show-Stoppers\".\nNel 1960 fece scalpore il matrimonio di Sammy Davis Jr. con l'attrice di origine svedese May Britt (negli USA i matrimoni interrazziali erano vietati in 31 stati). Ebbero tre figli e divorziarono nel 1968. Nel 1970 si rispos\u00f2 con un'altra attrice, Altovise Davis, con cui rimase per il resto della vita. Nel 1972 il singolo \"The Candy Man\" raggiunse la prima posizione nella Billboard Hot 100 per tre settimane.\nSammy Davis Jr. mor\u00ec nel 1990 per un cancro alla gola. A lui sopravvissero la madre (che mor\u00ec nel 2000 a 95 anni) e la nonna materna Luisa Valentina Aguiar (che mor\u00ec nel 1996 a 112 anni).\nCitazioni nella letteratura.\nNel romanzo di Jonathan Safran Foer, \"Ogni cosa \u00e8 illuminata\", il nome del cagnolino che accompagna il nonno del protagonista \u00e8 Sammy Davis Junior Junior, in omaggio al ballerino statunitense.\nCitazioni nel cinema.\nIn \"Il mio amico Eric\", di Ken Loach, uno degli amici del protagonista alla proposta \"Adesso voglio che tu pensi a qualcuno che a te piace, a qualcuno di cui ti piacerebbe emulare carisma e sicurezza di s\u00e9\", risponde \"Sammy Davis Jr... S\u00ec, perch\u00e9 \u00e8 uno sicuro di s\u00e9\". In \"La sposa cadavere\", di Tim Burton, Bonejangles - lo scheletro che nell'aldil\u00e0 racconta la storia della morte della sposa al giovane protagonista - \u00e8 un tributo alla figura di Sammy Davis Jr., riconoscibile dalla bombetta in testa e dal fatto che abbia un solo occhio anche lui.\nIn \"Ogni cosa \u00e8 illuminata\", di Liev Schreiber, il nonno di Alex chiama il suo cane Sammy Davis Jr. Jr. siccome era un suo grande fan. Il nonno di Alex si dichiara antisemita (anche se in realt\u00e0 ha origini ebree anche lui) e quando Jonathan gli fa presente che Sammy Davis Jr. era ebreo lui risponde: \"Non \u00e8 possibile!\".\nNell'episodio de \"I Simpson\" intitolato \"Tale padre, tale clown\" (sesto episodio della terza stagione), Bart per riavvicinare Krusty e suo padre cita Sammy Davis Jr: : \u00abGli ebrei sono un popolo in gamba. Insomma ho sentito parlare di persecuzione, ma quello che hanno subito loro \u00e8 molto di pi\u00f9. Comunque la cosa pi\u00f9 strepitosa \u00e8 che dopo migliaia di anni di attesa e di tenacia e di lotta alla fine ce l'hanno fatta.\u00bb.\nDiscografia.\nQuelli di seguito sono alcuni album registrati con The Rat Pack (Frank Sinatra, Dean Martin, Sammy Davis Jr.)."}
{"id": "20836", "revid": "481666", "url": "https://it.wikipedia.org/wiki?curid=20836", "title": "Sammy Davis Sr.", "text": "Sammy Davis Sr., cos\u00ec come la moglie Elvera Sanchez, era un ballerino di vaudeville. Quando il figlio Sammy Davis Jr. aveva tre anni, la coppia si separ\u00f2. Sammy Davis Sr., che non voleva perdere la custodia del figlio, lo port\u00f2 in tourn\u00e9e con s\u00e9, insegnandogli danza fin da piccolo, assieme a Will Mastin, il capoballerino della compagnia di cui faceva parte. Ben presto Sammy Davis Jr. si un\u00ec a loro negli spettacoli, e i tre divennero il Will Mastin Trio.\nSammy Davis Sr. partecip\u00f2 anche a due film: \"Sweet and Low\" e \"Il re del jazz\"."}
{"id": "20838", "revid": "124123", "url": "https://it.wikipedia.org/wiki?curid=20838", "title": "Elvera Sanchez", "text": "Biografia.\nInizi\u00f2 a 16 anni come ballerina di fila al Lafayette Theater di Harlem. \nSi spos\u00f2 nel 1923 con Sammy Davis Sr., anch'egli ballerino, da cui ebbe nel 1925 il figlio Sammy Davis Jr.. Quando il bambino aveva tre anni, la coppia si separ\u00f2, e il bambino venne affidato al padre, che cominci\u00f2 a portarlo in tourn\u00e9e con lui.\nLa Sanchez fu ballerina di fila all'Apollo Theater per sei anni e continu\u00f2 a ballare fino agli anni quaranta, anche se questo fatto non dovrebbe stupire molto, se si tiene conto che le donne della sua famiglia sono state molto longeve; la madre \u00e8 defunta all'et\u00e0 di 112 anni nel 1996 e la sorella le \u00e8 sopravvissuta.\nDal 1989 fino alla sua morte, fu consulente del comitato di New York dedicato alle celebrazioni per la giornata nazionale del tip-tap."}
{"id": "20839", "revid": "125862482", "url": "https://it.wikipedia.org/wiki?curid=20839", "title": "Sport cinofili", "text": "Gli sport cinofili nascono come prove di selezione di razza, ossia programmi per testare le qualit\u00e0 e il patrimonio genetico del cane ai fini dell'allevamento e della riproduzione. Oggi, pur mantenendo questa loro funzione fondamentale, stanno diventando sempre pi\u00f9 il modo per approfondire e migliorare il rapporto col proprio cane; tuttavia, proprio per la funzione selettiva, ENCI rende praticabili le discipline, nelle classi di gara pi\u00f9 alte (le classi di accesso di quasi tutte le discipline sono aperte a tutti i cani), solo ai cani dotati di pedigree, ovvero iscritti al L.O.I.. Unica eccezione \u00e8 l'agility, specialit\u00e0 in cui possono concorrere indistintamente sia i cani di razza che i meticci.\nIn Italia il settore della Cinofilia e quindi anche le discipline sportive cinofile \u00e8 organizzato e promosso oltre che dall'ENCI, dallo CSEN (Centro Sportivo Educativo Nazionale, ente di promozione sportiva riconosciuto CONI), dall'ACSI (Associazione Centri Sportivi Italiani, ente di promozione sportiva riconosciuto dal CONI), dalla Federazione Italiana Sport Cinofili (Riconosciuta dall'IFCS), dall'Associazione WORKCSAA e dalla AISC (Associazione Italiana Sport Cinofili). Queste associazioni ammettono ai loro concorsi i cani di razza e non.\nElenco sport cinofili:"}
{"id": "20843", "revid": "120443624", "url": "https://it.wikipedia.org/wiki?curid=20843", "title": "Obedience", "text": "L'Obedience \u00e8 una disciplina nata per valutare le capacit\u00e0 di un binomio uomo-cane di eseguire una routine di esercizi. \u00c8 aperta a tutti i cani di et\u00e0 superiore ai 12 mesi iscritti al Libro genealogico del cane di razza o a un Libro delle origini riconosciuto dalla FCI (Federazione cinofila internazionale) e, nelle classi dove non siano in palio CAC, e CACIOB, anche ai soggetti non iscritti.\nLa disciplina dell'Obedience ha come fine di insegnare al cane un comportamento controllato e collaborativo, la disciplina implica infatti una buona armonia cane-conduttore e porta ad un'intesa perfetta anche quando il cane si trovi distante da quest'ultimo.\nEsercizi.\nTITOLI.\nNelle prove nazionali ai vincitori, con la qualifica Eccellente, verr\u00e0 rilasciato il \"CAC\"- Certificato di Attitudine al Campionato Italiano di Obedience.\nNelle prove internazionali ai vincitori, con la qualifica Eccellente, verr\u00e0 rilasciato il \"CAC\" e il \"CACIOB\" - Certificato Internazionale di Obedience.\nCampione Italiano di Obedience.\nper conseguire il titolo, il cane deve ottenere:\nCampione Internazionale di Obedience.\nper conseguire il titolo, il cane deve ottenere:\nCampione Internazionale.\nFonte ENCI - https://web.archive.org/web/20120102111622/http://www.enci.it/campioni/.\n Unico Cane Italiano che ha conseguito il Titolo di Campione Internazionale di Obedience FCI di tutti i tempi in data 10 gennaio 2012"}
{"id": "20850", "revid": "1590006", "url": "https://it.wikipedia.org/wiki?curid=20850", "title": "Sistema client/server", "text": "In informatica il termine sistema client-server (letteralmente \"cliente-serviente\") indica un'architettura di rete nella quale genericamente un computer \"client\" o terminale si connette ad un \"server\" per la fruizione di un certo servizio, quale ad esempio la condivisione di una certa risorsa hardware/software con altri client, appoggiandosi alla sottostante architettura protocollare.\nPi\u00f9 semplicemente, i sistemi \"client/server\" sono un'evoluzione dei sistemi basati sulla condivisione semplice delle risorse: la presenza di un \"server\" permette ad un certo numero di \"client\" di condividerne le risorse, lasciando che sia il \"server\" a gestire gli accessi alle risorse per evitare conflitti di utilizzazione tipici dei primi sistemi informatici. Le reti locali aziendali (LAN), la rete Internet, i sistemi informatici e i sistemi operativi sono organizzati sotto forma di una tipica architettura client-server per la fruizione dei rispettivi servizi.\nDescrizione.\nClient.\nIl software \"client\" in genere \u00e8 di limitata complessit\u00e0, limitandosi normalmente ad operare come interfaccia verso il \"server\". In generale nel campo informatico il termine \"client\" indica una componente che accede ai servizi o alle risorse di un'altra componente, detta \"server\". In questo contesto si pu\u00f2 quindi parlare di \"client\" riferendosi all'hardware o al software.\nUn computer collegato ad un \"server\" tramite rete locale o geografica, ed al quale richiede uno o pi\u00f9 servizi, utilizzando uno o pi\u00f9 protocolli di rete \u00e8 un esempio di \"client\" hardware. Un programma di posta elettronica \u00e8 un esempio di \"client\" software. Sono sempre di pi\u00f9 i software, come il web, l'e-mail, i database, che sono divisi in una parte \"client\" (residente ed in esecuzione sul pc \"client\") e una parte \"server\" (residente ed in esecuzione sul \"server\").\nIl termine \"client\" indica anche il software usato sul computer \"client\" per accedere alle funzionalit\u00e0 offerte dal \"server\". Ad esempio, nel web il software \"client\" \u00e8 il \"web browser\", e parla con un \"server\" web attraverso il protocollo HTTP; per l'e-mail il \"client\" \u00e8 detto in gergo \"mail user agent\" o MUA (ad esempio, Outlook, Mozilla Thunderbird, Eudora, ...), e parla con il \"server\" (\"Mail Transfer Agent\" o MTA) attraverso i protocollo SMTP e POP o IMAP; il \"client\" per la consultazione o la modifica del database (spesso costituito da librerie software utilizzate da un'applicazione) parla con il DBMS, che gestisce il database e risponde alle interrogazioni del \"client\".\nServer.\nIl software \"server\", oltre alla gestione logica del sistema, deve implementare tutte le tecniche di gestione degli accessi, allocazione e rilascio delle risorse, condivisione e sicurezza dei dati o delle risorse.\nAd esempio un \"server\" di posta elettronica \u00e8 paragonabile ad un qualunque ufficio postale. Gli utilizzatori per accedere via \"client\" alla loro cassetta di posta elettronica devono essere stati autorizzati. In modo analogo un utente deve possedere la chiave della cassetta situata presso un ufficio postale dalla quale vuole prelevare la corrispondenza.\nArchitettura multitier.\nQuando un \"computer client\" si connette direttamente ad un sistema di \"database\" o a una \"server application\" standard, questa viene chiamata 2-tier architecture (architettura a 2 livelli).\nRecentemente, \u00e8 pi\u00f9 usuale per \"computer\" \"client\", chiamati \"thin client\" che non incorporano \"business logic\", ma solo elementi di interfaccia, connettersi a una \"server application\" che implementa una \"business logic\" nella quale transitivamente (ossia successivamente) comunica con il database del \"server\", il quale memorizza i dati utilizzati dall'applicazione. Tale architettura \u00e8 chiamata 3-tier architecture (architettura a 3 livelli).\nIn generale architetture ad \"n\" livelli possono impiegare un certo numero di servizi distinti, comprese relazioni transitive tra \"application server\" che implementano differenti funzioni di \"business logic\", ognuna delle quali pu\u00f2 impiegare o meno un sistema di database condiviso o distinto.\nCollegamento.\nI \"client\" ed il \"server\" sono in collegamento tramite un protocollo di comunicazione attraverso una rete di comunicazione. Il protocollo pu\u00f2 essere in chiaro o in certi casi crittografato.\nNell'ambito delle telecomunicazioni, due o pi\u00f9 macchine o host (computer, telefono, stampante, ecc.) possono comunicare tra loro rispettando norme che sono dette protocolli di rete. L'aderenza ai protocolli garantisce che due macchine possano comunicare correttamente, anche se sono state realizzate indipendentemente.\nServizio con e senza connessione.\nQuando un \"client\" e un \"server\" iniziano a comunicare si possono scambiare pacchetti di controllo prima di spedire i dati effettivi/reali (comunicazione orientata alla connessione).\nQueste procedure, dette di \"handshaking\", preparano le due componenti alla comunicazione. Tali procedure sono alla base, ad esempio, del TCP. Tuttavia possono anche esserci servizi che inviano direttamente i dati senza connessione e riscontri come nel caso dell'UDP.\nLa maggior parte delle applicazioni, tuttavia, ha bisogno di inviare i dati in maniera sicura e affidabile per cui l'handshake serve proprio a questo compito. Si comprende dunque come la connessione attraverso TCP, ad esempio, sia pi\u00f9 sicura, ma anche pi\u00f9 lenta perch\u00e9 scambia non solo dati reali, ma anche dati di servizio.\nLivello di servizio: code.\nQuando troppi client accedono ad un servizio, pu\u00f2 succedere che la coda di attesa diventi inaccettabile. In questo caso si parla di sovraffollamento. Il gestore deve prendere delle misure per cadenzare le richieste o per aumentare le risorse disponibili.\nIl calcolo dei tempi di attesa e dei livelli di servizio \u00e8 oggetto di studi matematici e modellizzazioni informatiche, come la teoria delle code.\nLa coda di richieste generati dai clienti pu\u00f2 essere gonfiata artificialmente allo scopo di negare il servizio ai clienti che autenticamente lo richiedono. Questo succede nel caso di un attacco informatico di tipo \"Denial of Service\" (DOS) o Distributed Denial of Service (DDOS). In questi attacchi, il nemico crea, assolda o manipola in maniera irregolare un alto numero di client, a cui comanda una cadenza di richieste molto superiore a quello previsto dal servizio sotto attacco.\nEsempi.\nEsempi di sistemi \"client/server\":\nImplementazioni.\nArchitettura di rete a livelli.\nCiascun protocollo regola normalmente solo una parte degli aspetti di una comunicazione. I diversi protocolli sono organizzati con un sistema o architettura di rete detto \"a livelli\" dove in ciascun livello viene usato uno specifico protocollo.\nLa divisione in livelli \u00e8 fatta in modo che ciascun livello utilizzi i servizi offerti dal livello inferiore, e fornisca servizi pi\u00f9 \"ricchi\" al livello superiore. I diversi livelli in un host comunicano tra loro tramite le interfacce. Ogni livello parla solo con quello immediatamente superiore e con quello immediatamente inferiore. I protocolli regolano invece la comunicazione tra due entit\u00e0 dello stesso livello, che serve a fornire servizi al livello superiore.\nI vari livelli sono organizzati in pile di protocolli (\"stack protocollare\"). Le pile di protocolli sono un modo flessibile per combinare componenti per realizzare un servizio.\nUn esempio reale di un'organizzazione a livelli protocollari, classico nelle trattazioni inerenti alle reti di calcolatori, \u00e8 quello del percorso di una valigia in un viaggio aereo partendo dalla casa di origine all'hotel di destinazione. Il primo livello che notiamo \u00e8 quello della preparazione della valigia: il turista prende i vestiti e ve li ripone per poi chiuderla, come ci\u00f2 viene fatto \u00e8 definito dal protocollo del primo livello 1\u00ba. Il livello 2\u00ba \u00e8 quello dell'addetta alla valigie all'aeroporto di partenza, il turista gli consegna la valigia (passaggio dal primo al secondo livello) e l'addetta attacca alla valigia le informazioni relative al volo e alla destinazione. Qui notiamo l'aspetto fondamentale dell'organizzazione a livelli protocollari, cio\u00e8 che per l'addetta non \u00e8 necessario conoscere come i vestiti sono stati riposti nella valigia, altres\u00ec non \u00e8 necessario per il turista conoscere le operazioni che deve effettuare l'addetta, infatti il turista otterr\u00e0 quello che vuole (avere i vestiti all'hotel d'arrivo) senza che ci\u00f2 influisca affatto come gli altri protocolli debbano lavorare, a patto che lo facciano correttamente.\nLa struttura serve ad adempiere ad alcuni compiti:\nTale architettura presenta vantaggi concettuali e strutturali anche se alcuni si sono opposti in maniera decisa in quanto uno strato spesso duplica le funzionalit\u00e0 di un altro strato in maniera ripetitiva.\nAd esempio, il servizio di ADSL viene fornito con diverse modalit\u00e0, le pi\u00f9 comuni sono chiamate PPP over ATM (ovvero il protocollo Point to Point usa i servizi forniti dal protocollo ATM) e PPP over Ethernet.\nIl livello pi\u00f9 basso \u00e8 detto \"livello fisico\" e si occupa di gestire la trasmissione dei segnali attraverso il mezzo trasmissivo (cavo, fibra ottica, infrarossi, ecc.). Il livello pi\u00f9 elevato \u00e8 chiamato \"livello applicativo\" ed \u00e8 quello che permette all'utente di creare il messaggio da comunicare.\nLa divisione in livelli \u00e8 piuttosto rigida a livello di specifica dei protocolli, mentre nell'implementazione spesso diversi livelli vengono implementati insieme in uno stesso modulo software.\nNon \u00e8 detto che due macchine che comunicano usino la stessa pila di protocolli. Ad esempio, se vi connettete ad Internet attraverso un modem voi appoggiate il livello di rete IP su una connessione PPP, mentre il \"server\" a cui vi collegate probabilmente appoggia la rete IP su una connessione Ethernet.\nIn una rete a pacchetto ciascun livello della \"pila protocollare\" aggiunge ai pacchetti un'intestazione, attraverso un'operazione detta imbustamento. Il termine si applica anche ad alcune reti a commutazione di circuito, come SDH, dove l'imbustamento \u00e8 un circuito dedicato a trasmettere informazioni di controllo.\nModello OSI e Modello TCP/IP.\nL\"'International Organisation for Standardisation\" (ISO) nel 1979 ha rettificato lo standard \"Open Systems Interconnection\" (OSI), con l'intenzione di creare un modello di riferimento per le telecomunicazioni da usare nelle reti di tutto il mondo. All'atto pratico per\u00f2, lo standard de facto che viene comunemente usato nella maggior parte delle reti, \u00e8 il TCP/IP, definito nella RFC 1155 da parte dell'IETF. Le differenze fondamentali tra i due standard sono semplici: il primo \u00e8 stato definito a tavolino da un'organizzazione super partes, mentre il secondo \u00e8 opera di chi costru\u00ec materialmente le prime reti, sviluppandolo sul campo. Inoltre, lo standard ISO/OSI assegna un determinato compito ad ogni livello, mentre il TCP/IP \u00e8 pi\u00f9 \"elastico\" e permette di sviluppare protocolli che svolgono pi\u00f9 di un compito-base.\nSistema client/server in un sistema locale.\nQuasi tutti i sistemi operativi utilizzano, per il funzionamento dei vari processi, dei meccanismi basati sul modello client-server. Lo stesso kernel si comporta come server quando gestisce le chiamate alle primitive di sistema da parte dei processi in esecuzione.\nPi\u00f9 in generale in un sistema operativo, per alcuni tipi di servizi, sono espressamente previsti dei processi server, gli unici in grado di eseguire una certa operazione. Spesso questi processi hanno accesso esclusivo a una risorsa e devono, appunto, \"servire\" le richieste dei processi client.\nAd esempio, nei sistemi Windows \u00e8 presente uno spooler, unico processo in tutto il sistema a poter utilizzare la stampante. Per poter stampare, un processo non deve interfacciarsi con il driver della stampante (ed eseguire la sequenza del driver virtualizzato \"acquisizione-uso-rilascio\") ma deve inviare i propri dati, attraverso i servizi offerti dal sistema, al processo spooler, il quale, tra l'altro, effettua lo scheduling dei documenti da stampare. Una volta inviati i dati allo spooler, il processo sapr\u00e0 non che la stampa \u00e8 stata eseguita, ma che lo sar\u00e0 certamente (a meno di intoppi). Avendo accesso esclusivo a tutte le stampanti di sistema, il driver della stampante non prevede procedure di acquisizione e rilascio."}
{"id": "20851", "revid": "7", "url": "https://it.wikipedia.org/wiki?curid=20851", "title": "M. Emilio Lepido", "text": ""}
{"id": "20857", "revid": "1745361", "url": "https://it.wikipedia.org/wiki?curid=20857", "title": "Micronesia", "text": "La Micronesia \u00e8 una delle macroregioni in cui tradizionalmente viene divisa l'Oceania. \nEtimologia.\nIl nome Micronesia \u00e8 stato coniato dal francese Jules Dumont d'Urville intorno al 1830 (insieme a quelli della Polinesia, della Melanesia e della Malaysia) e deriva dal greco antico \"\u03bc\u03b9\u03ba\u03c1\u03bf\u03c2\" (piccolo) e \"\u03bd\u03b7\u03c3\u03bf\u03c2\" (isola), cio\u00e8 \"piccole isole\". Si trova a est delle Filippine, a nord-est dell'Indonesia, a nord di Papua Nuova Guinea e della Melanesia e a ovest della Polinesia.\nSecondo una definizione pi\u00f9 moderna, introdotta nel 1973 dai geografi Roger Green e Andrew Pawley, la Micronesia farebbe parte dell'Oceania lontana.\nStati e territori.\nLa regione \u00e8 composta da centinaia di piccole isole. \nPoliticamente \u00e8 divisa in cinque Stati indipendenti e due territori dipendenti dagli Stati Uniti d'America:\nArte.\nDal punto di vista artistico la regione si pu\u00f2 suddividere in undici aree, differenziate per lingua e religione. Anche se la scultura \u00e8 rara, notevole \u00e8 la grande costruzione di pietra a Nan Madol, una residenza reale caratterizzata da colonne alte cinque metri e da pietre angolari pesanti anche cinquanta tonnellate.\nPregevoli e importanti sono gli edifici collettivi in legno presenti in tutta la regione, caratterizzati da decorazioni e pali con sculture zoomorfe stilizzate. Diffusi anche gli imponenti dischi-moneta di pietra e i monili antropomorfi."}
{"id": "20858", "revid": "729019", "url": "https://it.wikipedia.org/wiki?curid=20858", "title": "Isola Christmas (Kiribati)", "text": "Lisola Christmas o anche Kiritimati, (pronunciata , parola che significa Natale in gilbertese, dall'omonimo inglese \"Christmas Island\") \u00e8 un atollo delle Sporadi Equatoriali nel Pacifico centrale, parte della repubblica delle Kiribati.\nSono presenti sull'isola 7.380 abitanti (Gilbertesi) nel 2020. Avendo un fuso orario corrispondente a UTC+14, l'isola \u00e8 il primo posto abitato al mondo in cui avviene ogni giorno il cambio di data, per cui ogni anno ricorre il capodanno prima sull\u2019isola Christmas che in ogni altro posto abitato.\nStoria.\nIl nome originario \u00e8 Christmas, cui la Costituzione del 12 luglio 1979 propone Kiritimati come alternativa grafica \u2014 da non confondersi con l'omonima isola di Natale nell'oceano Indiano (in inglese \"Christmas Island\") australiana. Il nome \u00e8 stato posto in ossequio alla data della riscoperta, avvenuta ad opera di James Cook, nella vigilia di Natale del 1777, nel suo terzo viaggio, tra Bora-Bora e Hawaii. Allora non era pi\u00f9 abitata. Era gi\u00e0 stata scoperta da Hernando de Grijalva nel 1537 come Acea, come confermato da Jean-Nicolas Buache.\nAppartenne dal 1919 alla colonia britannica delle isole Gilbert ed Ellice, poi dal 1976 alle isole Gilbert, poi dal 1979 alla repubblica delle Kiribati.\nIl missionnario francese Emmanuel Rougier la prende in affitto nel 1909 e sviluppa la piantagione di alberi da cocco. Crea i villaggi di London, Paris e Poland. La seconda guerra mondiale mette fine all'enfiteusi ma vede lo sviluppo di una guarnigione statunitense per motivi strategici, con la costruzione di un aeroporto militare dai Seabees a met\u00e0 strada tra gli Stati Uniti e l'Australia.\nTest con ordigni nucleari.\nDurante la Guerra Fredda ci furono alcuni test nucleari nella zona dell\u2019isola. Il Regno Unito esegu\u00ec il suo primo test riuscito con bomba all'idrogeno all'isola di Malden il 15 maggio 1957, utilizzando l'isola Christmas come base operativa. Il test comunque non diede i risultati previsti e fu ripetuto sulla punta sudest dell'isola Christmas l'8 novembre 1957. Test successivi furono effettuati nel 1958 sopra o nelle vicinanze di Christmas stessa. Gli Stati Uniti vi condussero 22 esplosioni nucleari di successo come parte dell'Operazione Dominic nel 1962. Alcuni toponimi (come Banana o Main Camp) ebbero origine quando oltre 4000 addetti erano presenti. Nel 1969 l'interesse per Christmas cess\u00f2 e gran parte delle attrezzature installate fu smantellata. Tuttavia alcuni apparati di comunicazione, trasporti e logistica furono convertiti per usi civili.\nIl Regno Unito fece esplodere circa 5 megatoni di carico nucleare pagante nelle vicinanze e 1,8 direttamente sull\u2019isola Christmas negli anni 1957/58, mentre il risultato totale delle armi nucleari testate dagli Stati Uniti nelle vicinanze dell'isola tra il 25 aprile e l'11 luglio 1962 fu di 24 megatoni. Durante i test dell'operazione britannica Grapple X, i risultati furono maggiori del previsto e vi furono alcuni danni da esplosione nelle attrezzature. Gli isolani non vennero, in genere, evacuati durante i test nucleari e i dati dell'impatto di questi sull'ambiente e sulla salute pubblica rimangono controversi.\nGeografia.\nCon i suoi 389 chilometri quadrati di superficie, circa met\u00e0 dei quali occupati da lagune interne, a volte essiccate, \u00e8 il pi\u00f9 grande tra gli atolli del mondo. Da sola, l\u2019isola Christmas copre il 70% del territorio delle Kiribati, composta da altri 31 atolli. Il bokikokiko \u00e8 un uccello endemico delle Sporadi Equatoriali.\nL'isola comprende quattro villaggi: London, Tabwakea, il pi\u00f9 popolato con 3.001 abitanti nel 2015, Banana e Poland. Un quinto villaggio (Paris), dove resideva Emmanuel Rougier, \u00e8 stato abbandonato. Il ministero delle isole Sporadi e della Fenice si trova a London, che \u00e8 il capoluogo amministrativo.\nVicino a Banana si trova l'aeroporto Internazionale Cassidy collegato ogni settimana ad Honolulu e Nadi gi\u00e0 con Air Pacific, adesso con Fiji Airways."}
{"id": "20865", "revid": "123377105", "url": "https://it.wikipedia.org/wiki?curid=20865", "title": "Museo di arte contemporanea (Roma)", "text": "Il Museo di arte contemporanea di Roma (MACRO) \u00e8 un istituto museale situato nei pressi di Porta Pia, nel quartiere Salario di Roma realizzato dall'architetto francese Odile Decq. Il MACRO Ha fatto parte fino al 2017 del sistema \"Musei in Comune\" della Sovrintendenza Capitolina ai Beni Culturali. Dal gennaio 2018, a seguito della riorganizzazione delle istituzioni culturali della citt\u00e0, la gestione \u00e8 stata affidata all\u2019Azienda Speciale Palaexpo, ente strumentale di Roma Capitale, Assessorato alla Crescita culturale.\nUna sede secondaria, denominata MACRO Future, \u00e8 situata in due padiglioni dell'ex mattatoio di Testaccio, vicino alla Piramide Cestia.\nIstituito tra la fine del XIX secolo e l'inizio del XX secolo con il nome di \"Galleria comunale d'arte moderna e contemporanea di Roma\", il museo ha avuto sede in diversi edifici.\nAll'inizio del XXI secolo \u00e8 stato destinato a museo di arte contemporanea di Roma.\nStoria.\nNel 1883 il Comune di Roma acquis\u00ec alcune opere d'arte all'Esposizione internazionale di belle arti con l'intento di costituire una galleria d'arte moderna e contemporanea.\nNovecento.\nNel 1913 Auguste Rodin don\u00f2 il bronzo \"Busto di signora\" alla citt\u00e0 di Roma. Nel 1925, dopo altre acquisizioni, il Comune di Roma decise di costituire, a Palazzo Caffarelli al Campidoglio, una galleria comunale d'arte moderna e contemporanea.\nNel 1931 la collezione venne ulteriormente ampliata e intitolata a Benito Mussolini.\nNel 1938 l'istituzione venne soppressa e la collezione fu trasferita alla Galleria nazionale d'arte moderna.\nNel 1949 la raccolta venne ricostituita. Molte delle opere depositate presso la Galleria nazionale tornano alla Galleria comunale, che riapr\u00ec al pubblico a Palazzo Braschi.\nNel 1963 buona parte della collezione fu trasferita a Palazzo delle Esposizioni, dove rimase fino al 1981, anno in cui l'edificio chiuse per restauri. Le opere vennero riportate nei depositi di Palazzo Braschi.\nNel 1989 il Comune di Roma assegn\u00f2 l'ex stabilimento Birra Peroni come sede della Galleria comunale.\nTra il 1991 e il 1994, la collezione, ormai in parte dispersa, venne riordinata e riunita, e nel 1995 la Galleria venne riaperta provvisoriamente nell'ex convento delle Carmelitane, esponendo 150 opere della raccolta.\nNel marzo 1996 iniziarono i lavori di ristrutturazione di una parte dell'ex Stabilimento Peroni destinati alla nuova sede della Galleria comunale d'arte moderna e contemporanea di Roma.\nNel 1997 un padiglione del nuovo museo fu aperto al pubblico.\nNel 1999 furono completati i lavori di ripristino dei primi due padiglioni assegnati alla Galleria.\nDal 2010, prima nella sede di Testaccio e successivamente dal 2013 nella sede di Via Nizza, il museo \u00e8 stato il principale spazio espositivo della manifestazione FotoGrafia. Festival internazionale di Roma, accogliendone le mostre principali, la collettiva sul tema, la Commissione Roma ed il Photobook Market.\nMACRO Testaccio.\nIl nuovo museo \u00e8 stato inaugurato ufficialmente l'11 ottobre 2002 con il nome di MACRO, Museo di arte contemporanea di Roma, sotto la direzione di Danilo Eccher.\nNello stesso anno, in due padiglioni dell'ex mattatoio di Testaccio, \u00e8 stata aperta un sede distaccata del museo chiamata MACRO FUTURE al Testaccio.\nNel 2001, a seguito del concorso internazionale indetto dal Comune di Roma, l'architetto francese Odile Decq ricevette l'incarico per la realizzazione dell'ampliamento del museo.\nI lavori furono avviati il 29 luglio 2004 e completati a maggio 2010.\nIl 5 dicembre 2010 il museo \u00e8 stato riaperto al pubblico.\nLa gestione, affidata ai Musei in Comune della Sovrintendenza Capitolina ai Beni Culturali fino al 2017, ha realizzato negli anni un percorso dedicato al contemporaneo arricchito anche dalla presenza, sempre all'interno del Mattatoio, dell\u2019Accademia di Belle Arti e della Facolt\u00e0 di Architettura di Roma Tre. Dal 2018 la gestione \u00e8 affidata da Roma Capitale all\u2019Azienda Speciale Palaexpo.\nDirezione.\nIl MACRO \u00e8 gestito dal Comune di Roma, \u00e8 stato affidato ai Musei in Comune; i servizi museali sono stati curati da Z\u00e8tema Progetto Cultura fino al 2017.\nDal 2018 la gestione \u00e8 affidata dal Comune di Roma all'Azienda Speciale Palaexpo.\nCollezione.\nLa collezione del MACRO comprende circa 600 opere d'arte, ed \u00e8 costituita principalmente da opere della seconda met\u00e0 del XX secolo di artisti italiani come Carla Accardi, Antonio Sanfilippo, Achille Perilli, Piero Dorazio, Leoncillo and Ettore Colla (Gruppo Forma 1); Mario Ceroli e Pino Pascali (Arte Povera); Tano Festa, Mario Schifano, Titina Maselli e Mimmo Rotella (Scuola di Piazza del Popolo).\nLa raccolta comprende inoltre opere di artisti delle ultime generazioni come: Giovanni Albanese, Andrea Aquilanti, Gianni Asdrubali, Domenico Bianchi, Bruno Ceccobelli, Sarah Cirac\u00ec, Enzo Cucchi, Fabrice de Nola, Gianni Dess\u00ec, Daniele Galliano, Federico Guida, Felice Levini, Fabio Mauri, Luigi Ontani, Cristiano Pintaldi, Piero Pizzi Cannella, Gioacchino Pontrelli, Bernardo Siciliano, Sissi, Marco Tirelli.\nCollegamenti.\n Fermata autobus ATAC"}
{"id": "20866", "revid": "125423915", "url": "https://it.wikipedia.org/wiki?curid=20866", "title": "Idrazina", "text": "L'idrazina (o diammide, o diammina, o idruro di azoto) \u00e8 un composto dell'azoto di formula bruta N2H4 (formula di struttura NH2-NH2): a temperatura ambiente \u00e8 un liquido incolore e dall'odore pungente.\nIl termine idrazine si riferisce a una classe di composti organici derivati dall'idrazina sostituendo uno o pi\u00f9 atomi d'idrogeno con un gruppo organico (formula di struttura NR2-NR2).\nTossicit\u00e0.\n\u00c8 una sostanza corrosiva, tossica e cancerogena: la soglia di contaminazione dell'aria \u00e8 di 1 ppm, mentre la soglia olfattiva (oltre la quale l'odore \u00e8 avvertibile) \u00e8 di 3-5 ppm: gi\u00e0 a i vapori possono raggiungere tali concentrazioni. A temperature superiori ai , se i vapori non vengono dispersi, la miscela aria-vapori di idrazina pu\u00f2 raggiungere concentrazioni tali da essere esplosiva.\nSintomi.\nI sintomi immediati del contatto con l'idrazina sono dovuti alla corrosivit\u00e0 della sostanza: quindi bruciore, e nel caso di inalazione dei vapori, tosse, capogiro e difficolt\u00e0 respiratoria: tali sintomi possono presentarsi anche a distanza di 10-12 ore dal contatto.\nLa tossicit\u00e0 \u00e8 a carico del fegato, dei reni e del sistema nervoso centrale: i sintomi di un avvelenamento da idrazina sono nausea, vomito, debolezza, confusione, stato di incoscienza. Se l'avvelenamento \u00e8 avvenuto per inalazione di vapori si pu\u00f2 avere edema polmonare acuto. L'ingestione pu\u00f2 essere letale.\nPropriet\u00e0 chimiche.\nChimicamente \u00e8 una base medio forte e un forte nucleofilo; reagisce violentemente con altri ossidanti, con molti metalli e ossidi.\nIoni dell'idrazina.\nL'idrazina possiede una certa tendenza a protonarsi; a seconda dei casi pu\u00f2 subire una protonazione singola o doppia con la formazione rispettivamente del catione idrazinio e dell'idrazinio dicatione.\nIdrazinio.\nL'idrazinio (conosciuto anche come \"diazanio\") \u00e8 un catione di formula N2H5+ derivato dalla protonazione dell'idrazina\nL'idrazinio rappresenta la forma ionica principale impiegata nella preparazione dei sali di idrazina, come ad esempio il solfato di idrazina o il HNF.\nIdrazinio dicatione.\nL'idrazinio dicatione \u00e8 un catione di formula N2H62+. Presenta due cariche positive nette dislocate sugli atomi di azoto, cariche che derivano dalla doppia protonazione dell'idrazina\nUtilizzi.\nViene impiegata (dato che \u00e8 ipergolica, ovvero reagisce violentemente con agenti ossidanti) come combustibile per missili e per razzi di controllo orbitale e d'assetto, nei satelliti artificiali e ed \u00e8 stato utilizzato negli Space Shuttle. Trova uso anche nella fabbricazione di alcuni esplosivi a base liquida chiamati astroliti.\nL'idrazina si decompone a temperature elevate in presenza di ossigeno liberando azoto e acqua: viene perci\u00f2 usata come additivo nell'acqua delle caldaie ad alta pressione per deossigenarla ed evitarne la corrosione delle pareti.\nAlcuni aerei militari (ad esempio gli F-16 che sono stati in dotazione all'Aeronautica Militare Italiana) utilizzano piccole turbine a gas, dette EPU (Emergency Power Unit), alimentate a idrazina (H-70: miscela di idrazina/acqua 30%/70%), da utilizzarsi come generatore elettrico e idraulico di emergenza in caso di avaria dei generatori principali.\nViene utilizzata anche come rivelatore in fotografia tradizionale al nitrato d'argento.\nReazioni tipiche.\nAddizione nucleofila di idrazine a chetoni.\nL'idrazina \u00e8 un composto molto nucleofilo perch\u00e9 i due atomi di azoto si influenzano a vicenda (effetto alfa).\nLa reazione avviene solo con composti chetonici o aldeidici ed \u00e8 perci\u00f2 selettiva, pu\u00f2 essere infatti usata per separare chetoni e/o aldeidi da altri composti.\nSi usa spesso la 2,4-dinitrofenilidrazina.\nAnammox.\nL'idrazina \u00e8 un intermedio metabolico del processo Anammox, l'ossidazione anossica dell'ammoniaca portata avanti da alcuni batteri (ex: \"Brocadia anammoxidans\"). L'idrazina viene sintetizzata dall'enzima idrazina idrolasi a partire da ossido di azoto e ione ammonio. L'idrazina viene a sua volta ossidata ad azoto diatomico dall'enzima idrazina deidrogenasi."}
{"id": "20878", "revid": "399", "url": "https://it.wikipedia.org/wiki?curid=20878", "title": "NASA Institute for Advanced Concepts", "text": "Il NASA Institute for Advanced Concepts (NIAC nell'acronimo in inglese) \u00e8 un programma statunitense di ricerca gestito dall'Associazione Universitaria per la Ricerca Spaziale (\"Universities Space Research Association - USRA\") in base ad un accordo contrattuale con la stessa NASA.\nIl programma di ricerca, che ha sede ad Atlanta (USA), \u00e8 stato concepito allo scopo di costituire un forum - indipendente ed esterno all'ente spaziale nordamericano - per l'analisi e la definizione di progetti altamente avanzati e futuristici in ambito aerospaziale ed aeronautico.\nSecondo i termini dell'accordo con la NASA, infatti, le \"idee\" alla base dei progetti sponsorizzati dal NIAC dovrebbero non solo avere la caratteristica della novit\u00e0 ma anche quelle di essere \"rivoluzionarie\" ed \"immaginarie\" oltre che, ovviamente, di poter essere oggetto di veri e propri programmi spaziali nei successivi 10-40 anni e di modificare significativamente, in tal modo, il modo di condurre le missioni della NASA.\nProgetti finanziati dal NIAC.\nAlcuni dei progetti finanziati dal NIAC sono, ad esempio:"}
{"id": "20879", "revid": "2230366", "url": "https://it.wikipedia.org/wiki?curid=20879", "title": "Ascensore spaziale", "text": "Un ascensore spaziale \u00e8 una struttura tecnologica, la cui realizzazione \u00e8 tuttora oggetto di complessi studi di fattibilit\u00e0. Se realizzata, avrebbe la capacit\u00e0 di trasportare uomini e/o mezzi dalla superficie della Terra direttamente nello spazio senza usare la propulsione a razzo. Bench\u00e9 il concetto di ascensore spaziale possa genericamente essere applicato a qualsiasi pianeta o satellite con una sufficiente forza di gravit\u00e0, \u00e8 sulla Terra che la sua realizzazione permetterebbe un suo pi\u00f9 proficuo utilizzo nonch\u00e9 un significativo ritorno economico: infatti, oltre al pi\u00f9 intuitivo trasporto di materiali o di personale nello spazio, un ascensore potrebbe essere usato, sfruttando la forza centrifuga dovuta alla velocit\u00e0 angolare della sua sommit\u00e0, per lanciare oggetti nello spazio a fini ricognitivi o esplorativi senza dover mettere in opera razzi vettori; potrebbe anche essere utilizzato per rilasciare satelliti artificiali a vari livelli dell'orbita.\nEsistono diverse varianti di ascensore spaziale, tutte accomunate dal fatto che, a differenza di un ascensore tradizionale, non \u00e8 il cavo che traina la cabina, ma \u00e8 quest'ultima a muoversi lungo il cavo che fa da guida e sostegno; inoltre, laddove in un ascensore classico il contrappeso svolge la funzione di equilibrare il carico della cabina muovendosi nel verso opposto a quest'ultima, nell'ascensore spaziale esso ha la funzione di tenere il cavo guida teso; per questa ragione il contrappeso dovrebbe trovarsi all'estremit\u00e0 superiore del cavo ben oltre l'altitudine di orbita geostazionaria (35\u00a0876 km), in modo tale che la sua forza centrifuga superi quella di gravit\u00e0. Inoltre il cavo in partenza dalla Terra dovrebbe essere ancorato in prossimit\u00e0 dell'Equatore, al fine di assicurare al contrappeso la massima forza centrifuga possibile per tenere il cavo guida in tensione.\nVarie, e nessuna finora decisiva, sono le teorie su come dovrebbe essere realizzato il cavo: la scelta del materiale e la tecnologia di produzione dello stesso richiedono modelli per prevedere il comportamento del cavo sotto il suo stesso peso e calcoli complessi circa la resistenza al carico e alla pressione. Inoltre \u00e8 ancora irrisolto il problema dell'alimentazione della cabina (detta \"climber\", \"scalatore\") in quanto, essendo improbabile l'utilizzo di un cavo in materiale conduttore di elettricit\u00e0, bisognerebbe reperire l'energia necessaria durante il tragitto di ascesa.\nLa paternit\u00e0 del concetto viene ascritta al russo Konstantin Ciolkovskij che, a fine XIX secolo, teorizz\u00f2 una torre autoportante con la base sulla terra e la sommit\u00e0 al limite dell'orbita geostazionaria; questa costruzione \u00e8 detta Torre di Ciolkovskij. Oggi un eventuale ascensore vedrebbe gran parte della propria massa concentrata alla sommit\u00e0 piuttosto che alla base.\nStoria.\nI prodromi di quello che pu\u00f2 essere considerato un ascensore spaziale risalgono al 1894 quando il fisico e scienziato russo Konstantin Ciolkovskij, insegnante a San Pietroburgo, nel suo saggio dal sapore fantascientifico \"Sogni sulla Terra e sul cielo\" si ispir\u00f2 alla Torre Eiffel per ipotizzare un'analoga struttura a base molto larga capace di raggiungere il limite dell'orbita geostazionaria; una volta alla sommit\u00e0 della torre, un qualsiasi oggetto in movimento sincrono con essa avrebbe avuto una velocit\u00e0 angolare sufficiente a sfuggire all'attrazione terrestre e a essere lanciato nello spazio.\nTuttavia lo stesso Ciolkovskij, che aveva calcolato diverse variabili quali il punto di equilibrio tra la forza centrifuga e quella gravitazionale all'origine del concetto di quota geostazionaria, riconobbe come fisicamente irrealizzabile una torre come quella che aveva teorizzato nella sua opera: in effetti un qualsiasi manufatto capace di raggiungere l'altezza di circa 36\u00a0000 km dovrebbe anche prevedere un diametro di base dell'ordine delle decine, se non delle centinaia, di km; anche non volendo prendere in considerazione l'implausibilit\u00e0 e la difficolt\u00e0 di realizzazione di un'opera di queste dimensioni, \u00e8 altamente probabile, non esistendo allo stato attuale alcun materiale con una resistenza alla compressione atto a sostenere una struttura del genere, che essa collasserebbe sotto il suo stesso peso.\nNel 1957 lo scienziato sovietico Yuri Artsutanov concep\u00ec un metodo pi\u00f9 realistico per costruire una torre spaziale. Artsutanov sugger\u00ec di utilizzare un satellite geosincrono come base da cui costruire la torre. Utilizzando un contrappeso, un cavo verrebbe abbassato dall'orbita geostazionaria fino alla superficie della Terra, mentre il contrappeso verrebbe esteso dal satellite allontanandolo dalla Terra, mantenendo il centro di massa del cavo immobile rispetto alla Terra. Artsutanov pubblic\u00f2 la sua idea nel supplemento domenicale della \"Komsomolskaja Pravda\" nel 1960.\nProdurre un cavo lungo oltre 35.000\u00a0km \u00e8 tuttavia un'impresa difficilissima. Nel 1966 quattro ingegneri statunitensi svolsero uno studio sul tipo di materiale adatto per costruire un cavo portante, presumendo che la sua sezione fosse uniforme su tutto il percorso. Essi trovarono che il carico di rottura necessario avrebbe dovuto essere il doppio di quello di qualunque materiale esistente, inclusi grafite, quarzo e diamante.\nNel 1975 lo scienziato americano Jerome Pearson progett\u00f2 una sezione nastriforme che sarebbe stata pi\u00f9 adatta a costruire la torre. Il cavo completo sarebbe stato pi\u00f9 spesso al centro di massa, dove la tensione era maggiore, e sarebbe stato pi\u00f9 stretto alle estremit\u00e0 per ridurre la quantit\u00e0 di peso che la parte centrale avrebbe dovuto portare. Egli sugger\u00ec di usare un contrappeso che avrebbe dovuto essere esteso lentamente verso l'esterno, fino a 144.000\u00a0km (poco pi\u00f9 di un terzo della distanza tra Terra e Luna) mentre la sezione inferiore della torre veniva costruita. Senza un grosso contrappeso, la porzione superiore della torre avrebbe dovuto essere pi\u00f9 lunga della parte inferiore, a causa del modo in cui le forze gravitazionali e centrifuga cambiano con la distanza dalla Terra. La sua analisi incluse disturbi come la gravit\u00e0 della Luna, il vento e il movimento dei carichi trasportati lungo il cavo portante. Il peso del materiale necessario per costruire la torre richiederebbe migliaia di viaggi dello Space Shuttle, anche se sarebbe possibile trasportare parte del materiale usando la torre stessa, non appena un cavo con una minima capacit\u00e0 avesse raggiunto il terreno o avrebbe potuto essere prodotto nello spazio utilizzando minerali lunari o asteroidali.\nArthur C. Clarke introdusse il concetto dell'ascensore spaziale a un pubblico pi\u00f9 ampio nel suo romanzo del 1979 \"Le fontane del Paradiso\" in cui gli ingegneri costruiscono un ascensore spaziale sulla cima di un picco montano sulla fittizia isola equatoriale di \"Taprobane,\" ispirata al Picco di Adamo nello Sri Lanka.\nDavid Smitherman della NASA/\"Marshall's Advanced Projects Office\" ha pubblicato \"Space Elevators: An Advanced Earth-Space Infrastructure for the New Millennium\", basato sulle scoperte pubblicate durante una conferenza sulle infrastrutture spaziali tenuta al \"Marshall Space Flight Center\" nel 1999.\nLo scienziato americano Bradley Edwards ha suggerito la creazione di un nastro sottile come la carta e lungo 100.000\u00a0km, che avrebbe una possibilit\u00e0 maggiore di resistere all'impatto con delle meteoriti. Il lavoro di Edwards si \u00e8 espanso fino a prevedere lo scenario della costruzione, il progetto del \"climber\", il sistema di trasmissione dell'energia, il metodo per evitare i detriti orbitali, il sistema di ancoraggio a terra, la resistenza all'ossigeno atomico, come evitare i lampi e gli uragani posizionando la piattaforma di ancoraggio nel Pacifico Equatoriale occidentale, i costi di costruzione, la tabella di costruzione e i pericoli per l'ambiente. Sono stati fatti piani per completare la progettazione ingegneristica, per lo sviluppo dei materiali e per iniziare la costruzione del primo ascensore. I fondi fino ad ora sono stati ottenuti attraverso una sovvenzione da parte del NIAC (NASA Institute for Advanced Concepts). I fondi futuri si ritiene verranno dalla NASA, il Dipartimento della Difesa degli Stati Uniti d'America e soggetti pubblici e privati.\nIl pi\u00f9 grande impedimento tecnologico al progetto proposto da Edwards \u00e8 il limite imposto dal materiale di cui sarebbe formato il cavo. Dai suoi calcoli risulta necessaria una fibra composta da nanotubi di carbonio legati da una resina epossidica, con un carico di rottura minimo pari a 130 GPa; comunque nei test condotti nel 2000 su nanotubi di carbonio a parete singola (SWCNT), che dovrebbero essere notevolmente pi\u00f9 resistenti della corda legata con la resina epossidica, la massima resistenza realmente misurata in laboratorio \u00e8 pari a 63 GPa, equivalente circa alla trazione di 6300\u00a0kg (in peso) per millimetro quadrato di sezione.\nRiuscire a trasferire la resistenza delle microstrutture di laboratorio a manufatti pi\u00f9 grandi, portando le dimensioni della struttura a metri, chilometri o anche migliaia di chilometri, \u00e8 poi estremamente problematico, anche considerando che la possibilit\u00e0 di disastrosi difetti micro o macro strutturali \u00e8 molto elevata, perlomeno nella situazione attuale.\nAscensori extraterrestri.\nUn ascensore spaziale potrebbe essere costruito su alcuni pianeti, asteroidi e lune.\nUn cavo marziano potrebbe essere molto pi\u00f9 corto rispetto a quello terrestre. La gravit\u00e0 di Marte \u00e8 il 40 % della gravit\u00e0 terrestre e il giorno marziano dura all'incirca come quello terrestre, quindi l'orbita geostazionaria marziana \u00e8 molto pi\u00f9 vicina alla superficie di quella terrestre.\nUn ascensore lunare non sarebbe cos\u00ec fortunato. Dato che la Luna mantiene sempre la stessa faccia verso la Terra, il centro di gravit\u00e0 del cavo dovrebbe essere in uno dei punti di Lagrange L1 o L2, che sono punti di stabilit\u00e0 speciali, che esistono tra ogni coppia di corpi in un'orbita, dove le forze gravitazionali e rotatorie si bilanciano. Il cavo punterebbe o in direzione della Terra (per il punto L1), oppure nella direzione opposta alla Terra (per il punto L2). Comunque, a causa della bassa gravit\u00e0 lunare, la massa totale del cavo sarebbe notevolmente inferiore a quella dell'ascensore terrestre, dato che sarebbe necessario meno materiale per fornire la resistenza necessaria a supportare il cavo stesso contro la gravit\u00e0 lunare. Senza un contrappeso il cavo \"L1\" dovrebbe essere lungo 291.901\u00a0km e il cavo \"L2\" dovrebbe essere lungo 525.724\u00a0km. Considerando che la distanza tra la Terra e la Luna \u00e8 di 351.000\u00a0km, questo \u00e8 un cavo molto lungo. Cavi molto pi\u00f9 corti, forse non pi\u00f9 del doppio della lunghezza della distanza di circa 60.000\u00a0km per i punti L1 o L2 del sistema Terra Luna sarebbero sufficienti se un grosso contrappeso, ad esempio di materiali di derivazione lunare, fosse piazzato all'estremit\u00e0 del cavo.\nAsteroidi o lune dalla rapida rotazione potrebbero usare i cavi per lanciare materiali, in modo da poter muovere i materiali in posizioni di comodo, come l'orbita terrestre; o al contrario, di espellere del materiale per inviare il grosso della massa dell'asteroide o della luna nell'orbita terrestre o in un punto di Lagrange. Questo venne suggerito da Russell Johnston nel 1980. Freeman Dyson sugger\u00ec di utilizzare sistemi simili, ma molto pi\u00f9 piccoli, come generatori di energia in punti lontani dal Sole, dove l'energia solare non \u00e8 economica.\nLanciare nello spazio esterno.\nMentre un carico viene sollevato lungo un ascensore spaziale, esso accresce non solo la sua altitudine ma anche il suo momento angolare. Questo momento angolare viene sottratto alla stessa rotazione terrestre. Mentre il carico sale, esso \"tira\" sul cavo, facendo s\u00ec che esso si inclini leggermente verso ovest (in senso opposto alla direzione della rotazione terrestre). La componente orizzontale della tensione del cavo applica una trazione tangente sul carico, accelerandolo verso est. Al contrario, il cavo tira sulla superficie terrestre, rallentandola molto lievemente. Il processo opposto avviene per i carichi che scendono lungo l'ascensore, aumentando molto lievemente la rotazione della Terra.\n\u00c8 possibile determinare le velocit\u00e0 orbitali che potrebbero essere ottenute all'estremit\u00e0 della torre (o cavo) di Pearson alta 144.000\u00a0km. All'estremit\u00e0 della torre la velocit\u00e0 tangenziale \u00e8 di 10,93\u00a0km/s il che \u00e8 pi\u00f9 che sufficiente per sfuggire dal campo gravitazionale della Terra e inviare sonde fino a Saturno. Se ad un oggetto fosse permesso di scivolare liberamente lungo la parte superiore della torre, potrebbe essere ottenuta una velocit\u00e0 abbastanza elevata da uscire completamente dal sistema solare. Questo viene ottenuto scambiando il movimento angolare totale della torre e della Terra con la velocit\u00e0 dell'oggetto da lanciare, nello stesso modo con cui si lancia un sasso con una fionda.\nPer ottenere velocit\u00e0 superiori, il carico pu\u00f2 essere accelerato elettromagneticamente, oppure il cavo pu\u00f2 essere esteso, anche se questo potrebbe richiedere un contrappeso al di sotto dell'orbita geostazionaria in modo da mantenere il centro di gravit\u00e0 della struttura in un'orbita geosincrona e richiederebbe un ulteriore rinforzo del cavo.\nTecnologie chiave.\nLa NASA ha identificato \"Cinque tecnologie chiave per il futuro sviluppo dell'ascensore spaziale\":\nComponenti.\nIn genere tutti gli ascensori spaziali ipotizzati richiedono: una \"stazione a terra\", un \"cavo\", un \"climber\" (arrampicatore), e un \"contrappeso\".\nStazione a terra.\nIl progetto della stazione a terra tipicamente ricade in due categorie: mobile e fissa. Le stazioni mobili normalmente sono grandi vascelli oceanici. Le stazioni fisse sono normalmente posizionate in luoghi a grandi altezze.\nLe piattaforme mobili hanno il vantaggio di essere capaci di manovrare in modo da evitare forti venti e tempeste. Mentre le piattaforme fisse non hanno questa capacit\u00e0, esse hanno di norma accesso a fonti di energia pi\u00f9 affidabili e con un costo inferiore, e richiedono un cavo pi\u00f9 corto. La riduzione della lunghezza del cavo, per quanto piccola, pu\u00f2 ridurre in modo significativo lo spessore del cavo al suo centro, specialmente per materiali con una bassa resistenza alla tensione.\nCavo.\nIl cavo deve essere fatto di un materiale con una resistenza alla trazione, il limite oltre il quale un materiale sottoposto alla trazione si deforma in modo irreversibile, estremamente elevata. Un ascensore spaziale pu\u00f2 essere costruito in modo relativamente economico se pu\u00f2 essere prodotto un cavo con una resistenza alla trazione superiore a 100\u00a0GPa; al di sotto di 60\u00a0GPa il costo diventa astronomico e insostenibile. La maggior parte dei tipi di acciaio ha resistenza alla tensione inferiore a 1\u00a0GPa e l'acciaio pi\u00f9 resistente non pi\u00f9 di 5\u00a0GPa. Il kevlar ha resistenza alla tensione di 2,6-4,1\u00a0GPa e le fibre di quarzo possono superare 20\u00a0GPa; in teoria la resistenza alla trazione dei filamenti di diamante dovrebbe essere solo lievemente superiore. I nanotubi di carbonio hanno superato tutti gli altri materiali e appaiono avere una resistenza alla trazione teorica che si avvicina all'intervallo di valori richiesto dalla struttura dell'ascensore spaziale, ma la tecnologia per produrli in grandi quantit\u00e0 e produrre il cavo non \u00e8 ancora stata sviluppata. Mentre teoricamente i nanotubi di carbonio possono avere una resistenza alla tensione superiore a 100\u00a0GPa, in pratica la pi\u00f9 elevata resistenza mai osservata in un nanotubo a parete singola \u00e8 di 63\u00a0GPa e questi tubi mediamente si spezzano tra i 30 e i 50\u00a0GPa. Anche la pi\u00f9 resistente fibra prodotta con i nanotubi probabilmente avr\u00e0 solo parte della resistenza dei suoi componenti. I progressi tecnologici dovrebbero migliorare questi valori.\nLa maggior parte dei progetti richiede nanotubi di carbonio a parete singola. Sebbene i nanotubi con pareti multiple possano ottenere resistenze alla tensione maggiori, essi hanno una massa notevolmente superiore e quindi sono pessime scelte per la costruzione di un cavo. Una propriet\u00e0 vantaggiosa potrebbe essere la propriet\u00e0 di interconnessione ad alta pressione dei nanotubi di un singolo tipo. Sebbene questo possa causare la perdita di parte della resistenza alla trazione da parte dei tubi, scambiando legami sp2 (grafite, nanotubi) con legami sp3 (diamanti), sarebbe possibile raccoglierli in un'unica fibra, tenuta insieme non dalle deboli Forze di van der Waals, ma da dei legami covalenti, molto pi\u00f9 resistenti; ci\u00f2 permetterebbe la produzione di fibre di qualsiasi lunghezza.\nLa tecnologia per filare un cavo partendo dai normali nanotubi tenuti insieme dalla forza di van der Waals \u00e8 agli albori: i primi successi nel filare un lungo cavo invece di soli piccoli pezzi lunghi pochi centimetri \u00e8 stato annunciato solo nel marzo 2004.\nArrampicatori.\nUn ascensore spaziale non pu\u00f2 essere un ascensore nel senso tipico del termine (con cavi in movimento) a causa della necessit\u00e0 del cavo di essere significativamente pi\u00f9 spesso al suo centro rispetto alle sue estremit\u00e0 in ogni momento. Sebbene siano stati proposti progetti che utilizzano cavi in movimento segmentati e brevi, la maggior parte dei progetti implica un ascensore che si arrampica lungo il cavo.\nI \"climber\" (arrampicatori) coprono un ampio spettro di progetti. In un progetto di ascensore in cui viene impiegato un cavo a forma di nastro piatto, alcuni hanno proposto di usare una coppia di rulli per trascinarsi su per il cavo utilizzando l'attrito. Altri progetti di climber richiedono braccia mobili con ganci, rulli con uncini retrattili, la levitazione magnetica, improbabile a causa dei requisiti del cavo, e numerose altre possibilit\u00e0.\nL'energia \u00e8 un ostacolo significativo per i climber. La densit\u00e0 di immagazzinamento dell'energia, a meno di significativi progressi nei generatori nucleari compatti, \u00e8 improbabile che renda possibile immagazzinare l'energia necessaria per un viaggio completo all'interno di un singolo climber senza farlo pesare troppo. Alcune soluzioni richiedono la trasmissione di energia attraverso laser o microonde. Altre soluzioni ottengono parte della loro energia attraverso la rigenerazione dell'energia utilizzando i freni dei climber che scendono e che la trasferiscono ai climber in salita, da freni magnetosferici che riducono le oscillazioni del cavo, attraverso il differenziale di temperatura della troposfera nel cavo, tramite la scarica della ionosfera attraverso il cavo, e altri concetti. I metodi principali per fornire energia ai climber, quali la trasmissione di energia attraverso laser o microonde, hanno significativi problemi di efficienza di dissipazione del calore in entrambi i casi, sebbene con stime ottimistiche al riguardo delle future tecnologie siano realizzabili.\nI climber devono partire con una frequenza ottimale, in modo da minimizzare l'usura e le oscillazioni a cui il cavo \u00e8 sottoposto, e massimizzare il carico che \u00e8 possibile trasportare. Il punto pi\u00f9 debole del cavo \u00e8 nelle vicinanze del punto di attacco al pianeta; di norma, un nuovo climber potrebbe essere lanciato non appena questa zona \u00e8 libera da altri climber. Un ascensore che gestisca solo carichi in ascesa pu\u00f2 gestire un traffico maggiore, ma ha lo svantaggio di non permettere di recuperare l'energia cinetica prodotta dai climber in discesa. Inoltre, dato che uno non pu\u00f2 \"saltare gi\u00f9 dall'orbita\", un ascensore a senso unico richiederebbe un altro metodo, come un razzo convenzionale, per far tornare i carichi e le persone liberandoli dalla loro energia orbitale. Infine i climber che salgono lungo un ascensore a senso unico e che non ritornano sulla Terra devono essere monouso; se utilizzati, essi dovrebbero essere modulari, cos\u00ec che i loro componenti potrebbero essere usati per altri scopi nell'orbita geosincrona. In ogni caso, dei climber pi\u00f9 piccoli hanno il vantaggio di poter avere partenze pi\u00f9 frequenti rispetto a quelli pi\u00f9 grandi, ma potrebbero imporre delle limitazioni tecnologiche.\nContrappeso.\nSono stati due i metodi dominanti proposti per risolvere il problema del contrappeso necessario: un oggetto pesante, come un asteroide catturato, posizionato poco oltre l'orbita geosincrona e la possibilit\u00e0 di estendere il cavo stesso ben oltre l'orbita geosincrona. Quest'ultima idea ha guadagnato maggiore supporto negli anni recenti a causa della semplicit\u00e0 dell'operazione e dell'abilit\u00e0, per un carico, di viaggiare fino alla fine del cavo usato come contrappeso e di essere fiondato fino alla distanza di Saturno e anche pi\u00f9 lontano usando l'effetto fionda della gravit\u00e0 di altri pianeti.\nEconomia.\nCon ascensori spaziali come questo, i materiali potrebbero essere inviati in orbita a una frazione del costo attuale. Il costo per raggiungere l'orbita geostazionaria attualmente \u00e8 tra 10.000 $/kg e 40.000$/kg. Questo non permette di ripagare il costo del capitale investito, come la ricerca e lo sviluppo dei sistemi di lancio: costi di utilizzo e di sostituzione dei sistemi riutilizzabili e i costi di costruzione dei sistemi usa e getta. Per un ascensore spaziale, usando la contabilit\u00e0 equivalente, il costo varia a seconda del progetto. Utilizzando le specifiche del progetto elaborate dal Dr. Bradley Edwards, \"il primo ascensore spaziale ridurrebbe i costi di lancio immediatamente a 100 $/lb\" (220 $/kg). I costi di sviluppo potrebbero essere pi\u00f9 o meno equivalenti, in dollari attuali, ai costi necessari per sviluppare il sistema Shuttle. I costi marginali di un viaggio consisterebbero solamente nell'elettricit\u00e0 richiesta per sollevare il carico dell'ascensore, la manutenzione e, in un progetto solo per carichi ascendenti (come quello di Edwards), il costo dell'ascensore. Il costo dell'elettricit\u00e0, dati gli attuali costi della rete elettrica e l'attuale efficienza di laser e pannelli solari (1 %) \u00e8 di 32 $/kg. Inoltre potrebbe essere possibile recuperare una parte del costo dell'energia utilizzando degli ascensori che permettano la discesa dei climber che genererebbero energia frenando la discesa, come suggerito in alcune proposte, o usando energia generata dalle masse che frenano mentre viaggiano verso l'esterno dall'orbita geosincrona, come suggerito da Freeman Dyson in una comunicazione privata con Russell Johnston negli anni ottanta.\nMentre \u00e8 difficile definire in modo preciso il limite inferiore dei costi della tecnologia missilistica, poche proposte per abbassare i costi a poche migliaia di dollari per chilogrammo sono state prese seriamente in considerazione e i costi di lancio dei carichi sono rimasti quasi invariati dal 1960. Sono state proposte anche altre tecnologie non missilistiche che offrono risultati pi\u00f9 incoraggianti per il lancio di carichi a basso costo (vedi propulsione spaziale), sebbene poche abbiano un costo limite teorico basso quanto quello di un ascensore spaziale.\nPer l'ascensore spaziale l'efficienza del trasferimento dell'energia \u00e8 spesso un fattore limitante. Nella maggior parte dei progetti il concetto di un cavo superconduttore per trasportare l'energia, anche se incredibilmente leggero, aggiunge centinaia di tonnellate di peso al cavo, rompendolo con facilit\u00e0. Di conseguenza il trasferimento di energia attraverso irraggiamento \u00e8 spesso visto come il solo modo efficiente per trasportare l'energia. Il pi\u00f9 efficiente trasferimento di energia senza fili al giorno d'oggi \u00e8 un sistema di trasmissione che utilizza un raggio laser con dei pannelli fotovoltaici ottimizzati per sfruttare la lunghezza d'onda emessa dal laser. Con la migliore, e pi\u00f9 costosa, tecnologia attuale che possa essere utilizzata, tra perdite dovute all'atmosfera, perdite durante la produzione del raggio laser e perdite dovute all'assorbimento dei pannelli, l'efficienza \u00e8 all'incirca dello 0,5 %, che produce un costo molto maggiore rispetto a quello base. E se gli arrampicatori non saranno riutilizzabili, i pannelli fotovoltaici pi\u00f9 costosi potrebbero non essere utilizzabili.\nLe perdite dovute alla diffrazione dell'atmosfera potrebbero essere ridotte attraverso l'uso di una ottica adattiva e le perdite dovute all'assorbimento potrebbero essere ridotte scegliendo un'adeguata lunghezza d'onda. Sebbene le tecnologie dei laser e dei pannelli fotovoltaici stiano progredendo velocemente, non si sa quanto si potr\u00e0 migliorare rispetto all'attuale efficienza di trasmissione. Inoltre l'ottimizzazione dei pannelli fotovoltaici si basa tipicamente nel migliorare l'efficienza d'assorbimento di una particolare lunghezza d'onda che potrebbe non essere quella pi\u00f9 efficiente per il laser. I laser pi\u00f9 efficienti, con diodi laser che possono superare il 50 % di efficienza, attualmente hanno una scarsa coerenza e potrebbero non essere utilizzati lasciando come opzioni possibili i laser chimici standard con efficienze di pochi punti percentuali o meno. Solo con l'avvento di diodi laser ad alta coerenza, o di una tecnologia simile, un ascensore spaziale pu\u00f2 ottenere una pi\u00f9 elevata efficienza energetica.\nAnche il costo dell'energia da fornire al laser \u00e8 un fattore limitante. Mentre un punto di ancoraggio sulla terraferma in molti luoghi \u00e8 in grado di utilizzare l'energia della rete elettrica, questa non \u00e8 una possibilit\u00e0 per una piattaforma oceanica.\nInfine i progetti di climber che salgono soltanto devono rimpiazzare ogni climber completamente o trasportare abbastanza carburante per uscire dall'orbita, con ulteriore aggravio dei costi.\nGli ascensori spaziali hanno un elevato costo in capitale investito e bassi costi operativi, cos\u00ec hanno il massimo vantaggio economico in situazione dove vengono utilizzati per un lungo periodo di tempo per trasportare grandi quantit\u00e0 di carichi. L'attuale mercato dei lanciatori potrebbe non essere grande abbastanza per costruire un ascensore spaziale ma un drammatico calo del costo di lancio in orbita del materiale probabilmente produrrebbe nuovi tipi di attivit\u00e0 spaziali che diventerebbero economicamente possibili. In questo condividono molte somiglianze con altri progetti di infrastrutture di trasporto come autostrade e ferrovie.\nPossibili incidenti.\nUn ascensore spaziale presenterebbe un considerevole pericolo alla navigazione di veicoli aerei e spaziali. Gli aerei potrebbero essere gestiti attraverso delle semplici restrizioni del traffico aereo, ma le astronavi sono un problema molto maggiore. Nel lungo periodo di tempo, tutti i satelliti con un perigeo inferiore all'orbita geostazionaria finiranno per collidere con l'ascensore spaziale poich\u00e9 le loro orbite sono soggette a precessione intorno alla Terra. La maggior parte dei satelliti attivi \u00e8 in qualche modo in grado di manovrare in orbita e potrebbero evitare queste collisioni, ma i satelliti inattivi e gli altri frammenti orbitali dovrebbero essere rimossi preventivamente dall'orbita da \"spazzini\" o dovrebbero essere controllati attentamente e spostati quando la loro orbita si avvicina all'ascensore. Gli impulsi richiesti sarebbero piccoli e dovrebbero essere applicati in modo molto infrequente; un sistema che usi una scopa laser potrebbe essere sufficiente per questo compito.\nI meteoroidi rappresentano un problema molto pi\u00f9 difficile, dato che non sono prevedibili e ci sarebbe poco tempo per individuarli e tracciarne la traiettoria verso la Terra. \u00c8 probabile che un ascensore spaziale soffrirebbe comunque di impatti di qualche genere, non importa quanto attentamente sia protetto. Comunque la maggior parte dei progetti di un ascensore spaziale richiede l'utilizzo di cavi multipli paralleli che sono separati tra loro da barre, con un margine di sicurezza sufficiente a far s\u00ec che se uno o due cavi fossero tagliati, i cavi rimanenti sarebbero in grado di sostenere l'intero peso dell'ascensore mentre le riparazioni vengono eseguite. Se i cavi fossero sistemati in modo adeguato, nessun singolo impatto potrebbe spezzarne abbastanza da impedire ai rimanenti di sostenere la struttura.\nMolto peggiori dei meteoroidi sono i micrometeoriti; minuscole particelle ad alta velocit\u00e0 che si trovano ad alte concentrazioni a certe altezze. Evitare i micrometeoriti \u00e8 praticamente impossibile e questo assicura che parti dell'ascensore saranno continuamente danneggiate. La maggior parte dei rimedi progettati per affrontare questo problema implica un progetto simile all'hoytether o a una rete di fili con una struttura piana o cilindrica con due o pi\u00f9 fili elicoidali. Creare il cavo come una matassa invece che come un nastro aiuta a prevenire i danni collaterali a ogni impatto di micrometeoriti.\nLa corrosione \u00e8 un grosso rischio per ogni cavo costruito per essere sottile, come richiesto nella maggior parte dei progetti. Nell'atmosfera superiore, l'ossigeno elementare ossida velocemente la maggior parte degli elementi. Di conseguenza un cavo deve essere costituito da materiale resistente alla corrosione o avere una copertura resistente alla corrosione, aumentandone il peso.\nAnche il vento e i fulmini sono problemi con poche soluzioni differenti dall'evitare le tempeste, come per esempio attraverso piattaforme di ancoraggio mobili. Il rischio legato ai fulmini pu\u00f2 essere ridotto utilizzando fibre non conduttive con una copertura resistente all'acqua per evitare la formazione di zone di conduzione. Il rischio dovuto al vento pu\u00f2 essere diminuito utilizzando fibre con una ridotta area di intersezione e che possano ruotare per ridurre la resistenza.\nInfine un rischio di cedimento strutturale viene dalla risonanza e dalle vibrazioni nel cavo. Come le corde degli strumenti musicali, il cavo dell'ascensore spaziale ha una frequenza di risonanza naturale. Se il cavo \u00e8 eccitato a questa frequenza, per esempio dallo spostarsi dei climber, l'energia di vibrazione pu\u00f2 salire a livelli pericolosi e anche superare la forza di coesione del cavo. Le oscillazioni possono essere longitudinali o radiali. Questa eventualit\u00e0 pu\u00f2 essere evitata con l'uso di sistemi intelligenti di smorzatura lungo il cavo e organizzando il calendario dei viaggi in ascensore tenendo presente il problema della risonanza. Potrebbe essere possibile smorzare le vibrazioni usando la magnetosfera terrestre con produzione di energia extra da passare ai climber.\nIn caso di cedimento.\nSe, nonostante tutte le precauzioni, il cavo si dovesse rompere quello che succederebbe dipende dalla posizione del taglio. Se l'ascensore si rompesse in corrispondenza del punto di ancoraggio a Terra, la forza esercitata dal contrappeso farebbe volar via l'intero ascensore, ponendolo in un'orbita stabile. Questo succede perch\u00e9 l'ascensore spaziale deve essere tenuto in tensione, con una forza rivolta verso l'esterno superiore a quella di gravit\u00e0 che tira verso l'interno. In caso contrario, ogni carico posto sull'ascensore tirerebbe gi\u00f9 l'intera struttura.\nL'altitudine finale dell'estremo inferiore del cavo dipende dalla distribuzione di massa dell'ascensore. In teoria l'estremo potrebbe essere recuperato e il cavo nuovamente fissato a terra. L'operazione sarebbe comunque molto complessa, richiedendo un delicato aggiustamento del centro di massa del cavo per riportarlo alla superficie terrestre nella localit\u00e0 esatta. Potrebbe essere pi\u00f9 semplice costruire un nuovo cavo.\nSe il punto di rottura si trova ad un'altitudine di 25.000\u00a0km o meno, la porzione inferiore dell'ascensore cadrebbe sulla Terra e si avvolgerebbe attorno all'equatore mentre la porzione superiore, ormai sbilanciata, si solleverebbe verso un'orbita superiore. Alcuni autori hanno suggerito che questo evento sarebbe catastrofico, con migliaia di chilometri di cavo in caduta che crea una linea di distruzione meteorica lungo la Terra. In realt\u00e0 questo scenario \u00e8 estremamente improbabile, considerando la bassa densit\u00e0 totale del cavo. Il rischio pu\u00f2 essere ulteriormente ridotto installando dispositivi di autodistruzione lungo il cavo, rompendolo in sezioni pi\u00f9 piccole. Nella maggior parte dei progetti di cavo, la porzione sopra i 1.000\u00a0km non arriverebbe alla superficie terrestre perch\u00e9 brucerebbe completamente nell'atmosfera.\nOgni oggetto attaccato all'ascensore, inclusi i climber, rientrerebbe nell'atmosfera. I climber devono essere progettati per sopravvivere a questo evento, grazie a un dispositivo di emergenza nel caso si distacco dal, anche se integro. \nSe l'altezza iniziale dell'oggetto era minore di 23.000\u00a0km la sua orbita avr\u00e0 un apogeo all'altezza corrispondente al distacco e un perigeo all'interno dell'atmosfera terrestre: si trover\u00e0 nell'atmosfera in poche ore o minuti e la sua orbita verr\u00e0 frenata e spostata verso il basso finch\u00e9 non cadr\u00e0 a terra. Sopra l'altitudine di 23.000\u00a0km, il perigeo \u00e8 al di sopra dell'atmosfera terrestre e l'oggetto inizier\u00e0 ad orbitare in modo stabile. L'ascensore spaziale sar\u00e0 ormai da tutt'altra parte, ma una navicella spaziale potrebbe essere spedita per recuperare il carico.\nSe l'oggetto si stacca all'altezza dell'orbita geostazionaria rimarr\u00e0 quasi immobile vicino all'ascensore esattamente come in un volo orbitale convenzionale. Ad altezze maggiori l'oggetto si trover\u00e0 ancora in un'orbita ellittica, questa volta con un perigeo all'altezza del rilascio ed un apogeo pi\u00f9 in alto. L'eccentricit\u00e0 dell'orbita aumenta con l'aumentare dell'altezza di rilascio.\nTutte queste altitudini sono calcolate per un ascensore spaziale terrestre. Un ascensore spaziale in servizio su un altro pianeta o su un'altra luna avrebbe delle altitudini critiche differenti alle quali ognuno di questi scenari si realizzerebbe.\nVolont\u00e0 politica.\nUno dei problemi potenziali dell'ascensore spaziale potrebbe essere \"chi lo possiede o lo controlla?\". L'ascensore richiederebbe un investimento significativo (le stime \"partono\" da circa 5 miliardi di dollari statunitensi per un cavo molto primitivo) e potrebbe essere necessario almeno un decennio per ripagare le spese. Attualmente solo dei governi sono in grado di spendere questa quantit\u00e0 di denaro nell'industria spaziale.\nPresumendo che ci sia un impegno multinazionale per creare questa opera, ci sarebbe il problema di chi lo userebbe e di quanto spesso lo userebbe, cos\u00ec come di chi sarebbe responsabile della sua difesa dal terrorismo o da stati nemici. Un ascensore spaziale permetterebbe di mettere facilmente in orbita satelliti artificiali ed \u00e8 ovvio che lo spazio \u00e8 un'importante risorsa militare, cos\u00ec che l'ascensore spaziale potrebbe facilmente causare numerosi attriti tra gli stati. Inoltre la costruzione di un ascensore spaziale richiederebbe la conoscenza della posizione e della traiettoria di tutti i satelliti terrestri esistenti e la rimozione di quelli a rischio di collisione.\nUn primo ascensore potrebbe essere utilizzato per sollevare in breve tempo il materiale necessario per costruire altri ascensori simili, ma come questo possa avvenire e in che modo i successivi ascensori verranno utilizzati dipende da quanto saranno disponibili i possessori del primo ascensore di lasciare qualsiasi monopolio possano aver guadagnato sull'accesso allo spazio.\nGli ascensori spaziali sono di per s\u00e9 strutture estremamente fragili con un valore militare considerevole e sarebbero immediatamente un obiettivo in ogni conflitto di grandi dimensioni. Di conseguenza missili convenzionali, o altre tecnologie di lancio simili, probabilmente continuerebbero a essere utilizzate per fornire un modo alternativo per raggiungere lo spazio.\nAltri sistemi e tipi di ascensore e cavi spaziali.\nUn altro tipo di ascensore che non necessita di materiali con una elevata resistenza alla tensione per mantenersi \u00e8 la fontana spaziale, una torre supportata dall'interazione di un flusso ad alta velocit\u00e0 di particelle accelerate verso l'alto e il basso attraverso la torre da acceleratori magnetici. Dato che una fontana spaziale non si trova in orbita, diversamente da un ascensore spaziale, essa pu\u00f2 avere qualsiasi altezza ed essere piazzata a qualsiasi latitudine. Inoltre, diversamente dagli ascensori spaziali, la fontana spaziale richiede una fonte di energia costante per rimanere sollevata.\nAncora la propulsione a cavi \u00e8 un possibile metodo per lanciare navi spaziali in una orbita planetaria.\nRicerca e progetti.\nRecentemente l'Ames Research Center della NASA ha indetto una gara per la costruzione di robot arrampicatori, gara che ha visto scontrarsi dieci squadre di ingegneri canadesi e statunitensi nel tentativo di aggiudicarsi il premio di 50\u00a0000 dollari destinato al team scientifico capace di costruire arrampicatori in grado di spostarsi alla velocit\u00e0 di un metro al secondo, arrampicandosi su un sottile cavo di nanotubi al carbonio lungo sessanta metri.\nAnalogie storiche.\nArthur C. Clarke paragon\u00f2 il progetto di ascensore spaziale allo sforzo di Cyrus Field di costruire il primo cavo telegrafico transatlantico, \"il progetto Apollo della sua era\".\nNarrativa.\n\"Nota\": Alcune descrizioni sono state fatte prima che il concetto di ascensore spaziale fosse conosciuto.\nVideogiochi.\nL'ascensore spaziale compare per la prima volta nel 1996 nel gioco Syndicate Wars, quindi nel 1999 nel gioco Sid Meier's Alpha Centauri e successivamente come meraviglia nel gioco strategico a turni \"\" e ritorna nel recente (2005) \"Civilization IV\" come grande meraviglia. Nel primo caso \u00e8 utilizzato per raggiungere una stazione orbitale, uno degli ultimi livelli del gioco, nel secondo caso crea una colonia orbitale, verso la quale \u00e8 possibile inviare uomini e materiali evitando l'inquinamento atmosferico dei vettori tradizionali; nel terzo velocizza la produzione di un'astronave (facilitando anche qui il trasporto in orbita, si suppone). Appare anche nei videogiochi \"Halo 2\", \",\" \"Mass Effect 3\", \"Sonic Colours\", \"Megaman X8\", \"Killzone 3\" e \"Satisfactory\".\nInfine \u00e8 presente nel videogioco \" \".\nLo si pu\u00f2 costruire anche su TerraGenesis, aumenta la popolazione e produce 50000 c/min."}
{"id": "20884", "revid": "1528507", "url": "https://it.wikipedia.org/wiki?curid=20884", "title": "Programmazione (informatica)", "text": "La programmazione, in informatica, \u00e8 una fase implementativa dell'intero ciclo di sviluppo del software (vedi ingegneria del software) con l'obiettivo ultimo di soddisfare le specifiche funzionali richieste dal committente secondo una predefinita analisi strutturale del progetto software; pi\u00f9 in particolare trattasi dell'insieme delle attivit\u00e0 e tecniche che una o pi\u00f9 persone specializzate (\"team\"), programmatori o sviluppatori (\"developer\"), svolgono per creare un programma o applicazione, ossia un software da far eseguire ad un computer, scrivendo il relativo codice sorgente in un determinato linguaggio di programmazione; assieme al lato sistemistico e al data science, costituisce il ramo o filone di produttivit\u00e0 in informatica aziendale, detto terziario avanzato.\nDescrizione.\nCon \"fondamenti di programmazione\" si indicano le conoscenze basilari che un programmatore deve possedere per la programmazione in un qualunque linguaggio di programmazione. Per la scrittura di righe di codice nei linguaggi di programmazione \u00e8 sufficiente per un programmatore utilizzare un normale elaboratore testi, o un programma ad hoc detto editor spesso compreso all'interno di un ambiente di sviluppo integrato (IDE). Nel secondo caso il software individua automaticamente gli errori pi\u00f9 banali (es. errori di sintassi) che un programmatore pu\u00f2 commettere.\nI passi con cui si sviluppa un programma efficiente sono simili tra di loro per quasi tutti i contesti di programmazione (aziende, hobby, lavoro, ecc.). Le prime fasi sono strettamente legate alla logica di quello che si va a creare e del suo funzionamento, mentre le ultime sono orientate verso lo specifico linguaggio di programmazione che si intende utilizzare.\nLa prima operazione da svolgere per la creazione di un qualunque programma \u00e8 definire nel modo pi\u00f9 preciso ed accurato possibile quale problema intendiamo risolvere. Questo vale sia per una semplice funzione matematica che per un complesso database. L'input che il programma riceve \u00e8 legato all'output che intendiamo restituire dopo l'elaborazione. Questa fase pu\u00f2 presentare una grande complessit\u00e0 dovuta al lavoro astratto che impone al programmatore di immaginare il risultato finale e la sua formalizzazione.\nProgettazione di un programma.\nSuperata la definizione del problema che si vuole risolvere occorre progettare delle possibili soluzioni, porle a confronto tra loro e risalire a quella pi\u00f9 efficiente (ricordando che una soluzione non efficiente per un determinato problema potrebbe essere utile allo sviluppo di altri programmi). Per confrontare l'effettiva differenza tra una soluzione ed un'altra possono essere utilizzati due diversi strumenti:\nScelta dell'algoritmo.\nAl fine di creare un programma efficiente occorre progettarne con attenzione l'algoritmo. Ad esempio potremmo creare un algoritmo che esegue i seguenti passi:\n\u00c8 importante precisare che la lista di passi deve contenere istruzioni chiare, precise e non ambigue, ovvero il cui significato non dipenda dal contesto in cui lo si scrive, ma sia chiaramente identificabile.\nI programmi informatici risultano essere molto pi\u00f9 articolati di un processo lineare come l'addizione di due numeri. Per dare al programma una struttura pi\u00f9 complessa si utilizzano i seguenti strumenti:\nI programmi possono inoltre essere divisi in sezioni in modo che i vari compiti possano essere eseguiti attraverso sequenze pi\u00f9 semplici di passi. A tale scopo viene suddiviso il programma in funzioni. Il programmatore esperto salta spesso questa fase di sviluppo in termini di algoritmo e passa direttamente alla fase successiva pensando direttamente alla soluzione algoritmica del problema dato in termini di linguaggio di codifica ovvero linguaggio di programmazione o in pseudocodice.\nScelta delle tecniche: i paradigmi di programmazione.\nEsistono varie tecniche di programmazione, le pi\u00f9 comuni ed utilizzate sono le seguenti:\nLinguaggi di programmazione.\nI linguaggi di programmazione sono molti e si distinguono principalmente in due categorie: interpretati e compilati.\nI linguaggi interpretati pi\u00f9 diffusi sono:\nInoltre sono interpretati anche gli script di shell (i cosiddetti file di batch)\ne gli altri script in uso su Internet (Jscript, VBScript, Batch...). Il codice di un programma interpretato viene salvato cos\u00ec com'\u00e8, e viene poi letto da un interprete, che \u00e8 un programma che gira sul sistema operativo in uso. I linguaggi di programmazione compilati richiedono invece che il codice, una volta terminato, sia processato da un compilatore che, convertendolo in linguaggio macchina, ne permetta l'esecuzione da parte della CPU.\nI linguaggi compilati pi\u00f9 famosi sono:\nI programmi interpretati sono pi\u00f9 lenti ma pi\u00f9 facili da creare e girano su molti sistemi operativi, a patto di avere lo stesso interprete, e che il \"dialetto\" del linguaggio sia comune. I linguaggi compilati, molto spesso, hanno invece degli standard ISO, o comunque regole universali, le quali permettono di compilare un programma senza modifiche su pi\u00f9 architetture, anche da una sola macchina, a patto di avere un compilatore adeguato.\nJava \u00e8 pseudocompilato, ossia viene tradotto in un linguaggio intermedio, detto bytecode, il quale \u00e8 una specie di linguaggio macchina, che viene poi passato all'interprete, che deve essere disponibile per il tipo di macchina che si vuole utilizzare. Il Visual Basic, per contro, non \u00e8 un linguaggio standard, ma un ambiente di sviluppo creato per sviluppare programmi in un Basic ad oggetti sviluppato dalla Microsoft, e come tale disponibile solo sui loro OS. Non esistendo uno standard riconosciuto, non viene garantita la compatibilit\u00e0 tra versioni successive, e non \u00e8 possibile utilizzarlo pienamente su altri sistemi operativi o altre CPU che quelle supportate dalla Microsoft.\nCodifica del programma.\nAvviene in questa fase la scelta del paradigma di programmazione e del relativo linguaggio di programmazione con cui sviluppare il progetto (es. Java, C++, BASIC, Perl, ecc.), passando dai diagrammi di flusso o dallo pseudocodice, ad una sintassi pi\u00f9 rigorosa e specifica del linguaggio scelto, redigendo il codice sorgente.\nAl riguardo un teorema dell'informatica teorica (il Teorema di B\u00f6hm-Jacopini) afferma che per la codifica dell'algoritmo nel codice sorgente di un certo linguaggio \u00e8 necessario l'uso opportuno, eventualmente combinato, di solo tre strutture di controllo del flusso di esecuzione: la sequenza o blocco di istruzioni, la selezione e l'iterazione appoggiandosi all'uso di variabili, costanti, tipi di dato, puntatori, operatori aritmetici e logici, strutture dati, funzioni, parametri, istruzioni di standard input, standard output e standard error ecc.\nL'operazione di codifica \u00e8 quella pi\u00f9 soggetta ad errori di natura logica e sintattica. In teoria il programma potrebbe essere pronto in questa fase, ma in realt\u00e0 esso presenta nella quasi totalit\u00e0 dei casi degli errori (bug), che verranno analizzati con la fase successiva. Tipicamente lo sviluppo di un'applicazione avviene in locale sul PC dello sviluppatore che potr\u00e0 operare una prima fase di test verificando la bont\u00e0 o meno dell'output del programma svolto.\nTalvolta un progetto software \u00e8 portato avanti da una community di utenti distribuita in rete attiva attraverso newsgroup, come accade ad esempio per diverse distribuzioni GNU/Linux. Quando da un progetto software se ne sviluppa un altro sullo stesso tipo di programma, ma portato avanti da un'altra community si parla di fork.\nVerifica del risultato: gli errori di programmazione.\nCompletato il programma \u00e8 frequente la presenza di \"errori di programmazione\" o bug derivanti da ragioni varie che possono evidenziarsi durante lo sviluppo e l'esecuzione di un codice. Questi errori possono essere essenzialmente in tre principali categorie: errori di sintassi, errori di logica ed errori di runtime. Tutti questi errori vanno necessariamente eliminati pena il malfunzionamento o il blocco dell'esecuzione del programma stesso.\nLa fase di verifica e di messa a punto del programma ha lo scopo di ricercare e correggere gli errori riscontrati ed \u00e8 detta debugging. Si tratta di una fase molto lunga ed importante in cui il programmatore verifica la bont\u00e0 del proprio lavoro. La correzione di un bug potrebbe essere causa di nuovi errori ed occorre quindi prestare la massima attenzione.\nPer evitare un debugging di un programma troppo complesso ed articolato \u00e8 preferibile creare un prototipo, ovvero una versione del risultato finale che non presenta in s\u00e9 tutte le funzioni previste dal progetto originale, ottenendo una maggiore velocit\u00e0 di correzione dei bug principali. Alla fine di questa fase avremo il prodotto finito. Le operazioni svolte durante lo sviluppo vanno opportunamente documentate cos\u00ec da rendere pi\u00f9 agevole una futura modifica.\nEsempio: addizione di due numeri.\nIl primo programma didattico che un programmatore in stato di formazione scrive \u00e8 solitamente Hello world.\nUn altro programma semplice ed intuitivo \u00e8 sicuramente quello che presi due numeri in input, restituisce come output la loro somma. A seconda del linguaggio di programmazione che si utilizza la struttura cambia e si articola in maniera diversa.\nSviluppo software in ambito aziendale.\nLo sviluppo di un sistema di programmi all'interno di un'azienda fa parte di un processo molto pi\u00f9 ampio di analisi e progettazione che tipicamente coinvolge un intero team di analisti/sviluppatori. Il risultato oltre ad essere efficiente deve soddisfare specifiche richieste dell'attivit\u00e0 aziendale per cui \u00e8 pensato.\nInizialmente si procede con una dettagliata \"analisi dei requisiti\" che la creazione del programma mira a risolvere (bisogni) detta anche \"analisi funzionale\". L'analista deve proporre queste informazioni e stilare delle proposte idonee in sede di progettazione. Il documento output dell'analisi assume varie denominazioni: specifica funzionale, capitolato, elenco requisiti ma spesso si utilizzano termini in inglese. Spesso per requisiti non si intendono solo le funzioni ma anche: prestazioni, condizioni di utilizzo, specifiche tecnologiche e di hardware e altro. Nella logica del project management si possono affiancare al documento di definizione dei requisiti anche quelli relativi a: tempi, costi, responsabilit\u00e0, rischi, ecc.\nConclusa l'analisi, si passa alla vera e propria fase di \"progettazione\" del nuovo sistema. Tale operazione coinvolge un grande numero di persone e di idee. I migliori progetti saranno scelti e sviluppati secondo un'ottica di guadagno economico e di efficienza. Approvato il progetto migliore si passa allo \"sviluppo\" vero e proprio. Ci\u00f2 consiste nell'acquisto del materiale software (ed eventualmente di quello hardware) necessario alla verifica del funzionamento del nuovo sistema. Segue poi la fase di test dell'applicazione da parte di un team autonomo che rigira agli sviluppatori eventuali errori o bug per la loro risoluzione.\nPer molte aziende il software presente sul mercato risulta spesso inadatto alle proprie esigenze ed \u00e8 necessario lo sviluppo di programmi personalizzati o la modifica di quelli gi\u00e0 esistenti. A questo scopo esistono altre aziende specializzate in questo tipo di servizi affidati dunque in esternalizzazione (aziende di consulenza informatica).\nInstallazione.\nUna volta creato e verificato il nuovo sistema, si procede all'installazione dello stesso all'interno dell'azienda ed al suo funzionamento a pieno regime. Tale impatto pu\u00f2 essere traumatico per un'azienda abituata a vecchi sistemi, ragion per cui si procede in diverse maniere, secondo il caso:\nImplementazione.\nSuperata l'installazione, il programma fornir\u00e0 all'azienda un servizio, richiedendo comunque manutenzione, in cui vengono risolti i problemi riscontrati ed introdotti cambiamenti funzionali attui a migliorare le prestazioni dei programmi.\nAmbiti di programmazione.\nIn base alla destinazione d'uso del codice si hanno vari tipi di programmazione quali ad esempio:"}
{"id": "20892", "revid": "123317928", "url": "https://it.wikipedia.org/wiki?curid=20892", "title": "QuickTime Player", "text": "In informatica, QuickTime \u00e8 il nome che Apple Inc. ha dato all'architettura del suo sottosistema di visualizzazione e al suo formato di file proprietario, molto diffuso su sistemi Macintosh. Viene quotidianamente utilizzato da web developer per creare video clip cross-platform che possono essere scaricati da internet o visualizzati in streaming.\nQuickTime \u00e8 un formato file \"contenitore\", che pu\u00f2 racchiudere video, audio, immagini virtuali e altri tipi di informazioni multimediali come per esempio un filmato Flash. Apple svilupp\u00f2 QuickTime in modo da essere estensibile e flessibile nel tempo: file in formato QuickTime 1.0 possono essere riprodotti dall'ultima versione, QuickTime 7.\nQuickTime 1.0 per Mac OS, la prima versione dell'architettura, venne pubblicata il 2 dicembre 1991. Nel novembre del 1994, Apple pubblic\u00f2 QuickTime 2.0 per Microsoft Windows 3.11, il primo porting di QuickTime per quell'ambiente operativo.\nArchitettura.\nUn file \"QuickTime\" \u00e8 suddiviso in tracce composte da audio, video, effetti o testo.\nLe \"tracce\" al loro interno contengono le tracce contenenti le informazioni che vanno decodificate dai codec adeguati. All'interno delle tracce vi \u00e8 una lista che lega la traccia e il codec in grado di decodificarla.\nLa \"traccia media\" contiene altre tracce che possono risiedere in altra parti del file, su altri file o nella rete.\nInternamente il formato mantiene i dati organizzati in una struttura ad albero di \"atomi\". Ogni atomo ha una struttura di 4 byte, questi 4 byte vengono utilizzati per identificare la funzione dell'atomo. Un atomo pu\u00f2 essere genitore di altri atomo o puntare a dei dati ma non pu\u00f2 fare entrambe le cose.\nQuesta struttura \u00e8 simile a quella che contiene i file Ogg e a quella che organizza i file Asf della Microsoft. Tuttavia QuickTime \u00e8 stato il primo formato di file a utilizzare questa struttura indipendente dalla piattaforma.\nQuickTime e MPEG-4.\nNel 1998, l'ISO approv\u00f2 il formato QuickTime come base per lo standard MPEG-4. I sostenitori fecero notare che era un buon formato per via della sua predisposizione alla codifica, trasmissione e archiviazione via rete. Queste erano caratteristiche che mancavano al formato MPEG-1, che era troppo basilare, e all'MPEG-2 che non era stato progettato per la trasmissione via web. La compatibilit\u00e0 MPEG-4 \u00e8 stata aggiunta con la sesta versione di QuickTime, sviluppata nel 2002. Apple ha tuttavia ritardato per diversi mesi la pubblicazione del software per via delle dispute sorte con il comitato MPEG-4 sulle licenze. Secondo il comitato il prezzo richiesto per le licenze era troppo elevato per molti fornitori di servizi. Un compromesso fu poi raggiunto e il software fu pubblicato nel giugno del 2003.\nPiattaforme e revisioni.\nApple ha pubblicato il lettore multimediale per Macintosh e Windows col nome di \"QuickTime Player\". Apple inoltre ha un software che pu\u00f2 generare le tracce per i file \"QuickTime\", chiamato \"QuickTime Pro\". Ulteriormente, l'azienda ha pubblicato il lettore iTunes (progettato per leggere e gestire i file audio) che utilizza le tecnologia QuickTime per il playback dei file audio.\nGli sviluppatori che vogliono utilizzare QuickTime si possono avvalere di un Application framework per sviluppare applicazioni multimediali per Mac o Windows in C o in Java.\nLettori indipendenti di file QuickTime 6 (MPEG-4) esistono per molti sistemi operativi, come per esempio la libreria FFmpeg che supporta anche il formato Sorenson video compression format. Apple, tuttavia \u00e8 la licenziataria esclusiva della tecnologia Sorenson."}
{"id": "20894", "revid": "104485", "url": "https://it.wikipedia.org/wiki?curid=20894", "title": "Politecnico di Milano", "text": "Il Politecnico di Milano (acronimo PoliMI) \u00e8 un istituto universitario italiano di carattere scientifico e tecnologico, fondato a Milano nel 1863. I campi di studio e ricerca comprendono le tre macro-aree ingegneria, architettura e disegno industriale.\nStoria.\nIl Politecnico, originariamente denominato \"Regio Istituto Tecnico Superiore\", fu fondato il 29 novembre 1863 su impulso della Societ\u00e0 di incoraggiamento di arti e mestieri. La sua prima sede fu presso il palazzo del Senato, un tempo collegio elvetico della citt\u00e0; alla sua guida fu nominato il matematico Francesco Brioschi. Inizialmente offriva solo un corso di ingegneria. Alla fondazione contribuirono le amministrazioni locali (Comune e Provincia di Milano), la camera di commercio, la Cassa di Risparmio delle Province Lombarde, associazioni culturali e imprenditori.\nNel 1865 fu attivato per la prima volta un corso di architettura, mentre nel 1866 la sede fu trasferita a \"palazzo della Canonica\" in piazza Cavour. Successivamente, nel 1913, venne stipulata una convenzione tra lo Stato, il Comune e la camera di commercio di Milano, con il concorso della Cassa di Risparmio delle Provincie Lombarde, per decentrare e accorpare in un unico luogo gli istituti di istruzione superiore sparsi per la citt\u00e0. La scelta dell'ubicazione cadde sull'area periferica delle \"Cascine doppie\", divenuta in seguito Citt\u00e0 Studi.\nNel 1927 fu posata la prima pietra del nuovo complesso: il nuovo polo di piazza Leonardo Da Vinci in Citt\u00e0 Studi divenne sede dell'ateneo, all'epoca chiamato \"Regio Politecnico di Milano\". Pochi anni dopo, nel 1933, il Politecnico si suddivide in due distinte facolt\u00e0: ingegneria e architettura.\nNel 1953 inaugur\u00f2 il primo centro di calcolo dell'Europa continentale, grazie all'impulso di Gino Cassinis ed Ercole Bottani. Nel 1964 fu realizzata la nuova sede di via Bonardi per la Facolt\u00e0 di architettura. Nel 1977 fu messo in orbita il satellite Sirio, sviluppato dal Politecnico in collaborazione con Telespazio, Compagnia Industriale Aerospaziale e Telettra.\nNel 1989 furono inaugurate le nuove sedi nel quartiere milanese di Bovisa e nelle citt\u00e0 di Como e Lecco; prese avvio la strategia \"Politecnico a rete\" che vide l'Ateneo aprire sedi a Cremona (1991), Mantova (1994) e Piacenza (1997). Nel 2000 nacque la Facolt\u00e0 del design, in seguito scuola del design, gi\u00e0 esistente dal 1993 come articolazione del corso di laurea in architettura.\nNel 2002 fu creata la \"Fondazione Politecnico di Milano\". Tra i principali obiettivi vi \u00e8 il coinvolgimento delle imprese e le strutture pubbliche nell'universit\u00e0. Nel 2004 fu fondata, in collaborazione con il Politecnico di Torino, l'Alta Scuola Politecnica.\nStruttura.\nScuole.\nL'ateneo \u00e8 organizzato nelle seguenti Scuole, afferenti gli ambiti disciplinari dei dipartimenti:\nDipartimenti.\nL'ente svolge attivit\u00e0 di ricerca ed insegnamento nei campi dell'ingegneria, dell'architettura e del design attraverso i suoi dodici dipartimenti:\nLa sede centrale dell'ente si trova a Milano in piazza Leonardo da Vinci, nel quartiere Citt\u00e0 Studi, dove si trova il campus Leonardo. La seconda sede per dimensione \u00e8 anch'essa a Milano presso il campus Bovisa, nell'omonimo quartiere. Dispone inoltre di sedi decentrate a Como, Cremona, Lecco, Mantova e Piacenza e nella citt\u00e0 di Shanghai, in Cina, in collaborazione con l'Universit\u00e0 Tongji. L'accesso ai corsi di laurea \u00e8 subordinato al passaggio di un test d'ingresso.\nRettori.\nElenco cronologico dei rettori:\nIdentit\u00e0 visiva.\nIl logo del Politecnico di Milano riprende un particolare della \"Scuola di Atene\", affresco vaticano di Raffaello, che ritrae Euclide, con i tratti del Bramante, circondato da alcuni allievi, mentre illustra loro un teorema con l'ausilio di un compasso. \nLa versione del 2002 riprende i tratti dei loghi precedenti in modo stilizzato, mentre la scritta \"Politecnico di Milano\", posizionata sotto, \u00e8 realizzata con il carattere Futura.\nNel maggio del 2015, in occasione dei 150 anni della fondazione dell'universit\u00e0, \u00e8 stata effettuata una rivisitazione del logo e dell'immagine coordinata."}
{"id": "20897", "revid": "339392", "url": "https://it.wikipedia.org/wiki?curid=20897", "title": "Napoleone I di Francia", "text": ""}
{"id": "20898", "revid": "465169", "url": "https://it.wikipedia.org/wiki?curid=20898", "title": "WWW", "text": ""}
{"id": "20899", "revid": "508036", "url": "https://it.wikipedia.org/wiki?curid=20899", "title": "Paperino", "text": "Paolino Paperino (\"Donald Fauntleroy Duck\"), pi\u00f9 noto come Paperino, \u00e8 un personaggio dei cartoni animati e dei fumetti della Disney. Ha esordito nel cortometraggio \"La gallinella saggia\" del 1934 e nello stesso anno nei fumetti della serie \"Sinfonie allegre\" e, da allora, \u00e8 stato protagonista di molti altri cortometraggi e di innumerevoli storie a fumetti realizzate oltre che negli Stati Uniti anche in altri Paesi del mondo come l'Italia e il Brasile. Il successo del personaggio \u00e8 tale da farlo diventare testimonial di molte iniziative in varie parti del mondo e oggetto anche di un diffuso merchandising.\n\u00c8 stato definito \u00abl'antieroe per eccellenza, l'incarnazione dell'uomo medio moderno, con le sue frustrazioni, i suoi problemi, le sue nevrosi\u00bb.\nOrigini del personaggio e caratterizzazione.\nLa data di nascita secondo la carta d'identit\u00e0 ufficiale \u00e8 il 3 giugno 1934 nel cortometraggio animato \"The Wise Little Hen\" (\"La gallinella saggia\"), stato civile, celibe con a carico tre nipoti. \u00c8 un papero bianco con becco e zampe arancioni. Solitamente indossa una blusa e un berretto da marinaio. Secondo l'albero genealogico ideato da Don Rosa in base alle indicazioni contenute nelle storie a fumetti di Carl Barks \u00e8 figlio di Ortensia de' Paperoni (sorella di Paperon de' Paperoni) e Quackmore Duck (figlio di Nonna Papera). Ha una sorella gemella, Della Duck, madre di Qui, Quo, Qua. La prima apparizione del personaggio risale al 1934 nel cortometraggio \"La gallinella saggia\" diretto da Wilfred Jackson nel quale Paperino \u00e8 il vicepresidente del \"Circolo dei pigri\" che ha come presidente Meo Porcello. I due si riveleranno degli inguaribili scansafatiche.\nPaperino, gi\u00e0 nei cortometraggi da protagonista, ma soprattutto nei fumetti, presenta un carattere complesso e sfaccettato, pi\u00f9 di quello di Topolino, motivo per cui \u00e8 agevolmente considerato lo specchio dell'uomo moderno. Nasce come pigro scansafatiche, caratterizzato per\u00f2 fin dalla sua seconda apparizione in \"Una serata di beneficenza\" (1934) con l'essere irascibile, frustrato e perseguitato dalla sfortuna, infatti quasi ogni azione che intraprende finisce per causargli danni o problemi. Nonostante l'indole suscettibile e l'inettitudine, \u00e8 per\u00f2 un personaggio positivo, perch\u00e9 ha buon cuore e raramente provoca qualcuno senza motivo. \u00c8 amichevole, generoso e leale, e quando la situazione lo richiede \u00e8 estremamente coraggioso fino a vestire i panni dell'eroe.\nPaperino vive a Paperopoli (Duckburg), in una villetta a due piani con giardino, che per\u00f2 \u00e8 in affitto (generalmente di propriet\u00e0 del ricchissimo zio Paperon de' Paperoni), e si occupa dei tre nipotini gemelli che vivono con lui; \u00e8 fidanzato con Paperina, pur con alti e bassi, e possiede diversi cugini che lo assillano, ma soprattutto \u00e8 gravato da orde di creditori, e persino con lo zio ha una lunga lista di debiti; privo di impiego fisso, si trova spesso in difficolt\u00e0 economiche e, complice la sua congenita sfortuna aggravata dall'inettitudine, pur riuscendo per poco a superarle si ritrova in guai ancora peggiori da una storia all'altra. I suoi impieghi pi\u00f9 costanti sono quelli di giornalista presso il quotidiano Papersera o lucidatore di monete sempre al servizio dello zio, ma ne ha svolti saltuariamente a centinaia, e inoltre conduce/ha condotto attivit\u00e0 segrete come agente della P.I.A. o come DoubleDuck, oltre a celare l'identit\u00e0 segreta di Paperinik.\nFilmografia.\nDopo l'esordio, avvenuto in un cortometraggio a sfondo moraleggiante della serie delle Sinfonie allegre, Paperino, nato come personaggio che doveva apparire una volta e mai pi\u00f9, viene \"promosso\" nella gang di Topolino nello stesso anno per \"Una serata di beneficenza\" (1934), in cui emergono tutte le sue potenzialit\u00e0 come protagonista comico assoluto, esasperando la sua classica voce starnazzante grazie al vulcanico doppiatore Clarence Nash e creando gag a ripetizione. Il bellicoso e inetto papero conosce una veloce scalata al successo, nel 1936 fa da spalla a Topolino rubandogli la scena in corti come \"Scampagnata\" o \"Il circo di Topolino\" e recita anche in corti come parte del trio Topolino-Paperino-Pippo; nel frattempo, gi\u00e0 da \"Giorno di trasloco\" il suo look cambia, il suo becco si accorcia e le ali diventano mani, mentre in \"Paperino e Pluto\" Topolino \u00e8 per la prima volta assente; nel 1937 \u00e8 titolare di una serie tutta sua, ufficialmente inaugurata con \"Paperino e lo struzzo\" ma gi\u00e0 partita con \"Don Paperino\". La serie si riveler\u00e0 la pi\u00f9 prolifica dei successivi vent'anni, arrivando a eguagliare il numero di corti prodotti per Topolino, e piccoli capolavori come \"Il giorno fortunato di Paperino\" (1939), \"Paperino e l'appuntamento\" (1940), \"Sogni d'oro, Paperino\" (1941), \"Una giornata sbagliata\" (1944), \"Paperino e la pazienza\" (1945), \"Il dilemma di Paperino\" (1947), \"Paperino in tribunale\" (1948) o \"Il diario di Paperino\" (1954) sono entrati nella storia del cinema d'animazione. Da ricordare che nel periodo della seconda guerra mondiale vengono prodotti corti di propaganda a tema bellico come \"Der Fuehrer's Face\" (1943), che vinse l'Oscar al miglior cortometraggio d'animazione; inoltre, Paperino \u00e8 il protagonista dei due lungometraggi ambientati in America Latina realizzati dalla Disney in quegli anni per rinsaldare i rapporti di amicizia con i paesi di quelle zone: \"Saludos Amigos\" (1942) e \"I tre caballeros\" (1945), in cui forma un trio canterino con gli amici Jos\u00e9 Carioca e Panchito Pistoles. Tra il 1945 e il 1947 sono molti i corti diretti da Jack King, che ama concentrarsi su un maggiore approfondimento psicologico del personaggio; dalla fine del 1947 in avanti, per\u00f2, la serie verr\u00e0 gestita prevalentemente da Jack Hannah che preferir\u00e0 concentrarsi sulle scaramucce con piccoli animaletti come Cip &amp; Ciop, api, formiche e altri. L'ultimo corto della serie fu \"Paperino e l'ecologia\" (1961), anche se questa aveva smesso di produrne continuativamente gi\u00e0 nel 1956. Da ricordare \"Paperino nel mondo della matemagica\" (1959) e le apparizioni televisive, nel contesto delle quali verr\u00e0 introdotto il suo strambo \"zio d'Europa\" Pico De Paperis.\nPaperino ritorner\u00e0 al cinema solo nel 1983, e da l\u00ec in poi \u00e8 comparso quasi sempre al fianco di Topolino, ma va ricordato il suo importante ruolo da solista in \"Fantasia 2000\" al fianco dell'amata Paperina.\nNel fumetto americano ed estero.\nStrisce giornaliere e tavole domenicali.\nL'esordio del personaggio nei fumetti risale al 16 settembre 1934 nella serie settimanale a fumetti delle Silly Symphony con una riduzione del suo esordio cinematografico \"The Wise Little Hen\", nota in Italia come \"I due fannulloni o\" \"Paperino e la Gallinella Saggia\", sceneggiata da Ted Osborne e disegnata da Al Taliaferro.\nNel 1935 Paperino poi debutta nelle strisce giornaliere di Topolino disegnate da Floyd Gottfredson che, sempre alla ricerca di una spalla per Topolino, mette insieme i due personaggi in storie come \"Topolino e il mistero dei cappotti\", o, insieme a Pippo, nelle storie \"Topolino giornalista\" e \"Topolino nella casa dei fantasmi\". In queste storie il ruolo di Paperino nella risoluzione degli enigmi affrontati da Topolino \u00e8 alquanto marginale, ma contemporaneamente cresce la sua popolarit\u00e0 come personaggio comico sia nei cortometraggi che nelle tavole domenicali, in cui diventa la vittima degli scherzi di Tip e Tap (come poi lo sar\u00e0 dei suoi stessi nipotini) e talvolta persino di Topolino, che generalmente lo considera un guastafeste attaccabrighe. Il successo di Paperino porta quindi alla creazione delle due linee narrative principali dei personaggi Disney, l'universo di Paperopoli e quello di Topolinia, e il personaggio diviene protagonista di una propria serie di strisce a fumetti e tavole domenicali sceneggiate da Ted Osborne e disegnate da Al Taliaferro. Dal 30 agosto 1936 le tavole domenicali delle \"Silly Symphonies\" (\"topper\" di quelle di \"Mickey Mouse\") diventano lo spazio delle gag di Paperino, che comunque continua a interagire con gli altri personaggi di Topolinia a eccezione di Topolino (che non poteva essere utilizzato per limitazioni imposte dal \"King Features Syndacate\" che impedivano al protagonista di una serie di tavole domenicali di comparire nel suo \"topper\"); queste tavole domenicali cambiano nome prima in \"Silly Symphony featuring Donald Duck\" e poi, dal 22 agosto 1937, in \"Donald Duck\" e verranno pubblicate fino al 5 dicembre 1937, sempre disegnate da Taliaferro che insieme con lo sceneggiatore Bob Karp dar\u00e0 poi vita dal 7 febbraio 1938 a una nuova serie di strisce giornaliere, proprio come quelle di Topolino, nella quale i personaggi di Topolinia (a parte una comparsata di Clarabella nella striscia giornaliera del 28 febbraio 1938) scompaiono definitivamente; tuttavia, a differenza di quelle di Mickey Mouse, queste, a parte rare eccezioni pi\u00f9 che altro ispirate ai cortometraggi con Paperino protagonista, sono sequenze auto-conclusive, nelle quali vengono sviluppate semplici gag ideate da sceneggiatori provenienti dall'animazione come Homer Grightman e Roy Williams, i quali si alternano fino a quando Bob Karp non ne diventa sceneggiatore fisso occupandosene fino alla morte nel 1975; Paperino dunque non vive vere e proprie avventure, ma solo gag domestiche quotidiane, almeno per ora. Il 10 dicembre del 1939 ritorna la tavola domenicale \"Donald Duck\" sempre disegnata da Taliaferro con l'aiuto di inchiostratori come Bill Wright, Karl Karp\u00e9, Dick Moores, George Waiss. Taliaferro disegner\u00e0 le strisce giornaliere di Paperino fino al 18 gennaio 1969, appena due settimane prima della sua morte.\nTaliaferro introduce nelle strisce nuovi comprimari: il 17 ottobre 1937 fanno il loro esordio i tre nipoti di Paperino, Qui, Quo e Qua (\"Huey, Dewey, Louie\"), che ebbero talmente successo che poco dopo apparvero anche nei cortometraggi di Paperino. Seguono poi il San Bernardo Bolivar (17 marzo 1938), il cugino Ciccio (9 maggio 1938), la 313, l'automobile di Paperino (1\u00ba luglio 1938), la fidanzata Paperina (4 maggio 1940) e Nonna Papera (27 settembre 1943). Il professor Pico de Paperis, ideato per la televisione, esordir\u00e0 nei fumetti sempre su queste strisce (24 settembre 1961), ma fa una fugace apparizione anche lo zio Paperone nel periodo febbraio-marzo 1951, per poi tornare in pianta stabile nel gennaio 1960.\nCarl Barks - \"L'uomo dei paperi\".\nL'esordio di Paperino negli albi a fumetti avviene nel 1942 con la storia \"Paperino e l'oro del pirata\" realizzata da Carl Barks e Jack Hannah. Barks aveva iniziato la sua carriera come animatore realizzando la gag, nel corto \"Invenzioni moderne\" del 1937, in cui una macchina-barbiere rade il fondoschiena di Paperino, scambiandolo per la sua testa. Inizi\u00f2 una lunga collaborazione con Jack Hannah col quale prima fa esordire Qui, Quo e Qua nel corto \"I nipoti di Paperino\" e poi realizzando a quattro mani la succitata storia a fumetti, che \u00e8 anche la prima storia lunga mai scritta con Paperino protagonista negli Stati Uniti (in Italia c'era gi\u00e0 stato qualcosa). Barks ne realizzer\u00e0 molte altre fino al 1967 alternandosi, nelle pubblicazioni delle riviste \"Walt Disney's comics and stories\" e \"Four Color\" con autori del calibro di Tony Strobl, Paul Murry, Jack Bradbury. \nCarl Barks \u00e8 stato definito \"l'uomo dei paperi\" proprio perch\u00e9, partendo dal Paperino di Taliaferro che viveva solo gag quotidiane, lo ha fatto maturare e ne ha approfondito il carattere, lo ha calato nei panni dell'eroe in lunghe avventure e gli ha costruito attorno tutto un microcosmo relazionale e persino cittadino. La creativit\u00e0 di Barks porta la \"Western Publishing\", editore dei fumetti Disney, a pubblicarne i lavori nella collana \"Walt Disney's Comics and Stories\", per la quale realizza storie di vita quotidiana di dieci tavole (le famose \"ten-pages\"), e Four Color, per la quale inizia a scrivere storie di ampio respiro che pongono le basi del Paperino avventuroso che, negli anni successivi, andr\u00e0 a caccia di tesori accompagnando lo zio Paperone. Vanno ricordate avventure memorabili come \"Paperino sceriffo di Valmitraglia\" (1948) nella quale il personaggio si improvvisa sceriffo con tutta la sua inconcludente sbruffoneria, o \"Paperino e il mistero degli Incas\" (1949), che porta i quattro paperi a scoprire una civilt\u00e0 dimenticata nel cuore delle Ande, o ancora \"Paperino nel tempo che fu!\" (1951), in cui i nostri tornano indietro nel tempo alla California del 1848; per ovviare al fatto che Paperino sia essenzialmente un antieroe e non possa cavarsela da solo, Barks trasforma i tre nipotini da piccole pesti a paperotti intelligenti, usando l'una o l'altra versione a seconda delle esigenze narrative; ricordiamo anche \"Paperino e il feticcio\" (1949), \"Paperino e il tesoro dei vichinghi\" (1949), \"Paperino e il sentiero dell'unicorno\" (1950) o \"Paperino contro l'uomo d'oro\" (1952), molte delle quali vedono Paperino in gara contro il borioso e arrogante cugino Gastone Paperone, creato nel 1948 proprio come antagonista, che grazie a un'incredibile fortuna riesce a battere Paperino senza sforzo; le storie di Barks per\u00f2, sempre a sfondo moraleggiante, regalano spesso la vittoria finale al misero Paperino, nonostante i suoi difetti e la sua impulsivit\u00e0, e da papero inetto e pigro lo vedono acquisire sempre pi\u00f9 carisma, candidandolo a poter vivere virtualmente qualunque tipo di avventura grazie al coraggio e alla bont\u00e0 di cuore che cela dietro le apparenze: non a caso, complice anche l'esordio di zio Paperone, dagli anni '50 la produzione di storie con i paperi \"esploder\u00e0\" in tutto il mondo, scavalcando quella delle storie di Topolino.\nOltre alle avventure in giro per il mondo, Barks si applica a modellare il carattere di Paperino nelle innumerevoli \"ten-pages\", facendolo applicare con tenacia e intraprendenza a lavori spesso improbabili (p.e., accordatore di campanelli, propagandista di farina, venditore di frullini, incantatore di serpenti) tutti destinati al fallimento. L'unico mestiere \"permanente\" che prima o poi Paperino torna sempre a svolgere \u00e8 quello al servizio del ricchissimo zio Paperone, solitamente alla misera paga di \u00ab30 centesimi di dollaro all'ora\u00bb nonostante l'inflazione.\nProprio il ricco zio Paperone \u00e8 il personaggio pi\u00f9 importante creato da Barks (nel 1947), che da semplice comparsa lo trasforma gradualmente in un membro fondamentale del nucleo familiare di Paperino; per ottenere questo ruolo centrale, il personaggio si converte per\u00f2 da iniziale vecchio arcigno e antagonista ad arzillo e strambo magnate, e rivela un rapporto conflittuale con il nipote eppure essenzialmente basato su un grande affetto reciproco; dal 1953 gli viene persino dedicata una testata autonoma; inoltre, da quell'anno in poi le avventure lunghe di Barks non vedranno pi\u00f9 protagonisti solo Paperino e i nipotini, bens\u00ec Paperone accompagnato da loro alla ricerca di tesori perduti o a caccia di nuovi affari. Barks creer\u00e0 anche molti altri personaggi, intorno a Paperone: la Banda Bassotti (1951), Archimede Pitagorico (1952), Cuordipietra Famedoro (1956), Rockerduck (1961), la fattucchiera Amelia (1961). L'ampia mole di storie e di parenti creata da Barks gli suggerisce, nel corso degli anni cinquanta, di realizzare un albero genealogico a suo uso e consumo, dal quale anni dopo il disegnatore Don Rosa trarr\u00e0 ispirazione per realizzare l'albero genealogico dei paperi, dal quale risulta che Paperino \u00e8 il figlio di Quackmore Duck, uno dei figli di Nonna Papera, e di Ortensia de' Paperoni, sorella dello zio Paperone, nonch\u00e9 fratello gemello di Della Duck, la madre di Qui, Quo e Qua.\nDon Rosa e gli altri.\nPi\u00f9 recentemente, in America e non solo sono stati degni di nota autori come Don Rosa e William Van Horn. Se Tony Strobl o Vic Lockman avevano continuato per decenni la produzione di storie a carattere \"domestico\" con Paperino, il principale erede americano di Carl Barks \u00e8 stato Don Rosa, autore di un'originale analisi e contestualizzazione dell'anima pigra e trascurata del personaggio con lo spirito avventuroso delle opere barksiane. Paperino viene presentato nella \"Saga di Paperon de' Paperoni\" come un uomo qualunque, incapace di comprendere l'amore dello zio per il denaro e per l'avventura, che attribuisce alla sola avidit\u00e0, e di credere alla veridicit\u00e0 della sua giovent\u00f9 avventurosa, ma \u00e8 anche un papero carico di amore paterno verso i nipotini e di slanci di dinamismo che lo spingono ad accettare molteplici lavori e ad accompagnare lo zio Paperone nelle sue avventure. Questi tratti, secondo Don Rosa, gli hanno consentito di guadagnare il rispetto dello zio, il quale comunque preferisce mostrarsi con lui rigido e inflessibile per non perdere la propria reputazione.\nLa traduzione italiana della \"Saga di Paperon de' Paperoni\" di Don Rosa introduce un elemento giustificativo \"a posteriori\" di una licenza narrativa relativa al nome completo Paolino Paperino: in un dialogo tra il padre Quackmore e la madre Ortensia, il primo propone \"Paolino\" come nome per un loro futuro figlio, ma Ortensia protesta con veemenza ritenendolo un nome stupido.\nEdizioni estere.\nIn Inghilterra il personaggio esord\u00ec sulla testata \"Mickey Mouse Weekly\" in storie realizzate da William A. Ward dal 1937 al 1940, in Argentina negli anni cinquanta \u00e8 disegnato da Luis Destuet, in Brasile da autori come Carlos Herrero, Sergio Liani e Irineu Soares Rodrigues, in Olanda dal 1974 in poi da autori come Daan Jippes, Fred Milton e poi Ben Verhagen, Mau Heymans e altri che crearono storie sul modello barksiano. In Danimarca il gruppo Egmont produce storie illustrate da Vicar, Branca, Rosa, Rota, Van Horn, Korhonen e altri artisti di varie nazioni.\nNel fumetto italiano.\nLe prime storie.\nIn Italia il personaggio appare per la prima volta in un supplemento del settimanale Topolino edito dalla Casa Editrice Nerbini nel 1935 e successivamente, con il passaggio dei diritti alla Mondadori, guadagna una testata propria con il settimanale \"Paperino e altre avventure\" nel 1937 edito dalla A.P.I. e inizia ad apparire su tutte le testate Mondadori che pubblicano materiale Disney. Le prime storie realizzate in Italia apparvero tra il 1937 e il 1940 nel settimanale \"Paperino e altre avventure\" realizzate da Federico Pedrocchi, coadiuvato talvolta da altri autori come Nino Pagot, nel quale il personaggio era protagonista di storie lunghe e avventurose molto prima che questo avvenisse negli Stati Uniti dove all'epoca le strisce a fumetti di Al Taliaferro erano sostanzialmente auto-conclusive e si dovr\u00e0 aspettare Carl Barks nel 1942 per averne di equivalenti. Oltre che in Italia anche in Inghilterra c'erano gi\u00e0 stati dei tentativi di storie a pi\u00f9 ampio respiro con Paperino protagonista, realizzati da William A. Ward, che vedevano Paperino in compagnia prima di Donna Duck (un'antesignana di Paperina, dalle origini messicane) e poi del marinaio Mac, un personaggio presto dimenticato. In quegli anni era abbastanza semplice introdurre nuovi personaggi per le storie di Paperino, vista l'assoluta mancanza di comprimari. Ma quasi nessuno dei personaggi introdotti da Pedrocchi sopravvisse al suo autore.\nCon gli anni decine di altri autori italiani si occuparono del personaggio a cominciare da Luciano Bottaro, Giovan Battista Carpi e Romano Scarpa e successivamente Giorgio Cavazzano, Massimo De Vita e Marco Rota.\nI Maestri Disney italiani.\nInizialmente, il personaggio delle storie italiane, pi\u00f9 che seguire gli sviluppi del Paperino di Barks, si riallaccia al papero di Taliaferro e dei disegni animati: in particolare il Paperino di Guido Martina, prolifico autore dei primi decenni del settimanale, \u00e8 pigro, meschino, infantile, perseguitato dalla sfortuna e tirannico persino coi suoi nipoti, il perfetto opposto del saggio Topolino; vive a Paperopoli in una casa sgangherata (chiamata dispregiativamente \"catapecchia\"), di propriet\u00e0 dell'avido zio Paperone che lo ricatta senza piet\u00e0 a causa degli affitti non pagati. Nel suo giardino, tra due alberi \u00e8 appesa un'amaca, che insieme al divano nel salotto \u00e8 il luogo deputato ai suoi pisolini, che sono il suo modo di evitare i problemi. Sempre al verde, guida una vecchissima automobile (chiamata dispregiativamente \"catorcio\") targata 313, \u00e8 sempre oppresso dai debiti e dalle orde di creditori, non ha un impiego fisso anche se spesso svolge lavori precari oppure stravaganti, ma comunque cerca sempre di evitare il lavoro come pu\u00f2. Resta comunque un ottimo cuoco: sono famose le sue frittelle, il cui profumo lo zio Paperone riesce a sentire fin dal deposito. Il cugino Gastone Paperone non \u00e8 meno lavativo, ma \u00e8 sfacciatamente fortunato e suo rivale sentimentale nei confronti della vanitosa Paperina, che spesso cede alle avances di Gastone, talvolta anche per fare ingelosire Paperino. Si trova spesso nei guai a causa del cugino Paperoga, ancora pi\u00f9 maldestro di lui, anche perch\u00e9 non riesce mai a dirgli di no e si lascia abbindolare dalle improbabili prospettive di guadagno del cugino. Paperone lo sfrutta per lavori massacranti nel deposito o come \"uomo di fatica\" in pericolose spedizioni ai quattro angoli del mondo; durante queste avventure capita che Paperino suggerisca strategie e consigli allo zio che spesso si rivelano fallimentari, causando ingenti danni economici allo zio, che spesso finisce a inseguirlo per \"spiumarlo vivo\"; altre volte Paperone lo inganna promettendogli una parte del guadagno che poi non gli corrisponde grazie a clausole contrattuali o a frasi ambigue che lo sollevano dall'impegno.\nLa sfortuna di Paperino, che Barks non ha mai definito bene caratterizzandola piuttosto come prodotto della sua inettitudine, \u00e8 invece proverbiale e certificata nelle storie italiane, e in \"Paperin Meschino\" del 1956, sceneggiata da Guido Martina e disegnata da Pier Lorenzo De Vita, ne viene fornita una delle molteplici spiegazioni: nel XV secolo una strega aveva maledetto un avo di Paperino, e tutti i suoi discendenti per mille anni; di conseguenza Paperino e i suoi discendenti smetteranno di essere perseguitati dalla sfortuna nel 2400 circa.\nGi\u00e0 Romano Scarpa, per\u00f2, fin dagli anni '50 preferisce utilizzare un Paperino caratterialmente pi\u00f9 simile a quello di Barks, ovvero sempre abbastanza sbruffone e lavativo ma mai maligno, e anche dei rapporti familiari meno tesi (il suo Paperone non \u00e8 crudele e sfruttatore, e Paperina e i nipotini mostrano un sincero affetto per Donald); memorabili le avventure \"Paperino e i gamberi in salm\u00ec\" (1956) e \"Paperino agente dell'F.B.I.!\" (1961) che interpretano \"all'italiana\" il Paperino intraprendente e coraggioso ma al tempo stesso adorabilmente incapace, mattatore indiscusso dell'opera barksiana. Sulla scia di Scarpa, \u00e8 poi soprattutto il suo epigono Rodolfo Cimino, grandissimo autore Disney che realizzer\u00e0 centinaia di storie per cinquant'anni, a rendere onore a Paperino che, senza perdere l'indole nullafacente e la storica iella, nelle sue storie rispecchia particolarmente gli alti e bassi dell'uomo medio, con le sue aspirazioni e i suoi valori, sempre pronto a mettersi in gioco per amore dei nipotini, di Paperina e persino di Paperone, lanciandosi in innumerevoli avventure e cacce al tesoro; Cimino realizza anche la versione italiana del vicino di casa Jones, ideato da Barks - il pestifero Anacleto Mitraglia - e mette in luce una vena di malinconia nella personalit\u00e0 di Paperino: nella storia \"Paperino e l'avventura sottomarina\" (1972) introduce il personaggio di Reginella, graziosa regina aliena che il papero incontra e di cui si innamora ricambiato; la loro struggente unione, impossibile per molti motivi, verr\u00e0 riproposta successivamente in altre storie, componendo una vera e propria saga.\nPaperino eroe moderno.\nPer la sua versatilit\u00e0 come \"attore\", Paperino \u00e8 l'eroe (o antieroe) della gran parte delle Grandi Parodie Disney realizzate dagli autori italiani, sin dai primi capolavori come \"Il Dottor Paperus\" (1958) o \"La leggenda di Paperin Hood\" (1960), passando per \"Paperino missione Bob Fingher\" (che nel 1966 inaugura la serie delle storie della P.I.A. in cui agisce col nome di Agente QU-QU-7), poi \"Sandopaper e la perla di Labuan\" (1976), \"Paperino e il vento del Sud\" (1982), \"L'inferno di Paperino\" (1987), fino a \"Il principe Duckleto\" (2016) e molte altre. \nNel 1969 Guido Martina, che continuava a rappresentare nelle sue storie un Paperino particolarmente meschino ed egoista circondato da \"parenti serpenti\", sceglie di concedere una forma di \"riscatto\" al personaggio dalla propria vita grama, facendogli indossare i panni del vendicatore mascherato, in modo da ottenere giustizia nei confronti dei propri rivali e detrattori: \u00e8 cos\u00ec che nasce Paperinik. Nel corso degli anni '70, progressivamente gli autori italiani sposano il nuovo modello \"scarpiano\" della famiglia dei paperi, abbandonando lo stile di Guido Martina, e tra i nuovi \"maestri\" ci sono Massimo De Vita, Giorgio Cavazzano e Giorgio Pezzin; quest'ultimo affianca sempre pi\u00f9 spesso a Paperino il cugino Paperoga come amico e spalla, non pi\u00f9 solo guastafeste. Paperinik si evolve, diventando a poco a poco il maldestro paladino della citt\u00e0, che comunque rivela le doti di eroismo e altruismo nascoste nel personaggio di Paperino. \nOrmai protagonista indiscusso del settimanale \"Topolino\" da decenni, negli anni '90 Paperino pu\u00f2 ormai vantare anche un mensile che porta il suo nome, inaugurato fin dal 1976, e un altro mensile dedicato alla sua identit\u00e0 segreta, nato nel 1993; inoltre, nel 1996 un team di autori (Ezio Sisto, Alessandro Sisti, Francesco Artibani e altri) decide di sfruttare fino in fondo il personaggio di Paperinik rendendolo protagonista di nuove avventure ambientate nello spazio, pubblicate su un albo apposito sul modello dei comic book americani e caratterizzate da una narrativa molto pi\u00f9 matura e adulta: nasce PK (Pikappa), innovativo prodotto della scuola Disney italiana che si rivela un grande successo per l'originalit\u00e0 del personaggio, poich\u00e9 dietro le prerogative da supereroe c'\u00e8 comunque Paperino, con tutte le sue debolezze e imperfezioni, eppure capace di atti di estremo coraggio e valore che lo innalzano nella schiera degli eroi. \nNegli anni, basandosi sulla tradizione di autori come Guido Martina, Abramo Barosso o Rodolfo Cimino, gli autori italiani hanno sviluppato una \"continuity\" differente da quella barksiana per la vita dei personaggi Disney; esempio di tale sviluppo (ancora oggi rispettato nella serie \"Paperino Paperotto\") \u00e8 la storia \"Buon compleanno Paperino\", scritta e disegnata nel 1984 da Marco Rota in occasione dei 50 anni del personaggio, in cui si racconta la vita di Paperino, trovato da Paperone e Nonna Papera (in questo caso fratelli) quand'era appena uscito dall'uovo (successivamente scopriranno che \u00e8 effettivamente imparentato con loro); vive nella fattoria di quest'ultima per molti anni, per poi trasferirsi a Paperopoli. Su questo spunto nel 1998 viene inaugurata sul settimanale la fortunata serie di Paperino Paperotto ideata da Bruno Enna, che racconta l'infanzia di un fantasioso e spensierato Paperino nella localit\u00e0 rurale di \"Quack Town\", presso la fattoria della nonna. I due decenni del nuovo millennio hanno visto, tra le altre cose, la creazione nel 2008 di un'altra identit\u00e0 segreta, a opera di Fausto Vitaliano: DoubleDuck, agente segreto impegnato contro complotti e cospirazioni di ogni genere, dietro cui si cela un Paperino particolarmente ironico e sicuro di s\u00e9.\nAlter ego.\nPaperinik / Pikappa / PK: Guido Martina cala Paperino in un'atmosfera noir fornendogli l'identit\u00e0 segreta di Paperinik, eroe mascherato nato nel 1969. Paperinik \u00e8 il prodotto della profonda frustrazione e insofferenza che il papero nutre verso i suoi familiari e avversari, e nasce come formula di rivalsa nei loro confronti; per questo \u00e8 un vero e proprio furfante, e solo col tempo (e con la nuova generazione di maestri Disney) si trasformer\u00e0 in un paladino della giustizia. Negli anni novanta l'alter ego mascherato di Paperino subir\u00e0 un'evoluzione tecnologica e dai toni fantascientifici che sar\u00e0 protagonista della serie \"PK\" dai toni pi\u00f9 adulti e maturi delle storie classiche.\nDoubleDuck / DiDi o DD: nel 2007 dal lavoro di Fausto Vitaliano \u00e8 nato anche un filone alternativo all'agente Qu-Qu 7, la serie di DoubleDuck. Paperino questa volta non \u00e8 pi\u00f9 al soldo dello Zione, pronto a difendere la sua futura eredit\u00e0, ma un vero agente segreto alle dipendenze dell'Agenzia, una misteriosa organizzazione di spionaggio para-governativa che ha il compito di debellare tutte le minacce che mettono a rischio la sicurezza della nazione.\nQu-Qu 7: oltre a questa Paperino ha un'altra identit\u00e0 segreta: l'agente segreto della P.I.A. (Qu-Qu 7, che vuol dire Agente Quasi Qualificato 7).\nPaperino Paperotto / PP8: nel 1999 debutta il personaggio Paperino Paperotto, che non \u00e8 altro che Paperino da giovane. Paperotto vive a Quack Town nella fattoria di Nonna Papera. Tenero, simpatico, combinaguai, furbo e ingegnoso, Paperotto forma insieme ai compagni di scuola Louis Cromb, Millicent, Tom e Betty Lou, un gruppo vivace di amici. Tra il 2006 e il 2007 questa versione di Paperino \u00e8 stata titolare di una testata dedicata chiamata \"PP8 - Paperino Paperotto\", in cui il bambino \u00e8 a capo della squadra chiamata S.O.S., cio\u00e8 \"Sopravvivenza Oppressione Scolastica\", sotto nome in codice come l\"'Agente PP8\". Da notare che Paperotto non \u00e8 ancora sfortunato come Paperino.\nAltri media.\nVideogiochi.\nPaperino \u00e8 comparso in vari videogiochi:"}
{"id": "20914", "revid": "1379212", "url": "https://it.wikipedia.org/wiki?curid=20914", "title": "Christmas", "text": "Christmas (\"Natale\" in inglese) pu\u00f2 riferirsi a:"}
{"id": "20916", "revid": "628767", "url": "https://it.wikipedia.org/wiki?curid=20916", "title": "Isola di Natale", "text": "L'isola di Natale (), ufficialmente conosciuta come Territorio dell'isola di Natale (\"Territory of Christmas Island\") \u00e8 una piccola isola appartenente politicamente all'Australia e situata nell'oceano Indiano a sud dell'Indonesia, per la precisione a 350\u00a0km a sud di Giava e Sumatra e circa 1.550\u00a0km a nord-ovest del punto pi\u00f9 vicino sulla terraferma australiana. Si trova a 2.600\u00a0km a nord-ovest di Perth e 1.327\u00a0km a sud di Singapore e si estende per 135\u00a0km\u00b2.\nL'isola di Natale contava una popolazione di 1.843 residenti nel 2016, di cui la maggioranza viveva in insediamenti sulla sezione settentrionale dell'isola: il principale centro urbano \u00e8 Flying Fish Cove. Storicamente, gli australiani asiatici di discendenza cinese, malese e indiana costituivano collettivamente la maggioranza della popolazione. Si stima che oggi circa due terzi della popolazione dell'isola vantino origini peranakan, con un numero significativo di australiani malesi ed europei e una percentuale minore di indiani ed eurasiatici. Sono in uso diverse lingue: il 27,8% degli isolani si esprime solo in inglese, mentre il 17,2% sia in mandarino di Singapore che in malese. Tra gli altri idiomi si annoverano il cantonese (3,7%) e il min nan (1,5%). Il buddismo e l'islam sono le principali religioni del posto, anche se il dato non \u00e8 stato chiesto a tutti gli intervistati e il 28% di essi non dichiara il legame a una specifica fede religiosa.\nIl primo europeo ad avvistare l'isola fu Richard Rowe dal \"Thomas\" nel 1615. L'isola fu successivamente denominata il giorno di Natale (25 dicembre) 1643 dal capitano William Mynors, ma si stabil\u00ec solo alla fine del XIX secolo. Il suo isolamento geografico e il minimo impatto antropico subito hanno portato ad un alto livello di endemismo tra la sua flora e fauna, che \u00e8 di interesse per scienziati e naturalisti. Il 63% del territorio rientra nel Parco nazionale dell'isola di Natale, che presenta diverse aree di foresta monsonica di interesse primario. Il fosfato, depositatosi originariamente come guano, \u00e8 stato estratto sull'isola dal 1899.\nL'isola di Natale figura tra i due stati e territori dell'Australia (l'altro \u00e8 costituito dalle Isole Cocos e Kooling) dove gli australiani europei costituiscono una minoranza nella demografia locale. La cultura locale \u00e8 assai simile a quella di Singapore, essendo tra l'altro anche in passato compresa in tale paese fino a quando non fu trasferita in Australia nel 1958 al prezzo di 20 milioni di dollari australiani dopo che Canberra lo richiese al governo britannico. Quasi tutte le abitazioni di recente costruzione situate sull'isola, in cui vive la maggior parte dei cittadini, sono state edificate e consegnate dal Singapore Improvement Trust, il precursore dell'attuale Housing and Development Board.\nStoria.\nLa scoperta degli europei.\nIl primo europeo ad avvistare l'isola fu Richard Rowe dal \"Thomas\" nel 1615, ma fu il capitano William Mynors della \"Royal Mary\", una nave della Compagnia britannica delle Indie Orientali, che confer\u00ec un nome al luogo quando vi pass\u00f2 accanto il giorno di Natale, nel 1643. Il sito venne incluso nelle carte di navigazione inglesi e olandesi gi\u00e0 all'inizio del XVII secolo, ma solo nel 1666 una mappa pubblicata dal cartografo olandese Pieter Goos la nomina riservandole un nome, ovvero \"Mony\" o \"Moni\", il cui significato non \u00e8 chiaro.\nIl navigatore inglese William Dampier, a bordo della nave del corsaro Charles Swan, la \"Cygnet\", salp\u00f2 ed effettu\u00f2 la prima circumnavigazione dell'isola di cui si ha notizia nel marzo 1688, concludendo che fosse disabitata. Dampier riporta un resoconto della visita, in quanto vi sbarc\u00f2: l'uomo stava cercando di raggiungere Cocos dalla Nuova Olanda e la sua nave fu portata fuori rotta in direzione est, arrivando all'isola di Natale 28 giorni dopo. Dampier attracc\u00f2 sulla costa occidentale, sulla spiaggia detta oggi \"Dales\": prima di lui, furono due dei suoi membri dell'equipaggio ad essere i primi europei a mettere piede sull'isola di Natale.\nIl capitano Daniel Beeckman della \"Eagle\" pass\u00f2 l'isola il 5 aprile 1714, raccontandolo nel suo libro del 1718 intitolato \"Viaggio verso e dall'isola del Borneo, nelle Indie orientali\".\nEsplorazione e annessione.\nIl primo tentativo di esplorare l'isola avvenne nel 1857 per mezzo dell'equipaggio dell\"'Amethyst\": essi cercarono di raggiungere la cima dell'isola, ma trovarono scogliere insuperabili.\nDurante la spedizione Challenger del 1872\u20131876 in Indonesia, il naturalista John Murray effettu\u00f2 numerose indagini.\nNel 1886, il capitano John Maclear della \"HMS Flying Fish\", avendo scoperto un ancoraggio in una baia che chiam\u00f2 il \"rifugio del pesce volante\" (\"Flying Fish Cove\"), riusc\u00ec sbarcare e raccolse qualche campione della flora e della fauna locale. L'anno successivo Pelham Aldrich, a bordo della \"HMS Egeria\", visit\u00f2 l'isola per 10 giorni, accompagnato da J.J. Lister, che fece incetta di una pi\u00f9 ampia collezione biologica e mineralogica.\nTra le rocce poi ottenute e sottoposte a Murray per esaminarle figuravano molti sassi composti da fosfato di calcio quasi allo stato puro. Questa scoperta port\u00f2 all'annessione dell'isola da parte della Corona britannica il 6 giugno 1888.\nInsediamento e sfruttamento.\nPoco dopo, un piccolo insediamento fu stabilito a \"Flying Fish Cove\" da G. Clunies Ross, il proprietario delle isole Cocos (Keeling) a circa 900\u00a0km a sud-ovest, per raccogliere legname e rifornimenti per l'industria in crescita su Cocos.\nNel 1897 l'isola fu visitata da Charles William Andrews, il quale comp\u00ec ricerche approfondite sulla storia naturale dell'isola, per conto del British Museum.\nL'estrazione di fosfati inizi\u00f2 nel 1899 utilizzando lavoratori a contratto da Singapore, dalla Malesia britannica e dalla Cina. John Davis Murray, un ingegnere meccanico e neolaureato all'Universit\u00e0 Purdue, venne inviato a supervisionare l'operazione per conto della compagnia di commercio ed estrazione mineraria di fosfati. Murray era conosciuto come il \"Re dell'isola di Natale\" fino al 1910, quando si spos\u00f2 e si stabil\u00ec a Londra.\nL'isola risultava amministrata congiuntamente dai commissari britannici del fosfato e dagli ufficiali distrettuali dell'Ufficio coloniale del Regno Unito attraverso i stabilimenti dello Stretto, e successivamente dalla colonia della corona di Singapore. Hunt (2011) fornisce una storia dettagliata del lavoro a contratto cinese sull'isola durante quegli anni. Nel 1922, gli scienziati tentarono senza successo di assistere a un'eclissi solare a fine settembre dall'isola per testare la teoria della relativit\u00e0 di Albert Einstein.\nInvasione giapponese.\nCon l'ingresso nella seconda guerra mondiale dell'Impero giapponese nel dicembre 1941, l'isola di Natale si trasform\u00f2 in un obiettivo per l'occupazione giapponese, a causa dei suoi ricchi depositi di fosfato. Fu installato un cannone navale per ordine di un ufficiale britannico e si assegnarono al luogo quattro sottufficiali e 27 soldati indiani. Il primo attacco avvenne il 20 gennaio 1942 e fu avviato dal sottomarino giapponese \"I-59\", che silur\u00f2 un mercantile norvegese, l\"'Eidsvold\". La nave and\u00f2 alla deriva e alla fine affond\u00f2 al largo di West White Beach, a ovest dell'isola. La maggior parte del personale europeo e asiatico e le loro famiglie vennero evacuate a Perth.\nAlla fine di febbraio e all'inizio di marzo 1942, si verificarono due bombardamenti aerei. Dopo la caduta di Singapore di poche settimane prima e il bombardamento di un gruppo navale giapponese il 7 marzo, l'ufficiale distrettuale iss\u00f2 la bandiera bianca. Tuttavia, dopo che il gruppo navale giapponese salp\u00f2, l'ufficiale britannico alz\u00f2 ancora una volta la bandiera dell'Unione. Durante la notte tra il 10 e l'11 marzo, le truppe indiane si ribellarono, incoraggiate dai poliziotti di etnia sikh, uccisero il capitano Leonard Williams e i quattro sottufficiali britannici nei loro alloggi mentre dormivano. \"In seguito, tutti gli europei dell'isola, compreso l'ufficiale distrettuale, che la governava, furono radunati dagli indiani e fu loro detto che sarebbero stati fucilati. Dopo una lunga discussione tra l'ufficiale distrettuale e i capi degli ammutinati, le esecuzioni furono per\u00f2 rinviate e gli europei finirono rinchiusi sotto scorta armata nella casa dell'ufficiale distrettuale\".\nAll'alba del 31 marzo 1942, una dozzina di bombardieri giapponesi scagliarono un'offensiva, distruggendo la stazione radio. Lo stesso giorno giunse una flotta giapponese composta da nove navi e l'isola fu circondata. Circa 850 uomini della 21\u00aa e 24\u00aa forza di base giapponese e della 102\u00aa unit\u00e0 di costruzione sbarcarono a Flying Fish Cove e completarono l'occupazione dell'isola. Dopo aver radunato la forza lavoro, la maggior parte dei quali era fuggita nella giungla, si procedette a riparare le attrezzature sabotate e si allestirono i preparativi per riprendere l'estrazione e l'esportazione di fosfato. Solo 20 uomini della 21\u00aa forza base speciale rimasero come guarnigione.\nIn virt\u00f9 di alcuni episodi di sabotaggio e del siluramento della \"Nissei Maru\" ormeggiata al molo il 17 novembre 1942, solo piccole quantit\u00e0 di fosfato furono esportate in Giappone durante l'occupazione. Nel novembre 1943, oltre il 60% della popolazione dell'isola fu evacuata nei campi di prigionia di Surabaya, rimanendovi poco meno di 500 cinesi e malesi oltre a 15 giapponesi che sopravvissero come meglio potevano. Nell'ottobre 1945, la \"HMS Rother\" rioccup\u00f2 l'isola di Natale.\nDopo la guerra, sette ammutinati furono rintracciati e perseguiti dal tribunale militare di Singapore3 nel 1947, cinque di essi furono condannati a morte. Tuttavia, a seguito delle dichiarazioni del nuovo governo indipendente dell'India, le loro condanne vennero ridotte ai lavori forzati in maniera perpetua.\nIl passaggio da Singapore all'Australia.\nSu richiesta dell'Australia, il Regno Unito cedette la sovranit\u00e0 dell'isola di Natale da Singapore a Canberra, con un pagamento di 20 milioni di dollari dal governo australiano al governo di Singapore come compensazione per la perdita di guadagni dalle entrate del fosfato. La legge sull'isola di Natale del Regno Unito ottenne il consenso reale il 14 maggio 1958, consentendo alla Gran Bretagna di trasferire l'autorit\u00e0 sull'isola di Natale da Singapore all'Australia mediante un ordine del consiglio.\nLa decisione si rilev\u00f2 largamente impopolare a Singapore, e il primo ministro del paese all'epoca, Lim Yew Hock, dovette digerire intense critiche poich\u00e9, secondo i singaporiani, \"si svendeva il territorio nazionale\". Anche per via di altre questioni politiche, non fu successivamente rieletto e il suo partito di nuova creazione, l'Alleanza popolare di Singapore , fu ampiamente eclissato dal Partito d'Azione Popolare guidato da Lee Kuan Yew durante le elezioni generali di Singapore del 1959.\nIl Christmas Island Act australiano venne convertito in legge nel settembre 1958 e l'isola pass\u00f2 ufficialmente sotto l'autorit\u00e0 della Confederazione australiana il 1\u00ba ottobre 1958.\nIn base alla decisione 1573 del gabinetto del Commonwealth del 9 settembre 1958, D.E. Nickels assunse l\u2019incarico di primo rappresentante ufficiale del nuovo territorio. In una dichiarazione rilasciata ai media il 5 agosto 1960, il ministro per gli affari territoriali, Paul Hasluck, dichiar\u00f2, tra le altre cose: \"La sua vasta conoscenza della lingua malese e dei costumi del popolo asiatico [...] si \u00e8 dimostrata inestimabile nell'inaugurazione dell'amministrazione australiana [...] Durante i suoi due anni sull'isola ha dovuto affrontare difficolt\u00e0 inevitabili [...] e ha costantemente cercato di promuovere gli interessi dell'isola\".\nJohn William Stokes gli succedette e prest\u00f2 servizio dal 1\u00ba ottobre 1960 al 12 giugno 1966. Alla sua partenza, fu lodato da tutti i settori della comunit\u00e0 dell'isola. Nel 1968, il segretario ufficiale fu ribattezzato amministratore e, dal 1997, sia l'isola di Natale che le isole Cocos (Keeling) ricevettero la denominazione di \"territori australiani dell'Oceano Indiano\", grazie a cui da allora condividono un unico amministratore residente sull'isola di Natale.\nLa costruzione di Silver City, costruita negli anni '70, fu finalizzata a offrire delle nuove abitazioni per i locali con tetti rivestiti di alluminio, funzionali a resistere, almeno in teoria, ai cicloni. Il terremoto e maremoto dell'Oceano Indiano del 2004, con epicentro al largo della costa occidentale di Sumatra in Indonesia, non causarono vittime, ma alcuni nuotatori vennero sballottati dalle a circa 150 metri di distanza prima di riuscire a riprendere il controllo.\nDetenzione di rifugiati e immigrati.\nTra la fine degli anni '80 e l'inizio degli anni '90, le imbarcazioni che trasportavano richiedenti asilo, principalmente in partenza dall'Indonesia, cominciarono a sbarcare con frequenza sull'isola. Nel 2001, l'isola di Natale fu coinvolta nel cosiddetto scandalo Tampa, in cui il governo australiano imped\u00ec a una nave norvegese, la \"MV Tampa\", lo sbarco di 438 richiedenti asilo salvati. La conseguente situazione di stallo e le reazioni politiche associate in Australia ebbero un effetto rilevante nelle elezioni federali australiane del 2001.\nL'esecutivo guidato da John Howard mise in atto la \"Soluzione del Pacifico\" dal 2001 al 2007, escludendo l'isola di Natale dalla zona migratoria australiana in modo che i richiedenti asilo non potessero richiedere lo status di rifugiato. I richiedenti asilo vennero trasferiti dall'isola di Natale a Manus e a Nauru. Nel 2006, un centro di detenzione per immigrati, dalla capienza di circa 800 posti letto, fu costruito sull'isola su volont\u00e0 del Dipartimento per l'immigrazione e gli affari multiculturali. Inizialmente stimato per un costo di 276 milioni di dollari australiani, il costo finale super\u00f2 i 400 milioni.\nNel 2007, il governo Rudd dismise il centro regionale situato a Manus e quello detentivo localizzato a Nauru, trasferendo la prosecuzione delle procedure sull'isola di Natale.\nNel dicembre 2010, 48 richiedenti asilo morirono al largo della costa in quello che \u00e8 diventato noto a livello di cronaca come il naufragio della barca dell'isola di Natale (\"Christmas Island boat disaster\"): lo scafo colp\u00ec le rocce vicino a Flying Fish Cove e poi si schiant\u00f2 contro le scogliere vicine.\nNella causa del Querelante M61/2010E contro il Commonwealth d'Australia (\"Plaintiff M61/2010E v Commonwealth\"), la Corte Suprema dell'Australia stabil\u00ec, in una sentenza congiunta di tipo 7-0, che i richiedenti asilo di stanza sull'isola di Natale avevano diritto alle tutele garantite dal Migration Act. Di conseguenza, Canberra dovette garantire ai richiedenti asilo un minimo di equit\u00e0 procedurale nella valutazione delle loro richieste.\nIl 20 giugno 2013, dopo l'intercettazione di quattro barche in sei giorni che trasportavano 350 persone, il dipartimento dell'immigrazione ha dichiarato la presenza di 2.960 \"arrivi marittimi irregolari\" trattenuti nelle cinque strutture dell'isola, che travalicava non solo la \"regolare capacit\u00e0 di funzionamento\" di 1.094 persone, ma anche la\" capacit\u00e0 di emergenza\" di 2.724.\nIl 30 settembre 2018 il Centro di accoglienza e di elaborazione dell'immigrazione dell'Isola di Natale \u00e8 stato chiuso.\nIl 13 febbraio 2019 il governo Morrison ha annunciato che avrebbe riaperto il centro, dopo che il parlamento australiano ha approvato una legge che consente ai richiedenti asilo malati un accesso pi\u00f9 facile agli ospedali della terraferma.\nCentro di quarantena.\nDurante la pandemia di COVID-19, il governo ha aperto sezioni del Centro di accoglienza e trattamento dell'immigrazione da utilizzare come struttura di quarantena per accogliere i cittadini australiani che erano stati a Wuhan, il punto di origine della pandemia. Gli sfollati sono giunti il 3 febbraio del 2020 e sono partiti 14 giorni dopo per fare ritorno alle loro abitazioni sulla terraferma. Le modalit\u00e0 con cui si \u00e8 svolta la quarantena presso tale centro ha suscitato alcune critiche.\nGeografia.\nSituata nel Sud Est Asiatico, l'isola \u00e8 larga nel suo punto massimo 19\u00a0km ed \u00e8 lunga 14,5\u00a0km: la superficie totale risulta di 135\u00a0km\u00b2, con 138,9\u00a0km di costa. L'isola si presenta dal punto di vista geologico come la sommit\u00e0 piatta di una montagna sottomarina alta pi\u00f9 di 4.500 metri, che sorge da circa 4.200 m sotto il mare ed emerge per circa soli 300 m sopra di esso.\nLa montagna era in origine un vulcano e alcuni basalti si rintracciano in luoghi come The Dales e la spiaggia di Dolly, ma la maggior parte della roccia superficiale \u00e8 calcarea e si \u00e8 accumulata per via della crescita dei coralli. Il terreno carsico ha portato alla formazione di numerose grotte e laghetti sotterranei anchialini. La sommit\u00e0 di questa vetta \u00e8 formata da una successione di calcari terziari di et\u00e0 compresa tra l'Eocene o l'Oligocene fino a depositi di reef recenti, con colate di roccia vulcanica che hanno tracciato il corso dei fiumi di formazione pi\u00f9 antica.\nRipide scogliere lungo gran parte della costa si innalzano bruscamente fino all'altopiano che si erge al centro dell'isola. L'altitudine varia dal livello del mare a 361 m a Murray Hill. L'isola \u00e8 principalmente composta da una foresta pluviale tropicale, il 63% della quale rientra in un parco nazionale. La stretta barriera corallina che circonda l'isola rappresenta un pericolo marittimo.\nL'isola di Natale si trova a 2.600\u00a0km a nord-ovest di Perth, nell'Australia Occidentale, 350\u00a0km a sud dell'Indonesia, 975\u00a0km a est-nord-est delle Isole Cocos (Keeling), 2.748\u00a0km a ovest di Darwin, Territorio del Nord e 1.327\u00a0km a sud-est di Singapore. Il suo punto pi\u00f9 vicino alla terraferma australiana \u00e8 a 1.550\u00a0km dalla citt\u00e0 di Exmouth, nell'Australia occidentale.\nSpiagge.\nL'isola di Natale ha 80 chilometri di costa, ma solo piccole parti del litorale risultano facilmente accessibili. Il perimetro dell'isola si presenta con scogliere appuntite, che rendono difficile raggiungere molte delle spiagge dell'isola. Alcune delle spiagge facilmente accessibili includono Flying Fish Cove (la principale), la Lily, la Ethel e la Isabel, mentre le pi\u00f9 difficili da raggiungere includono la Greta, la Dolly, la Winifred, la Merrial e la West White, che richiedono tutti un veicolo con quattro ruote motrici e una difficile passeggiata attraverso una fitta foresta pluviale.\nClima.\nL'isola di Natale si trova verso il bordo meridionale della regione equatoriale: il clima \u00e8 tropicale monsonico e le temperature variano poco durante l'anno. La temperatura pi\u00f9 alta su aggira di solito intorno ai 29\u00a0\u00b0C a marzo e aprile, mentre la pi\u00f9 bassa si ferma a 23\u00a0\u00b0C e si verifica ad agosto. La stagione secca va da luglio a ottobre, durante la quale si hanno solo rovesci occasionali. La stagione delle piogge va da novembre a giugno e le frequenti precipitazioni tipiche delle aree sottoposte ai monsoni avvengono in momenti casuali della giornata. I cicloni tropicali si verificano anche nella stagione delle piogge, portando con s\u00e9 venti molto forti, piogge e mare mosso.\nDemografia.\nCome emerge dal censimento australiano del 2016, la popolazione dell'isola di Natale si attesta a 1.843 cittadini. Il 21,2% della popolazione aveva discendenza cinese (rispetto al 18,3% nel 2001), il 12,7% era affiliato ad australiani (11,7% nel 2001), il 12% presentava legami con la Malesia (9,3% nel 2001), il 10% aveva discendenza inglese (8,9% nel 2001) e il 2,3% della popolazione era di origine irlandese (la medesima quota del 2001). Il 48,1% ha invece origini indeterminate. Per quanto riguarda gli aspetti linguistici, il 27,8% della popolazione si esprime in inglese nella vita di tutti i giorni, mentre il 17,2% in cinese mandarino, la stessa identica percentuale il malese, il 3,7% cantonese, l'1,5% il min nan e l'1% il tagalog. Inoltre, ci sono piccole comunit\u00e0 locali composte da indiani malesi ed eurasiatici.\nIl censimento australiano del 2016 riporta che la popolazione dell'isola di Natale \u00e8 composta per il 38,7% da donne e per il 61,3% da uomini, mentre nel 2011 le cifre si attestavano al 29,3% di donne e al 70,7% di uomini. Per effettuare un paragone, i dati del 2016 per l'intera Australia faceva registrare il 50,7% degli abitanti di sesso femminile e il 49,3% di sesso maschile. Dal 1998 \u00e8 entrato in vigore un provvedimento che impone alle future mamme di recarsi nell'Australia continentale circa un mese prima della data prevista per il parto.\nGoverno.\nL'isola di Natale \u00e8 oggi un territorio esterno non autonomo dell'Australia, a partire da febbraio 2020, amministrato dal Dipartimento delle infrastrutture, del trasporto, dello sviluppo regionale e delle comunicazioni (dal 29 novembre 2007 al 14 settembre 2010, l'amministrazione \u00e8 stata effettuata dal dipartimento del procuratore generale, e prima ancora dal dipartimento dei trasporti e dei servizi regionali).\nIl sistema giurisdizionale \u00e8 sottoposto all'autorit\u00e0 del Governatore generale dell'Australia e della legge australiana. Un amministratore nominato dal governatore generale rappresenta il monarca e l'Australia e vive sull'isola. Il territorio non rientra nella giurisdizione formale dello stato, ma il governo dell'Australia Occidentale fornisce molti servizi come stabilito dal Christmas Island Act.\nIl governo australiano fornisce servizi tramite l'Amministrazione dell'isola di Natale e il Dipartimento per le infrastrutture e lo sviluppo regionale. Ai sensi del Christmas Island Act 1958 del governo federale, le leggi dell'Australia occidentale vengono applicate all'isola di Natale; la mancata o parziale applicazione di tali leggi \u00e8 a discrezione del governo federale. L'atto conferisce anche ai tribunali dell'Australia occidentale potere giudiziario, sebbene il luogo rimane costituzionalmente distinto dall'Australia occidentale; il potere dello Stato di legiferare per il territorio \u00e8 delegato dal governo federale. Il tipo di servizi tipicamente forniti da un governo statale altrove in Australia sono forniti dai dipartimenti del governo dell'Australia occidentale e da appaltatori, con i costi sostenuti dal governo federale. Una contea unicamerale con nove seggi fornisce servizi governativi locali ed \u00e8 eletta con voto popolare per un mandato quadriennale. Le elezioni si tengono ogni due anni, con quattro o cinque membri che si presentano alle elezioni.\nPolitica federale.\nI residenti dell'isola di Natale sono cittadini australiani e chi ha pi\u00f9 di diciotto anni vota alle elezioni federali. Nonostante siano pi\u00f9 vicini all'Australia occidentale e al governo dell'Australia occidentale che fornisce servizi come stabilito dal Christmas Island Act, i residenti dell'isola di Natale sono rappresentati nella Camera dei rappresentanti dalla Divisione di Lingiari nel Territorio del Nord e al Senato dai senatori del Territorio del Nord. Alle elezioni federali del 2019, il Partito laburista ha ricevuto la maggioranza dagli elettori dell'isola di Natale sia alla Camera dei rappresentanti che al Senato.\nNel 2020, vi erano due figure femminili dei nove seggi nel Consiglio della Contea dell'Isola del Natale. Il suo secondo presidente fu Lillian Oh, attivo dal 1993 al 1995.\nOpinioni dei residenti.\nI residenti trovano il sistema di amministrazione poco efficiente e le loro preoccupazioni trascurate, con l'isola gestita dai burocrati del governo federale, ma soggetta alle leggi dell'Australia occidentale e applicata dalla polizia federale. Un certo numero di isolani sostiene la necessit\u00e0 di un aumento dell'autogoverno, incluso il presidente della contea Gordon Thompson, che ritiene anche che la mancanza di mezzi di informazione per coprire gli affari locali abbia contribuito all'apatia politica tra i residenti.\nBandiera.\nAll'inizio del 1986, l'Assemblea locale tenne un concorso di progettazione per realizzare una bandiera dell'isola; il disegno vincitore \u00e8 stato adottato come bandiera informale del territorio per oltre un decennio, e nel 2002 \u00e8 stata nominata bandiera ufficiale dell'isola di Natale.\nEconomia.\nL'estrazione di fosfati era stata l'unica attivit\u00e0 economica significativa, ma nel dicembre 1987 il governo australiano chiuse la miniera. Nel 1991 questa \u00e8 stata riaperta da un consorzio che comprendeva come azionisti molti ex minatori. Con il sostegno del governo, il casin\u00f2 e resort dell'isola di Natale da 34 milioni di dollari \u00e8 stato aperto nel 1993 ma poi chiuso nel 1998. A partire dal 2011, il resort ha riaperto senza il casin\u00f2.\nIl governo australiano nel 2001 ha accettato di sostenere la creazione di uno spazioporto commerciale sull'isola; tuttavia, questo non \u00e8 stato ancora costruito e sembra che non proceder\u00e0. Il governo Howard ha costruito un centro di detenzione temporanea per immigrati sull'isola nel 2001 e ha pianificato di sostituirlo con una struttura pi\u00f9 grande e moderna a North West Point fino alla sconfitta di Howard nelle elezioni del 2007.\nCultura.\nComposizione etnica.\nStoricamente, la maggior parte degli isolani erano di origine cinese, malese e indiana, trattandosi dei primi coloni stabili. Oggi, la maggior parte dei residenti \u00e8 cinese, con un numero significativo di australiani europei e malesi, nonch\u00e9 piccole comunit\u00e0 indiane ed eurasiatiche. Le lingue principali dell'isola di Natale sono l'inglese e il cinese. Dall'inizio del XXI secolo e fino ai giorni nostri, gli europei si sono limitati principalmente agli insediamenti, dove c'\u00e8 un piccolo supermercato e diversi ristoranti; i malesi vivono nel Flying Fish Cove, noto anche come Kampong, i cinesi risiedono a Poon San (espressione in mandarino che sta per \"in mezzo alla collina\").\nReligione.\nLe fedi professate sono diverse e includono buddismo, taoismo, cristianesimo, islam e confucianesimo. Esiste una moschea, una chiesa cristiana, un centro bah\u00e1'\u00ed e una ventina di templi e santuari cinesi, che includono sette templi buddisti (come il monastero di Guan Yin (\u89c2\u97f3 \u5bfa) a Gaze Road), dieci templi taoisti (come Soon Tian Kong [\u987a \u5929\u5bab] a South Point e il tempio di Guan Di) e santuari dedicati a Na Tuk Kong o Datuk Keramat sull'isola. Si celebrano pure svariate feste religiose, quali il Capodanno cinese, il Chap Goh Meh, la festa di Qingming, l'Ullambana, l'Id al-fitr, il Natale e la Pasqua.\nCondizione femminile.\nLa principale organizzazione locale che \"promuove e sostiene\" la \"condizione e gli interessi\" delle donne dell'isola di Natale \u00e8 l'\"Associazione delle donne dell'isola di Natale\", fondata nel 1989 ed e inclusa nell'Associazione mondiale delle donne contadine.\nAttrazioni.\nL'isola di Natale \u00e8 ben nota per la sua diversit\u00e0 biologica: molte sono le specie rare di animali e vegetali presenti e l'ambientazione rende ideali le passeggiate nella natura, tanto che si possono percorrere specifici percorsi di trekking. Oltre alla biodiversit\u00e0, esistono numerose grotte, che si differenziano a seconda della loro posizione precisa in termini di composizione geologica (ad esempio basalto, calcarea, ecc.). La maggior parte di esse si trovano vicino all'oceano, responsabile tra l'altro della loro creazione. Complessivamente, si contano circa 30 anfratti, di cui i pi\u00f9 famosi sono Lost Lake, Daniel Roux e Full Frontal. Le varie sorgenti d'acqua dolce includono Hosnies Spring Ramsar, circondato da fitte mangrovie.\nThe Dales \u00e8 una foresta pluviale localizzata nella parte occidentale e composta da sette valli profonde, tutte formate da ruscelli stagionali. La cascata di Hugh's Dale fa parte di questa zona ed \u00e8 un'attrazione popolare. L'annuale migrazione riproduttiva dei granchi rossi attira inoltre spesso i turisti in visita.\nLa pesca \u00e8 un'altra attivit\u00e0 comune, considerando il numero impressionante di specie ittiche presenti vicino e lontano la costa. Lo snorkeling e il nuoto nell'oceano sono altre due attivit\u00e0 estremamente praticate. Il 63% dell'isola \u00e8 protetta come parco nazionale, circostanza che la rende particolarmente appetita agli appassionati di mete esotiche e ambienti incontaminati.\nFlora e fauna.\nL'isola di Natale era disabitata fino alla fine del XIX secolo, cosa che ha consentito a molte specie di evolversi lontano dall'impatto antropico. Il parco nazionale locale \u00e8 gestito dal Dipartimento dell'Ambiente e del Patrimonio Australiano attraverso l'ente \"Parks Australia\". L'isola di Natale ospita specie uniche, sia vegetali che animali, alcune delle quali sono a rischio e si cerca di evitare che finiscano come quelle purtroppo oggi estinte.\nFlora.\nLa fitta foresta pluviale \u00e8 cresciuta nei suoli profondi dell'altopiano e sulle pendici. Le specie di alberi pi\u00f9 comuni sono 25 e spesso, ai loro piedi, si rinvengono variet\u00e0 di felci, orchidee e piante rampicanti. Tra le 135 specie di piante complessive sinora studiate se ne rintracciano 18 esclusive del posto, che prosperano grazie all'alta piovosit\u00e0. La foresta pluviale versa in ottime condizioni, nonostante le attivit\u00e0 minerarie dell'ultimo secolo: le sezioni danneggiate sono tuttora parte di un progetto di riabilitazione in corso.\nTra le piante endemiche figurano gli alberi \"Arenga listeri\", \"Pandanus elatus\" e \"Dendrocnide peltata\" var. \"murrayana\"; gli arbusti \"Abutilon listeri\", \"Colubrina pedunculata\", \"Grewia insularis\" e \"Pandanus christmatensis\"; le rampicanti \"Hoya aldrichii\" e \"Zehneria alba\"; le specie erbacee \"Asystasia alba\", \"Dicliptera maclearii\" e \"Peperomia rossii\"; l'erba a basso fusto \"Ischaemum nativitatis\"; la falce \"Asplenium listeri\"; le orchidee \"Brachypeza archytas\", \"Flickingeria nativitatis\", \"Phreatia listeri\" e \"Zeuxine exilis\".\nFauna.\nDue specie di roditori autoctoni, il ratto di Maclear (\"Rattus macleari\") e il ratto bulldog (\"Rattus nativitatis\"), si sono estinte da quando l'isola \u00e8 stata colonizzata, mentre \u00e8 stato introdotto il sambar dalla criniera (\"Rusa timorensis\"). L'endemico sorice muschiato dell'isola di Natale (\"Crocidura trichura\") non \u00e8 stato pi\u00f9 avvistato dalla met\u00e0 degli anni '80 e potrebbe essersi estinto, mentre si presume con grande verosimiglianza che anche il pipistrello dell'isola di Natale (\"Pipistrellus tenuis murrayi\") sia scomparso definitivamente.\nLa variante di volpe volante dalle orecchie nere dell'isola di Natale (\"Pteropus natalis\") non si ritrova in nessun altro luogo al mondo e il suo nome scientifico si ispira chiaramente all'isola. Si tratta forse di uno dei pochi - se non l'unico - mammiferi nativi ancora sopravvissuti in loco, nonch\u00e9 di un importante impollinatore e disperditore di semi della foresta pluviale; ad ogni modo, la popolazione \u00e8 in declino e sotto costante pressione a causa della bonifica dei terreni e dell'introduzione di specie infestanti. Il basso tasso di riproduzione della volpe volante (un cucciolo all'anno) e l'alto tasso di mortalit\u00e0 infantile la rendono particolarmente vulnerabile e lo stato di conservazione \u00e8 in pericolo critico. Le volpi volanti sono una specie \"ombrello\" che aiuta le foreste a rigenerarsi e altre specie a sopravvivere in ambienti fragili.\nI granchi terrestri e gli uccelli marini sono i primi esemplari in cui un turista o un osservatore esterno pu\u00f2 ammirare. L'isola di Natale \u00e8 stata identificata da BirdLife International sia come un'area ornitologica endemica sia come \"IBA\" (\"Important Bird and Biodiversity Area\") perch\u00e9 ospita cinque specie endemiche e altre cinque sottospecie, nonch\u00e9 oltre che pi\u00f9 dell'1% della popolazione mondiale di altri cinque uccelli marini.\nSono state raccolte informazioni su venti esemplari differenti di granchi terrestri e intertidali, di cui tredici appaiono nella prima categoria, in quanto dipendenti dall'oceano solo per lo sviluppo larvale. Anche il granchio rapinatore, meglio noto come granchio del cocco (\"Birgus latro\"), il pi\u00f9 grande artropode del globo, \u00e8 ivi presente in gran numero. La migrazione annuale di massa del granchio rosso (\"Gecarcoidea natalis\", circa 100 milioni di esemplari) verso il mare per deporre le uova \u00e8 ritenuta una delle meraviglie del mondo naturale. Tale evento si verifica ogni anno intorno a novembre, dopo l'inizio della stagione delle piogge e in sincrono con il ciclo lunare: una volta in mare, le madri rilasciano gli embrioni, dove possono sopravvivere e crescere fino a quando non sono in grado di vivere sulla terraferma.\nL'isola \u00e8 un punto d'interesse per svariati uccelli marini, in quanto otto specie o sottospecie vi nidificano. La pi\u00f9 facile da osservare \u00e8 la sula piedirossi (\"Sula sula\"), che nidifica in colonie, sfruttando gli alberi cresciuti su molte aree costiere. L'onnipresente sula fosca (\"Sula leucogaster\") realizza il suo nido sul terreno, vicino ai bordi della scogliera o comunque nei pressi di formazioni rocciose che non vengano scavalcate dalle onde. La sula di Abbott (\"Papasula abbotti\"), ritenuta in pericolo, nidifica sugli alti fusti degli alberi della foresta pluviale dell'altopiano occidentale, settentrionale e meridionale, trattandosi dell'unico habitat di nidificazione rimasto per questo uccello nel mondo.\nUn altro uccello in via di estinzione ed endemico, la fregata di Andrews (\"Fregata andrewsi\"), ha aree di nidificazione sui pendii della costa nord-orientale. La pi\u00f9 diffusa fregata maggiore (\"Fregata minor\") tende a riprodursi nelle foresta semi-decidua nei pressi della costa, concentrandosi soprattutto a nord ovest e sud. La sterna stolida bruna (\"Anous stolidus\") e due specie di fetonti, che presentano un piumaggio brillante di colore oro o argento e una coda bianca e nera, sono anch'esse presenti sull'isola.\nDei dieci uccelli terrestri nativi e uccelli costieri, sette sono specie o sottospecie endemiche: si pensi ad esempio al tordo dell'isola di Natale (\"Turdus poliocephalus erythropleurus\") e al piccione imperiale di Christmas (\"Ducula whartoni\"). Si ha notizia di 86 specie di uccelli migratori che si recano pi\u00f9 o meno saltuariamente sull'isola.\nSi conoscono sei specie di farfalle endemiche: \"Papilio memnon\", \"Appias olferna\", \"Polyura andrewsi\", \"Jamides bochus\", \"Zizina otis\" e \"Eurema blanda\".\nTra gli insetti spicca la formica pazza gialla (\"Anoplolepis gracilipes\"), introdotta nell'isola e da allora sottoposta a tentativi di distruzione delle supercolonie con irrorazione aerea dell'insetticida Fipronil: si tenga presente che tale specie figura tra le 100 pi\u00f9 invasive al mondo.\nMedia.\nL'isola di Natale ha accesso a una gamma di servizi di comunicazione moderni.\nLe trasmissioni radiofoniche dall'Australia includono ABC Radio National, ABC Kimberley, Triple J e Red FM: Tutti i servizi sono forniti da collegamenti satellitari dalla terraferma. La connessione internet a banda larga \u00e8 diventata disponibile per gli abbonati nelle aree urbane a met\u00e0 del 2005 tramite il provider di servizi Internet locale, CIIA (ex dotCX).\nA causa della sua vicinanza ai vicini settentrionali dell'Australia, il sito rientra in molte delle impronte satellitari in tutta la regione. Ci\u00f2 si traduce in condizioni ideali per ricevere varie trasmissioni asiatiche, che i locali a volte preferiscono a quelle provenienti dall'Australia occidentale. Inoltre, le condizioni ionosferiche favoriscono le trasmissioni radio terrestri, da HF a VHF e talvolta in UHF. L'isola ospita una piccola serie di apparecchiature radio che coprono una buona parte dello spettro utilizzabile. Una variet\u00e0 di sistemi di antenna di propriet\u00e0 e gestiti dal governo sono impiegati sull'isola per trarne vantaggio.\nTelevisione.\nLe stazioni televisive digitali in chiaro dall'Australia vengono trasmesse nello stesso fuso orario di Perth e vengono trasmesse da tre localit\u00e0 separate:\nLa televisione via cavo dall'Australia, dalla Malesia, da Singapore e dagli Stati Uniti \u00e8 disponibile dal gennaio 2013.\nTelecomunicazioni.\nI servizi telefonici sono forniti da Telstra e rientrano in quella sezione della rete australiana che ha lo stesso prefisso dell'Australia occidentale, dell'Australia meridionale e del Territorio del Nord (08). Un sistema di telefonia mobile GSM sulla banda 900\u00a0MHz ha rimpiazzato la vecchia rete analogica nel febbraio 2005.\nQuotidiani.\nLa Contea dell'isola di Natale pubblica un bollettino quindicinale, il \"The Islander\". Non esistono giornali indipendenti.\nFrancobolli.\nUn'agenzia postale fu aperta sull'isola nel 1901 per la vendita di francobolli utilizzabili negli Stabilimenti dello Stretto.\nDopo l'occupazione giapponese (1942-1945), i francobolli dell'amministrazione militare in Malesia britannica erano in uso, poi i francobolli di Singapore.\nNel 1958, l'isola ricevette dei propri francobolli dopo essere stata posta sotto la custodia australiana. Essa godeva di una grande indipendenza filatelica e postale, gestita prima dalla Commissione del fosfato (1958\u20131969) e poi dall'amministrazione locale (1969\u20131993). Ci\u00f2 termin\u00f2 il 2 marzo 1993, quando l'Australia Post divenne l'operatore postale dell'isola; i francobolli dell'Isola di Natale possono essere impiegati in Australia e viceversa.\nTrasporto.\nEsiste un porto per container a Flying Fish Cove con un punto alternativo di scarico non completato a est dell'isola a Norris Point, destinato all'uso durante la \"stagione delle onde\", ovvero da dicembre a marzo, con mare mosso.\nLa ferrovia a scartamento normale di 18\u00a0km, realizzata dalla Phosphate Co.'s Railway da Flying Fish Cove alla miniera di fosfati, fu costruita nel 1914 e chiusa nel dicembre 1987, quando il governo australiano imped\u00ec l'accesso alla miniera: da allora, su \u00e8 cercato di eseguire dei lavori di manutenzione, lasciando solo punti sterrati nei punti maggiormente malmessi.\nLa Virgin Australia Regional Airlines offre due voli settimanali per l'aeroporto dell'isola di Natale da Perth, mentre Garuda Indonesia effettua voli settimanali open charter da e per Giacarta, con prenotazioni effettuate tramite il servizio viaggi dell'isola di Natale. Malindo Air mette a disposizione infine traversate aree quindicinali open-charter da e per Kuala Lumpur con prenotazioni effettuate tramite il servizio aereo Evercrown.\nDall'aeroporto sono disponibili auto a noleggio, tuttavia non gestite da societ\u00e0 in franchising. Anche il servizio taxi CI opera quasi tutti i giorni. A causa della mancanza di 3G o 4G, l'unico operatore di taxi dell'isola non \u00e8 stato in grado di soddisfare il requisito emesso dal Dipartimento dei trasporti del WA di installare contatori elettronici e l'operatore \u00e8 stato costretto a chiudere alla fine di giugno 2019.\nLa rete stradale copre la maggior parte dell'isola ed \u00e8 generalmente di buona qualit\u00e0, sebbene siano necessari veicoli a quattro ruote motrici per raggiungere alcune delle aree pi\u00f9 remote della foresta pluviale o le spiagge pi\u00f9 isolate, accessibili solo percorrendo strade sterrate accidentate.\nFormazione scolastica.\nL'asilo nido gestito dall'isola si trova nel Centro Ricreativo. La scuola superiore del distretto dell'isola di Natale, che si rivolge agli studenti dei gradi P-12 (ovvero gli anni delle elementari fino alla prima media), \u00e8 gestita dal Dipartimento per l'istruzione dell'Australia occidentale. Non esistono universit\u00e0 sull'Isola di Natale.\nL'isola ha una biblioteca pubblica.\nSport.\nIl cricket e il rugby league sono i due principali sport praticati.\nIl Christmas Island Cricket Club \u00e8 stato fondato nel 1959, ma \u00e8 adesso noto come Christmas Island Cricket and Sporting Club. Nel 2019, questo ha celebrato il suo 60\u00ba anniversario ed \u00e8 entrato nella sua prima squadra rappresentativa nella WACA Country Week nel 2020, dove si \u00e8 classificato secondo nella divisione F.\nAnche la passione per il rugby a 13 si sta sviluppando sull'isola: la prima partita del campionato di recente inaugurazione si \u00e8 giocata nel 2016, e un comitato locale, con il supporto della NRL dell'Australia Occidentale, si \u00e8 dichiarato disposto a organizzare partite con le vicine isole Cocos per creare una competizione di rugby nell'area dell'Oceano Indiano.\nL'isola vanta pure una selezione calcistica, sotto l'egida della \"Christmas Island Soccer Association\", fondata nel 1989, che non appartiene alla FIFA n\u00e9 alla OFC, quindi non ha diritto di partecipare ai Mondiali di calcio. I colori sono il giallo ed il verde, lo stadio principalmente usato per le partite in casa \u00e8 l'High School Soccer Field.\nLa selezione partecipa nello specifico all'Inter Island Cup insieme alle isole Cocos. Il torneo \u00e8 stato disputato dal 1994 al 2005. Ha anche disputato un'amichevole contro l' perdendo per 17-0."}
{"id": "20917", "revid": "125065931", "url": "https://it.wikipedia.org/wiki?curid=20917", "title": "Trattato di Campoformio", "text": "Il trattato di Campoformio (dizione in lingua veneta di Campoformido) fu un trattato firmato il 17 ottobre 1797 (26 vendemmiaio dell'anno VI) dal generale Napoleone Bonaparte, comandante in capo dell'Armata d'Italia, e dal conte Johann Ludwig Josef von Cobenzl, in rappresentanza dell'Austria, a Campoformido, comune del Friuli alle porte di Udine. Esso fu il seguito naturale e la conferma del trattato di Leoben del 18 aprile 1797.\nDescrizione.\nIl trattato rappresent\u00f2 il collasso della prima coalizione antifrancese e la conclusione vittoriosa della prima campagna d'Italia del generale Bonaparte. Una conseguenza di questo trattato fu la fine della Repubblica di Venezia. Lo stato veneto veniva infatti ceduto, insieme all'Istria e alla Dalmazia, all'Arciducato d'Austria, che, in cambio, riconobbe la Repubblica cisalpina. Alla Francia andavano inoltre tutte le isole Ionie (Corf\u00f9, Zante, Cefalonia, ecc.).\nNel trattato si stabiliva anche il nuovo assetto generale del Sacro Romano Impero particolarmente per quel che riguardava gli stati germanici sulla riva sinistra del Reno che sarebbero dovuti passare sotto il dominio francese insieme al Belgio odierno, allora Paesi Bassi austriaci. Si convenne di definire i dettagli in un congresso apposito con la partecipazione di Francia, Austria e degli Stati tedeschi (grandi elettori) da tenersi a Rastatt, cittadina del Baden-W\u00fcrttemberg. Gli antichi feudi imperiali in Italia vennero cancellati. Il trattato regolava anche la liquidazione del cessato Ducato di Modena, offrendo al principe fuggiasco delle compensazioni in Brisgovia. I termini del trattato di Campoformido furono confermati quattro anni dopo dal trattato di Lun\u00e9ville.\nSecondo alcuni storici - tra cui gli autorevoli F. Furet e D. Richet - il trattato fu firmato in realt\u00e0 a villa Manin (Passariano di Codroipo), dimora estiva dell'ultimo doge, Ludovico Manin. Secondo questa teoria, verrebbe chiamato con il nome del paese alle porte di Udine soltanto perch\u00e9 questo avrebbe dovuto essere il luogo della firma, che sarebbe dovuta avvenire alle ore 17.00 nella localit\u00e0 situata quasi a met\u00e0 strada tra villa Manin, dove Bonaparte risiedeva dalla fine di agosto, e Udine, sede del comando austriaco.\nA ridosso dell'ora della firma il generale Bonaparte avrebbe chiesto ancora tempo, dicendo di attendere un corriere da Parigi. Temendo che fosse una mossa per modificare gli accordi, i plenipotenziari austriaci si sarebbero precipitati a villa Manin. Sempre secondo questo racconto Napoleone Bonaparte rassicur\u00f2 il conte Cobenzl sulle sue buone intenzioni e si scus\u00f2 per quel disguido, dovuto, a suo dire, alla sua scarsa esperienza diplomatica. Le carte sarebbero quindi state firmate, pur riportando il luogo scelto originariamente.\nSecondo la tesi opposta, invece, sostenuta da diversi storici, tra cui Angelo Geatti, il trattato fu effettivamente firmato nella Casa di Bertrando Del Torre a Campoformido, probabilmente una stazione di posta, oggi sita al numero civico 4 della Piazza del Trattato, nel centro del paese. Presso questa antica abitazione si possono vedere due lapidi che ricordano l'evento storico destinato a sconvolgere gli equilibri geopolitici europei.\nQuest'ultimo accordo provoc\u00f2 le proteste di molti patrioti, tra cui Ugo Foscolo, nato sull'isola di Zante, isola facente parte dell'arcipelago delle isole Ionie, che rimase anch'essa sotto il dominio veneziano fino al 1797, i quali accusarono la Francia di commerciare con i popoli un tempo appartenenti alla Repubblica di Venezia, e che il motivo di tale abolizione fosse stata la conquista forzosa di nuovi mercati. In particolare quest'ultimo denunci\u00f2 gli atti di Bonaparte nel romanzo epistolare \"Ultime lettere di Jacopo Ortis\". Alla Francia andavano inoltre tutte le isole Ionie (Corf\u00f9, Zante, Cefalonia, ecc.).\nPotenze contraenti e plenipotenziari che le rappresentano.\nTrattato di pace definitivo concluso fra la Repubblica francese e l'imperatore tedesco (d'Austria dal 1804) Francesco II re di Ungheria e di Boemia (Testo).\nSua Maest\u00e0 l'imperatore dei Romani, re d'Ungheria e di Boemia e la Repubblica francese, volendo consolidare la pace le cui basi furono poste con i preliminari sottoscritti nel castello di Eckenwald presso Leoben in Stiria il 18 aprile 1797 (29 Germinale, anno 5\u00b0 della Repubblica francese, una e indivisibile) hanno nominato loro Ministri Plenipotenziari:\nSua Maest\u00e0 l'imperatore e re, il signor D. Martius Mastrilly, nobile patrizio napoletano, marchese di Gallo, cavaliere dell'Ordine di San Gennaro, gentiluomo di camera di Sua Maest\u00e0 il Re delle Due Sicilie, e suo ambasciatore straordinario alla corte di Vienna;\nIl signor Luigi, conte del Sacro Romano Impero, di Cobentzel, gran croce dell'Ordine reale di Santo Stefano, ciambellano, consigliere di Stato intimo attuale della Suddetta Maest\u00e0 imperiale e reale apostolica, e suo ambasciatore straordinario presso Sua Maest\u00e0 Imperiale di tutte le Russie;\nIl signor Massimiliano, conte di Merveld, cavaliere dell'Ordine Teutonico e dell'Ordine Militare di Maria Teresa, ciambellano e maggior generale di cavalleria nelle armate della Suddetta Maest\u00e0 l'imperatore e re; il signor Ignazio, barone di Degelmann, ministro plenipotenziario della Suddetta Maest\u00e0 presso la Repubblica Elvetica; e la Repubblica francese; Bonaparte, generale in capo dell'armata francese in Italia, i quali, dopo lo scambio dei loro rispettivi pieni poteri, hanno stabilito i seguenti articoli:\nDichiarazioni di carattere generale.\nArt. 1\u00b0. Ci sar\u00e0 in futuro e per sempre una pace solida ed inviolabile fra Sua Maest\u00e0 l'imperatore dei Romani, re d'Ungheria e di Boemia, i suoi eredi e successori e la Repubblica francese. Le parti contraenti presteranno la massima attenzione fra essi e i loro Stati una perfetta intesa, senza permettere sin d'ora e in avanti che nessuna delle due parti commetta alcun tipo di ostilit\u00e0 per terra o per mare, per qualsiasi causa e con qualunque pretesto; e si eviter\u00e0 attentamente ci\u00f2 che potr\u00e0 alterare in avvenire l'accordo felicemente stabilito. Non verr\u00e0 dato alcun aiuto o protezione, sia direttamente che indirettamente a coloro che vorranno portare pregiudizio alcuno ad una delle parti contraenti.\nArt. 2\u00b0. Immediatamente dopo lo scambio delle ratifiche di questo trattato, le parti contraenti faranno togliere il sequestro posto su tutti i beni, diritti e frutti dei privati residenti sui rispettivi territori e i paesi che sono qui riuniti, cos\u00ec come gli insediamenti pubblici che ivi sono situati; essi si obbligano a saldare tutti i debiti ad essi prestati dai suddetti privati ed insediamenti pubblici, ed a pagare o rimborsare tutte le rendite costituite a loro profitto su ciascuno di essi. Il presente articolo \u00e8 dichiarato valido anche per la Repubblica cisalpina.\nI cambiamenti territoriali a favore della Francia.\nArt. 3\u00b0. Sua Maest\u00e0 l'imperatore dei Romani, re d'Ungheria e di Boemia, rinuncia per s\u00e9 e per i suoi successori, in favore della Repubblica francese, a tutti i suoi diritti e titoli sulle qui ex province belghe riconosciute con il nome di Paesi Bassi Austriaci. La Repubblica francese possieder\u00e0 in perpetuo questi paesi, in tutta sovranit\u00e0 e propriet\u00e0, e con tutti i loro beni territoriali che ne dipendono.\nArt. 4\u00b0. Tutte le dette ipoteche precedenti la guerra sul suolo dei paesi citati ed i cui contratti assumeranno le formalit\u00e0 d'uso, saranno a carico della Repubblica francese. I plenipotenziari di Sua Maest\u00e0 l'imperatore dei Romani, re d'Ungheria e di Boemia, ne rimetteranno lo stato il pi\u00f9 presto possibile al plenipotenziario della Repubblica francese e prima dello scambio delle ratifiche affinch\u00e9 al momento dello scambio le due potenze possano concordare tutti gli articoli esplicativi o addizionali al presente articolo e firmarlo.\nArt. 5\u00b0. Sua Maest\u00e0 l'imperatore dei Romani, re d'Ungheria e di Boemia acconsente che la Repubblica francese possieda in tutta sovranit\u00e0 le isole gi\u00e0 veneziane del Levante: Corf\u00f9, Zante, Cefalonia, San Mauro, Cerigo e le altre isole che ne dipendono cos\u00ec come Butrinto, Larta, Ionizza ed in generale tutte le isole gi\u00e0 veneziane ed in generale tutti gli insediamenti gi\u00e0 veneziani in Albania, che sono situati a sud del golfo di Lodrino.\nI cambiamenti territoriali a favore dell'Austria.\nArt. 6\u00b0. La Repubblica francese acconsente a che Sua Maest\u00e0 l'imperatore dei Romani, re d'Ungheria e di Boemia possieda in tutta sovranit\u00e0 e propriet\u00e0 i paesi qui di seguito menzionati: l'Istria, la Dalmazia, le isole gi\u00e0 veneziane dell'Adriatico, le bocche di Cattaro, la citt\u00e0 di Venezia, le lagune e i paesi compresi fra gli stati ereditari di Sua Maest\u00e0 l'imperatore dei Romani, re d'Ungheria e di Boemia, il mar Adriatico, ed una linea che partir\u00e0 dal Tirolo, seguir\u00e0 il torrente Gardola, attraverser\u00e0 il lago di Garda fino a Lacisium (odierna Lazise); di l\u00e0 una linea militare fino a Sangiacomo, offrendo un vantaggio ad entrambe le parti, la quale sar\u00e0 definita da ufficiali del genio nominati da una parte e dall'altra prima dello scambio delle ratifiche del presente trattato. La linea di demarcazione passer\u00e0 lungo l'Adige a Sangiacomo, seguir\u00e0 la riva sinistra di questo fiume fino all'imbocco del Canal Bianco, ivi compresa la parte di Porto Legnago che si trova sulla riva destra dell'Adige con l'arrotondamento di un raggio di tremila tese. La linea continuer\u00e0 lungo la riva sinistra del Canal Bianco, la riva sinistra del Tartaro, la riva sinistra del Canale, detta \"la Polisella\" fino all'imboccatura nel Po, e la riva sinistra del Po Grande fino al mare.\nIl riconoscimento della Repubblica cisalpina e relativi territori.\nArt. 7\u00b0. Sua Maest\u00e0 l'imperatore dei Romani, re d'Ungheria e di Boemia rinuncia in perpetuo, per s\u00e9 e per i suoi successori ed aventi causa, in favore della Repubblica cisalpina, a tutti i diritti e titoli derivanti da questi diritti, che la Suddetta Maest\u00e0 potr\u00e0 pretendere sui paesi che possedeva prima della guerra, e che fanno ora parte della repubblica cisalpina, la quale li possieder\u00e0 in tutta sovranit\u00e0 e propriet\u00e0 con tutti i territori che ne dipendono.\nArt. 8\u00b0. Sua Maest\u00e0 l'imperatore dei Romani, re d'Ungheria e di Boemia riconosce la Repubblica cisalpina come potenza indipendente. Questa repubblica comprende la ex Lombardia austriaca, il Bergamasco, il Bresciano, il Cremasco, la citt\u00e0-fortezza di Mantova, il Mantovano, Peschiera, la parte degli stati gi\u00e0 veneziani ad ovest ed a sud della linea citata nell'art. 6\u00b0 per la frontiera degli stati di Sua Maest\u00e0 l'imperatore in Italia, il Modenese, il principato di Massa e Carrara, e le tre legazioni di Bologna, Ferrara e la Romagna.\nMantenimento delle obbligazioni con il nuovo assetto.\nArt. 9\u00b0. In tutti i paesi ceduti, acquisiti o scambiati con il presente trattato, sar\u00e0 accordata a tutti gli abitanti e proprietari qualsiasi la rimozione dei sequestri dei loro beni, effetti e rendite, operati a seguito della guerra che ha avuto luogo fra Sua Maest\u00e0 imperiale e reale e la Repubblica francese, senza che a questo riguardo essi possano essere infastiditi nei loro beni o persone. Coloro che in avvenire vorranno cessare di abitare in questi paesi, saranno tenuti a fare la relativa dichiarazione entro tre mesi dalla pubblicazione del trattato di pace definitivo. Essi avranno un termine di tre anni per vendere i loro beni mobili e immobili o disporne a loro volont\u00e0.\n\"Con gli articoli dal 10\u00ba al 16\u00ba si disciplina la continuit\u00e0 delle obbligazioni contratte dagli abitanti dei paesi che subiscono cambiamenti di sovranit\u00e0 prima della guerra; i diritti di risarcimento dei cittadini che, per effetto della guerra, hanno subito confische o requisizioni da parte degli eserciti; i termini di trasferimento archivi, dei disegni e mappe dei luoghi; l'istituzione e/o ripristino dei trattati commerciali ante guerra; i diritti di libera navigazione nei tratti di corsi d'acqua che costituiscono linea di confine; il ripristino delle comunicazioni; il diritto degli abitanti dei territori che hanno cambiato sovrano a non essere perseguiti personalmente o nei loro beni per le opinioni politiche o l'attivit\u00e0 militare svolte durante la guerra.\"\nTrattamento dei sovrani esautorati dal trattato.\nArt. 17\u00b0. Sua Maest\u00e0 l'imperatore dei Romani, re d'Ungheria e di Boemia si obbliga a cedere al duca di Modena, quale indennizzo per i territori che questo principe ed i suoi eredi avevano in Italia, il territorio della Bresgovia, che egli possieder\u00e0 alle stesse condizioni in virt\u00f9 delle quali possedeva il Modenese.\nLe propriet\u00e0 fondiarie e personali delle Loro Altezze Reali, l'arciduca Carlo e l'arciduchessa Cristina, che sono situate nei paesi ceduti alla Repubblica francese, saranno loro restituiti con l'impegno a venderli entro tre anni. La stessa cosa varr\u00e0 per le propriet\u00e0 fondiarie ed i beni personali di Sua Altezza Reale l'arciduca Ferdinando nel territorio della Repubblica cisalpina.\nIl Congresso di Rastatt.\nArt. 20\u00b0. Si terr\u00e0 a Rastatt un congresso unicamente composto dai plenipotenziari dell'impero germanico e da quelli della Repubblica francese per la pacificazione fra le due potenze. Questo congresso sar\u00e0 aperto entro un mese dalla firma del presente trattato o ancor prima se possibile.\nSistemazione dei prigionieri di guerra ed altre clausole formali.\n\"Con l'art. 21\u00b0 si disciplina la liberazione a breve (40 gg.) di prigionieri di guerra ed ostaggi eventuali. Con l'art. 21\u00b0 si decide la fine delle forniture di guerra, con il 22\u00b0 ed il 23\u00b0 si definisce il cerimoniale e l'etichetta da seguire fra gli stati belligeranti e quelli con la repubblica Cisalpina. L'art. 24\u00b0 estende le clausole del trattato alla Repubblica batava. Seguono le clausole finali di conclusione del trattato e l'elenco dei firmatari.\"\nClausole segrete.\nAl trattato furono aggiunte alcune clausole segrete con le quali:"}
{"id": "20918", "revid": "1632387", "url": "https://it.wikipedia.org/wiki?curid=20918", "title": "Jih\u0101d", "text": "Jih\u0101d (sostantivo maschile, ma usato in italiano perlopi\u00f9 al femminile, pron. , , \"\u01e7ih\u0101d\" che deriva dalla radice &lt;\"\"&gt;, significa \"sforzo [teso verso uno scopo]\") \u00e8 un termine nel linguaggio dell'Islam che connota un ampio spettro di significati dalla lotta interiore spirituale per raggiungere una perfetta fede fino alla guerra santa. Letteralmente significa \"sforzo\", individua lo slancio per raggiungere un dato obiettivo e pu\u00f2 fare riferimento allo sforzo spirituale del singolo individuo per migliorare s\u00e9 stesso. Nella dottrina islamica indica tanto lo sforzo di miglioramento del credente (il \u00abjihad superiore\u00bb), soprattutto intellettuale, rivolto per esempio allo studio e alla comprensione dei testi sacri o del diritto, quanto la guerra condotta \u00abper la causa di Dio\u00bb, ossia per l'espansione dell'islam al di fuori dei confini del mondo musulmano (il \u00abjihad inferiore\u00bb). \nNel mondo occidentale per\u00f2 il termine \"jihad\" \u00e8 stato prevalentemente interpretato come la guerra santa contro gli infedeli, lo strumento armato per la diffusione dell'Islam.\nStoria.\nJihad inferiore.\nL'interpretazione militante del \"jih\u0101d\" dello \"Shaykh\" al-\u02bfAzz\u0101m descrive il \"\"jih\u0101d\" offensivo\" come una campagna che pu\u00f2 essere dichiarata solo da un'autorit\u00e0 musulmana legittima e legale, tradizionalmente il califfo. Secondo questa interpretazione, nessuna autorit\u00e0 \u00e8 richiesta per intraprendere il \"\"jih\u0101d\" difensivo\", poich\u00e9, secondo questa opinione, quando i musulmani vengono attaccati, diventa automaticamente obbligatorio per tutti i maschi musulmani in et\u00e0 militare, entro un certo raggio dall'attacco, prendere le difese.\nMaometto.\nIl primo vero Jihad fu dichiarato da Maometto. Il profeta, infatti, a seguito dell'Egira, si era ritrovato a capo della potente citt\u00e0 di Yatrib e dovette affrontare una lunga e difficile guerra contro la sua citt\u00e0 natia, Mecca. Lo scontro era percepito come inevitabile, un po' perch\u00e9 i meccani non potevano accettare una minaccia ai loro interessi economici legati ai pellegrinaggi alla Ka\u02bfba, un po' perch\u00e9 il nuovo governo profondamente teocratico di Yatrib, ora chiamata Medina, rivendicava la stessa architettura religiosa come appartenente alla nuova religione e si proponeva di unificare la Penisola Arabica.\nIl battesimo del sangue si ebbe a Badr, con una vittoria dei maomettiani, seguita dalla sconfitta di Uhud. Durante questa prima fase del conflitto meccano-medinese si deline\u00f2 quello che fu il jihad, con il capo dell'Umma che prima ottenne un successo miracoloso, e poi altrettanto miracolosamente sfuggi alla morte. Successivamente Maometto defin\u00ec lo \"sforzo\" anche dal punto di vista legale, sentenziando sul trattamento dei bottini, dei prigionieri, delle vedove e infinite altre questioni contenute sia nel Corano che negli ahadith.\nSi ebbe poi la Battaglia del Fossato, seguita dal subito successivo trattato di Hudaybiyya, che rappresent\u00f2 il totale e completo successo militare e diplomatico di Maometto, con il quale non solo respinse l'assedio meccano, ma col successivo accordo ottenne 10 anni di tregua e il diritto di fare il pellegrinaggio alla Ka\u02bfba a partire sin dall'anno successivo. \nIn quella decade, tra importanti alleanze e piccole scaramucce, si tratteggiarono gli ultimi dettagli del jihad, che ormai costituiva una parte essenziale della legge. Questo finch\u00e9 finita la tregua Maometto mosse su Mecca armato di decine di migliaia di uomini. La citt\u00e0 cadde senza opporre resistenza, e la Ka\u02bfba fu spogliata di tutti i suoi idoli. \nIl profeta mor\u00ec solo due anni dopo, mentre si apprestava a invadere la Siria bizantina. Nella sua vita, oltre che come un legislatore e un politico, Maometto si profil\u00f2 come un profeta combattente, capo carismatico ed esempio per tutta la comunit\u00e0 musulmana. Lasci\u00f2 infatti ai suoi successori una penisola arabica unificata sotto un potente stato teocratico e centralizzato.\nEt\u00e0 contemporanea.\nLa questione di quale autorit\u00e0 musulmana, ammesso che ve ne sia, possa adempiere doveri come dichiarare il \"jih\u0101d\" \u00e8 divenuta problematica da quando, il 3 marzo 1924, Kemal Atat\u00fcrk abol\u00ec il califfato, che i sultani ottomani detenevano dal 1517. Non esiste oggi un'unica autorit\u00e0 politica costituita che governi la maggioranza del mondo musulmano. A causa della mancanza di organizzazione ecclesiastica all'interno della vasta maggioranza dei musulmani, qualsiasi aderente pu\u00f2 autoproclamarsi \"\u02bf\u0101lim\" (esperto in materia di religione) e proclamare un \"jih\u0101d\" offensivo per mezzo di una \"fatw\u0101\". Il riconoscimento \u00e8 a discrezione di colui che riceve il messaggio.\nIn assenza di un Califfo, i soli leader politici islamici di fatto sembrerebbero essere i governi dei moderni stati-nazione musulmani emersi dagli sconvolgimenti della prima parte del XX secolo. Comunque, i militanti islamisti reputano che gli Stati-nazione moderni emersi a met\u00e0 XX secolo siano non-islamici e non rappresentativi di societ\u00e0 islamiche. Il secolarismo \u00e8 ampiamente percepito dagli islamisti militanti come rappresentativo di interessi politici americani ed europei ostili all'Islam.\nDi conseguenza, movimenti islamisti (come \"al-Q\u0101\u02bfida\" e \"Ham\u0101s\") si sono assunti il compito di proclamare il \"jih\u0101d\", scavalcando l'autorit\u00e0 tanto degli Stati-nazione quanto degli esperti religiosi tradizionali. Analogamente, alcuni musulmani (specialmente i takfiristi) hanno dichiarato il \"jih\u0101d\" contro specifici governi che percepiscono come corrotti, oppressivi e anti-islamici.\nAltri movimenti islamisti come Tabligh eddawa e i Fratelli musulmani parlano di \"jih\u0101d\" intesa come lotta per la reislamizzazione dei credenti tiepidi, ma con approcci molto diversi. Se i Fratelli musulmani parlano di \"\u2018reislamizzazione dall\u2019alto\u2019, impadronendosi in un modo o nell\u2019altro del potere politico\", i Tabligh eddawa sono dei \"missionari itineranti\", che attraverso un approccio porta a porta cercano di islamizzare i non musulmani o reislamizzare coloro che si sono allontanati dalla fede attiva; i due movimenti hanno in comune che la militanza politica non comporta necessariamente la lotta militare, anche se la radicalizzazione cui sono soggetti gli adepti pu\u00f2 dare origine a fenomeni estremistici.\nFondamento del concetto.\nDurante il periodo della rivelazione coranica, allorch\u00e9 Maometto si trovava a La Mecca, il \"jih\u0101d\" si riferiva essenzialmente alla lotta non violenta e personale, quindi a quello sforzo interiore necessario per la comprensione dei misteri divini. In seguito al trasferimento (Egira) da La Mecca a Medina nel 622 e alla fondazione di uno Stato islamico, il Corano (22:39) autorizz\u00f2 il combattimento difensivo. Il Corano inizi\u00f2 a incorporare la parola \"qit\u0101l\" (combattimento o stato di guerra) per scopo difensivo:\nInterpretazione.\nTra i seguaci dei movimenti liberali interni all'Islam, l'interpretazione di questi versi \u00e8 quello di una specifica \"guerra in corso\" e non una serie di precetti vincolanti per il fedele.\nQuesti musulmani \"liberali\" tendono a promuovere una comprensione dello \"jih\u0101d\" che rigetti l'identificazione del \"jih\u0101d\" con la lotta armata, scegliendo invece di porre in risalto principi di non violenza. Tali musulmani citano la figura coranica di Abele a sostegno della credenza per cui chi muore in conseguenza del rifiuto di usare violenza pu\u00f2 ottenere perdono dei peccati..\nNonostante le interpretazioni posteriori di queste porzioni del Corano, i passaggi in questione sottolineavano chiaramente, all'epoca, l'importanza dell'autodifesa nella comunit\u00e0 musulmana.\nI musulmani spesso si rifanno a due significati di \"jih\u0101d\" citando un \"\u1e25ad\u012bth\" riportato dall'im\u0101m Bayhaq\u012b e da al-Khat\u012bb al-Baghd\u0101d\u012b, bench\u00e9 il suo \"isn\u0101d\" (la catena di tradizioni che pu\u00f2 ricondurre sino alle parole di Maometto) sia classificato come \"debole\":\nAltri esempi di azioni che potrebbero essere considerati \"jih\u0101d\" (sulla base di \"had\u012bth\" con migliore \"isn\u0101d\") includono:\nIl significato pi\u00f9 letterale di \"jih\u0101d\" \u00e8 semplicemente \"sforzo\" e cos\u00ec \u00e8 talvolta definito come \"jih\u0101d interiore\". Il \"\"jih\u0101d\" interiore\" si riferisce essenzialmente a tutti gli sforzi che un musulmano potrebbe affrontare aderendo coerentemente alla religione.\nPer esempio, uno studio erudito dell'Islam \u00e8 uno sforzo intellettuale cui qualcuno pu\u00f2 fare riferimento come \"jih\u0101d\", bench\u00e9 non sia comune per uno studioso dell'islam di fare riferimento ai suoi studi come \"impegnarsi in un \"jih\u0101d\"\". Inoltre, esiste una dimensione del grande \"jih\u0101d\" che include motivi personali ineludibili, desideri, emozioni, e la tendenza a garantire il primato a piaceri e gratificazioni terrene.\nLa tradizione di identificare lo sforzo interiore come grande \"jih\u0101d\" (cio\u00e8, non militare) pare essere stato profondamente influenzato dal sufismo, un movimento mistico interno all'Islam antico e diversificato.\nSia per i musulmani, sia per i non musulmani gli attacchi dei militanti sotto l'egida del \"jih\u0101d\" possono essere percepiti come atti di terrorismo. Due gruppi islamisti si chiamano \"\"jih\u0101d\" islamico\": l'Egyptian Islamic Jihad e il Palestinian Islamic Jihad. I fiancheggiatori di questi gruppi percepiscono una giustificazione religiosa forte per un'interpretazione militante del termine \"jih\u0101d\" quale risposta adeguata all'occupazione\"Testo in corsivo\" israeliana della Cisgiordania (o \"West Bank\", all'inglese) e della Striscia di Gaza.\nI musulmani credono che un posto in Paradiso (\u01e6anna) sia assicurato a colui che muore come parte in lotta contro l'oppressione in qualit\u00e0 di shah\u012bd (martire, cio\u00e8 testimone). Descrizioni del Paradiso, nell'Islam come nel Cristianesimo, sono intrinsecamente problematiche. Considerazioni nei \"\u1e25ad\u012bth\" e nel Corano circa le ricompense spettanti allo \"shah\u012bd\" \u2014 i settantadue \"puri spiriti\" conosciuti come Huri, i fiumi che scorrono, l'abbondanza di freschi frutti \u2014 possono, a seconda delle prospettive, essere considerati realt\u00e0 letterali o metafore per un'esperienza trascendente l'umana espressione.\nAnche qualora la morte di un martire in un'operazione militare sia sicura, gli islamisti militanti considerano l'atto un martirio anzich\u00e9 un suicidio. Qualora musulmani non combattenti periscano in tali operazioni militari, i militanti considerano queste persone \"shah\u012bd\", anch'essi con un posto assicurato in paradiso. Stando a questa concezione, solo il nemico \"k\u0101fir\", o i miscredenti, ricevono danno dalle operazioni di martirio. La maggioranza degli eruditi islamici rigetta questa interpretazione. Il suicidio \u00e8 un peccato nell'Islam. La dottrina maggioritaria degli studiosi discorda dall'approccio militante islamista in materia, e ritiene che le operazioni di martirio siano equivalenti al peccato di suicidio, che uccidere civili sia un peccato e che la Sunna (il costume, la \"Retta Via\") non permetta n\u00e9 l'uno n\u00e9 l'altro. Per questi studiosi, e per la vasta maggioranza dei musulmani, n\u00e9 le missioni suicide n\u00e9 gli attacchi ai civili sono considerati legittime conseguenze dello \"jih\u0101d\".\nPraticamente tutti i musulmani, tuttavia, ritengono che la legittima difesa dell'Islam comporti ricompense nell'Altra Vita. La base dello \"shah\u012bd\" pu\u00f2 essere rintracciata nelle parole di Maometto prima della battaglia di Badr, quando disse:\nL'illiceit\u00e0 di operazioni di bombe-suicide \u00e8 suggerita dal seguente \"\u1e25ad\u012bth\":\nLe organizzazioni militanti islamiste non costituiscono uno Stato autonomo o un'autorit\u00e0 di fatto; nondimeno esse considerano i bersagli economici come obiettivi militari, citando come prova le numerose incursioni carovaniere (vedi la Battaglia di Badr per una descrizione di tale incursione, e della guerra cui condusse). Resta il fatto, comunque, che la tradizione islamica pi\u00f9 antica proibisce espressamente di attaccare donne, bambini, anziani ed edifici civili nel corso di una campagna militare. Il Corano, l'indiscutibile fonte di autorit\u00e0 nell'Islam, vieta l'uccisione di innocenti. Tuttavia, il divieto di uccidere non \u00e8 assoluto, poich\u00e9 viene posta una condizione: \nIn base a questo verso del Corano, se un essere umano non ha ucciso un'altra persona o creato conflitto o disordine nel mondo \u00e8 da considerarsi innocente. Ucciderlo sarebbe l'equivalente di un massacro dell'intera razza umana, un delitto inconcepibilmente barbaro e un peccato enorme. Per una parte dei musulmani questo verso \u00e8 decisamente abbastanza chiaro da togliere ogni dubbio o ambiguit\u00e0 sul rango morale degli attacchi contro civili.\nTipologie.\n\"Jih\u0101d \"difensivo.\nLa maggioranza dei musulmani considera la lotta armata contro l'occupazione straniera o l'oppressione da parte di un governo interno degne di \"jih\u0101d\" difensivo. In effetti, sembra che il Corano richieda la difesa militare della comunit\u00e0 islamica assediata.\nIn epoca coloniale le popolazioni musulmane insorsero contro le autorit\u00e0 coloniali sotto la bandiera dello \"jih\u0101d\" (gli esempi includono il Daghestan, la Cecenia, la rivolta indiana contro la Gran Bretagna (\"moti indiani del 1857\", altrimenti chiamati dai britannici \"mutiny\", cui peraltro parteciparono in maggioranza gli Hindu) e la guerra d'indipendenza algerina contro la Francia). In questo senso, lo \"jih\u0101d\" difensivo non \u00e8 diverso dal diritto di resistenza armata contro l'occupazione, che \u00e8 riconosciuto dall'ONU e dal diritto internazionale.\nLa tradizione islamica ritiene che quando i musulmani vengono attaccati diventi obbligatorio per tutti i musulmani difendersi dall'attacco, partecipare allo \"jih\u0101d\". Quando l'Unione Sovietica invase l'Afghanistan nel 1979, l'eminente militante islamico \u02bfAbd All\u0101h Y\u016bsuf al-\u02bfAzz\u0101m (che influenz\u00f2 in modo determinante Ayman al-Zaw\u0101hir\u012b e Us\u0101ma bin L\u0101den) emise una \"fatw\u0101\" chiamata, \"Difesa delle terre islamiche, il primo dovere secondo la Legge\", dichiarando che tanto la lotta afghana quanto quella palestinese erano \"jih\u0101d\" nelle quali l'azione militare contro i \"kuff\u0101r\" (miscredenti) sarebbe stata \"far\u1e0d \u02bfayn\" (obbligo personale) per tutti i musulmani. L'editto fu appoggiato dal Gran Muft\u012b dell'Arabia Saudita, \u02bfAbd al-\u02bfAz\u012bz Bin Bazz. Nella \"fatw\u0101\", \u02bfAzz\u0101m spieg\u00f2: \nBench\u00e9 tali editti di eruditi contemporanei possano influenzare alcune comunit\u00e0 di credenti, il miliardo e duecento milioni di musulmani odierni \u00e8 cos\u00ec diversificato che l'azione unificata riguardo ad istruzioni come questa \u00e8, in pratica, impossibile da conseguire.\n\"Jih\u0101d\" offensivo.\nLo \"Jih\u0101d offensivo\" \u00e8 l'intraprendere una guerra di aggressione e conquista contro i non-musulmani al fine di sottomettere questi e i loro territori al dominio islamico. Secondo numerose interpretazioni tra cui la \"Encylopedia of the Orient\", \"il jih\u0101d offensivo, cio\u00e8 l'aggressione, \u00e8 pienamente ammesso dall'islam sunnita\", ma al contrario del \"jih\u0101d\" difensivo non vi \u00e8 alcun obbligo di partecipazione da parte dei singoli fedeli musulmani, ma solo della comunit\u00e0 islamica nel suo insieme. Un teologo islamico considerato il padre del moderno movimento islamista, \u02bfAbd All\u0101h Y\u016bsuf al-\u02bfAzz\u0101m, dichiarava nella \"fatw\u0101\" \"Difesa dei territori islamici: il primo obbligo secondo la fede\": \nI musulmani che non aderiscono a questa interpretazione militante dello \"jih\u0101d\" mettono in dubbio la necessit\u00e0 e l'obbligazione dello \"jih\u0101d\" offensivo in epoca contemporanea. Essi argomentano che la tradizionale \"Casa della guerra\" riportata nella \"fatwa\" dello \"Shaykh al-\u02bfAzz\u0101m\": \nA sostegno di questo punto di vista, coloro che rigettano l'Islamismo militante tendono a opporsi all'affermazione secondo cui l'Islam nel suo complesso \u00e8 oggetto di attacco ostile. Pur riconoscendo tanto le turbolenze politiche che le sofferenze, essi fanno notare che i pellegrini musulmani vanno e vengono a loro piacimento al pellegrinaggio annuale del \"\u1e24ajj\", che la libert\u00e0 religiosa dei musulmani di praticare la loro fede esiste in moltissimi paesi e che numerose comunit\u00e0 islamiche sono emerse in paesi come gli Stati Uniti e la Gran Bretagna. Essi propendono a porre in risalto, inoltre, tradizioni islamiche a sostegno della tolleranza per altri gruppi religiosi e sociali.\nInvece l'interpretazione militante del \"jih\u0101d\" \u00e8 propensa a suggerire una visione del mondo in cui forze ostili anti-islamiche impediscono oggigiorno all'Islam di realizzare il suo pieno potenziale per un'espansione globale pacifica \u2014 una visione del mondo in cui l'Islam sar\u00e0 alla fine adottato dall'intera umanit\u00e0 se queste forze ostili verranno affrontate socialmente e militarmente.\nQuesto stesso conflitto tra due punti di vista pu\u00f2 essere visto come \"lotta\", o \"jih\u0101d\", per l'anima dell'Islam contemporaneo.\nAspetti correlati.\nBrani dal Corano.\nIl Corano usa il termine \"jih\u0101d\" solo quattro volte, nessuna delle quali fa riferimento alla lotta armata. Come tale, l'uso della parola \"jih\u0101d\" in riferimento alla guerra canonica islamica, fu un'invenzione posteriore dei musulmani. Tuttavia, il concetto di guerra legale islamica non fu a sua volta un'invenzione posteriore, e il Corano contiene passaggi che si riferiscono a specifici eventi storici e che possono chiarire la teoria e la pratica dalla lotta armata (\"qit\u0101l\") per i musulmani.\nIn questo senso \u00e8 decisivo il passo 193 della S\u016bra II, nel quale compare la parola \"fitna\" (arabo \"prova\"), che in arabo ha un significato molto ampio, che include sia la ribellione che il vizio, nei confronti di Allah e delle sue creature.\nIl termine viene solitamente tradotto con \"persecuzione\" poich\u00e9 \u00e8 preceduto da una chiara espressione \"scacciateli da dove vi hanno scacciati\":\nDal testo coranico, troviamo la legge del contrappasso, l'invito a rispettare le tregue durante i mesi sacri, a desistere senza rappresaglia in caso di resa e al fatto che tutti gli imperativi sono preceduti o seguiti da un riferimento alla persecuzione. Ecco di seguito alcuni esempi:\nTrattamento dei prigionieri di guerra.\nCome era pratica comune nel Medioevo, l'Islam in effetti considera i prigionieri di guerra un bottino. Quando Maometto e i suoi eserciti risultavano vittoriosi in battaglia, i prigionieri di guerra maschi o venivano restituiti alle trib\u00f9 dietro riscatto, o scambiati con prigionieri di guerra musulmani, oppure venduti come schiavi, com'era costume dell'epoca. Anche le donne e i bambini catturati e fatti prigionieri correvano il rischio di cadere in schiavit\u00f9, bench\u00e9 la conversione all'Islam fosse una strada per ottenere la libert\u00e0.\nIl trattamento di prigionieri di guerra ai tempi di Maometto in persona sembra fosse decisamente pi\u00f9 umano di quello riservato dalle generazioni successive della dirigenza islamica. Dopo la battaglia di Badr, ai restanti furono date le seguenti opzioni: o di convertirsi all'Islam e guadagnare cos\u00ec la libert\u00e0, o di pagare il riscatto e guadagnare la libert\u00e0, o di insegnare a leggere e a scrivere a 10 musulmani e guadagnare cos\u00ec la libert\u00e0. Anche l'orientalista William Muir, non propriamente amichevole verso l'Islam, ha scritto quanto segue:\nJihad bellico nello Sciismo.\nLe concezioni di Jihad inferiore all'interno del Sunnismo e dello Sciismo variano considerevolmente. Se infatti il jihad \u00e8 comune a tutti i musulmani, questa assume per gli sciiti un significato particolarmente importante, dovuto anche al ruolo che questa ha ricoperto all'interno della storia della \"fazione\" stessa\".\" La Guerra santa propriamente detta costituirebbe persino un sesto pilastro nella concezione Duodecimana, sebbene inizialmente potesse essere proclamata solo dall'Imam occulto.\nAl\u00ec e Husayn.\nLa storia del jihad sciita inizia con \u02bfAl\u012b, il primo Imam. Questo, durante la prima guerra civile islamica, il principio della divisione settaria dell'Islam, proclam\u00f2 il jihad contro i seguaci del wali della Siria, Mu\u02bf\u0101wiya. Egli si sarebbe infatti macchiato di \"ipocrisia\", di essersi convertito solo per interesse personale, e di aver iniziato ingiustamente la guerra contro il califfato di 'AI\u00ec. \nVenne poi la Battaglia di Siffin. Nonostante lo schiacciante vantaggio delle truppe califfali, Al\u00ec decise di concedere una tregua ai nemici. Evento che permise alle truppe di Mu\u02bf\u0101wiya di riorganizzarsi, il che cost\u00f2 numerose sconfitte alla parte di Al\u00ec, finch\u00e9 questo non mor\u00ec assassinato. Dopo la morte del califfo si afferm\u00f2 nel mondo islamico la dinastia degli Omayyadi di Mu'awiya, e con loro il movimento ora detto Sunnita. Mentre gli Alidi si costituiranno successivamente come Sciiti.\nIl successore di Al\u00ec, suo figlio Husayn fu invece considerato il Martire per eccellenza. Egli infatti mor\u00ec trucidato insieme alla sua famiglia e al suo seguito durante la Battaglia di Karbala, mentre si apprestava a prendere in mano la fazione sciita, orfana del padre. L'evento \u00e8 tutt'oggi ricordato ogni anno durante l'Ashura.\nContando anche le successive persecuzioni \u00e8 scontato ricordare quale sentimento di vendetta potesse celarsi in tutti gli sciiti, i quali tutt'oggi invocano vendetta verso gli usurpatori umayyadi.\nNel settarismo sciita.\nDopo la morte del quarto Imam, Zayn al-'Abidin, la comunit\u00e0 si divise tra una maggioranza che segu\u00ec Muhammad al-Baqir e una minoranza che consider\u00f2 il fratello Zayd ibn Ali il legittimo Imam. Dal secondo nacque lo Zaydismo, variante principale dello sciismo. Questa, sebbene pi\u00f9 moderata sotto alcuni punti di vista, faceva del jihad una prassi. Ogni fedele doveva combattere armi alla mano l'usurpatore umayyade e solo chi si fosse distinto in tale ruolo avrebbe potuto guidare la comunit\u00e0. Tale prassi era propria anche dello stesso Zayd, il quale mor\u00ec durante una rivolta organizzata da lui stesso.\nDopo la morte di Ja'far al-Sadiq, figlio e successore di al-Baqir, la comunit\u00e0 si divise in ulteriori due fazioni. La maggioranza segu\u00ec Musa al-Kazim, padre dello sciismo Duodecimano, la minoranza segu\u00ec invece il fratello Isma'il ibn Ja'far, fondatore dell'Ismailismo. \nIn particolare per i secondi, la jihad assume un ruolo proporzionato alla propensione che questi avevano per la guerra. Fazione eterodossa per eccellenza, gli ismailit furono un movimento profondamente Militante. I Carmati fondarono una sorta di repubblica piratesca in Bahrein, da dove riuscirono persino a depredare la pietra nera della Ka\u02bfba. In Africa settentrionale, invece, scacciarono i Kharigiti fondando anche la sontuosa dinastia Fatimide, con epicentro in Egitto.\nTrai duodecimani.\nLa setta Duodecimana, maggioritaria nello Sciismo odierno, ha invece una concezione tutta particolare del jihad. Questa assumerebbe infatti il ruolo di sesto pilastro dell'islam. \nOgni sciita crede che l'ultimo Imam effettivamente tale non sia morto, ma che sia andato in Ghayba, in occultamento, e che ritorner\u00e0 alla fine dei tempi per fondare un regno di pace, o, in alternativa, per prendere parte ai disordini che caratterizzeranno il Giorno del giudizio. Per i duodecimani questo \u00e8, come si intuisce dal nome, il dodicesimo: Muhammad al-Mahdi, il \"messia\". Costui, armi alla mano, riporter\u00e0 il messaggio Coranico originario, per poi fondare uno stato mondiale prospero e pacifico, dove l'Umma possa vivere compatibilmente alla Shari'a. Il Madhi eliminer\u00e0 l'ipocrisia e vendicher\u00e0 le morti di \u02bfAl\u012b e Husayn, punir\u00e0 gli iniqui e porter\u00e0 giustizia.\nIl fatto particolare \u00e8 che le schiere dell'Imam si costituiranno anche di ebrei, cristiani e zoroastriani, i quali poi verranno convinti ad abbracciare la profezia. Verr\u00e0 inoltre la fine di ogni settarismo e l'unit\u00e0 dell'Umma.\nUna dottrina Escatologica che si basa sul jihad, quindi. Jihad, c'\u00e8 da dire, che per\u00f2 almeno inizialmente poteva essere proclamato solo e unicamente dall'Imam occulto, ma che per\u00f2 \u00e8 stato usato pi\u00f9 volte nel corso della storia recente, come durante le Guerre russo-persiane.\nTutt'oggi l'Iran fa del jihad e della vendetta della morte di Al\u00ec e Husayn un tema centrale della sua Propaganda, puntando altres\u00ec per la sua politica estera su numerose sigle Jih\u0101diste, come Hezbollah e gli Huthi. "}
{"id": "20925", "revid": "22475", "url": "https://it.wikipedia.org/wiki?curid=20925", "title": "Arachide", "text": ""}
{"id": "20927", "revid": "77358", "url": "https://it.wikipedia.org/wiki?curid=20927", "title": "Nocciolina americana", "text": ""}
{"id": "20928", "revid": "481349", "url": "https://it.wikipedia.org/wiki?curid=20928", "title": "Spagnoletta", "text": ""}
{"id": "20929", "revid": "123956275", "url": "https://it.wikipedia.org/wiki?curid=20929", "title": "Teatro municipale Romolo Valli", "text": "Il Teatro municipale Romolo Valli, \u00e8 un teatro d'opera situato in piazza Martiri del 7 Luglio 1960, nel centro storico di Reggio Emilia. Si affaccia su una delle pi\u00f9 importanti piazze cittadine, sulla quale si affacciano l'altro teatro cittadino, il teatro Ariosto, la Galleria San Rocco e i Giardini Pubblici.\nStoria.\nL'edificio teatrale fu costruito tra il 1852 ed il 1857. Fu ideato e condotto a termine dall'architetto modenese Cesare Costa e i lavori furono diretti dall'ingegnere reggiano Antonio Tegani seguendo il modello del precedente Grand Th\u00e9\u00e2tre de Bordeaux.\nLa sala interna si presenta come un tradizionale teatro d'opera italiano, con pianta a ferro di cavallo e cinque ordini di palchi.\nIl teatro fu inaugurato il 21 aprile 1857 con l'opera \"Vittor Pisani\" del musicista Achille Peri (1813-80). L'ampia costruzione, sorta su parte dell'area dell'antica cittadella, demolita all'inizio del XIX secolo, cost\u00f2 lire 1.683.000.\nDescrizione.\nDimensioni.\nL'edificio ha pianta rettangolare di \u00a0m 80x43.60 con aggiunte anteriormente due logge pure rettangolari di \u00a0m 26,40 x 5,20. Copre un'area di m2 3763. La facciata misura\u00a0m. 54. La sala aveva una capacit\u00e0 media di 1.609 spettatori (oggi ridotti a 1.150), e dopo le modifiche del 1907 (la cassa armonica fu collocata in trincea accorciando il palcoscenico) misura\u00a0m. 22,60 per 18.40. II palcoscenico profondo\u00a0m. 26,60, largo\u00a0m. 31,20, ha 56 camerini per artisti e 16 sale per le masse. Il teatro conta anche una vasta sala superiore che \u00e8 stata utilizzata come scuola di scenografia.\nEsterno.\nPresenta una facciata neoclassica su due ordini, in laterizio e marmo, con colonne tuscaniche al piano terra e paraste ioniche al primo piano. Sulla trabeazione sono poste statue allegoriche. Al piano inferiore il teatro presenta 19 colonne tuscaniche in granito.\nNei sette medaglioni fra le porte Paolo Aleotti scolp\u00ec i grandi autori del teatro greco, Menandro, Sofocle, Euripide, Aristofane. La parte superiore, terminata dal coronamento a mensole con attico, \u00e8 scompartita da lesene ioniche anch'esse di granito con finestre e, al di sopra, bassorilievi allegorici. La decorazione e il coronamento proseguono sulle logge laterali formate da arcate a tutto sesto su pilastri.\nLe statue dell'attico e delle logge furono scolpite da Prudenzio Lipeni, Ilario Bedotti, Giovanni Chierici, Antonio Giammai, Attilio Rabaglia. Quelle dell'attico, procedendo da sinistra a destra di chi osserva l'edificio, rappresentano:\nModerazione, Pudore, Pittura, Suono, Commedia, Estro, Danza, Scherzo, Favola, Diletto, Istruzione, Lavoro, Virt\u00f9, Dramma, Gloria, Vizio, Tragedia, Rimorso, Curiosit\u00e0, Silenzio.\nSulla loggia ad ovest partendo dalla fronte, si nota:\nMedea, Edipo, Achille, Marco Atilio Regolo.\nSulla loggia a est: La Concionatrice, il Punitore di s\u00e9 stesso, Prometeo, Dedalo.\nInterno.\nL'interno fu decorato dal prof. Girolamo Magnani coadiuvato nel vestibolo e nell'atrio da Pasquale Zambini. Nel vestibolo sono posti i busti di Cesare Costa e Achille Peri e due medaglie dello scultore Ilarioli raffiguranti Plauto e Terenzio. L'atrio ha forma di ottagono allungato, con colonne e decori, fra cui le dodici Baccanti della volta (opera di Giuseppe Ugolini) e medaglie con punti a chiaroscuro (Magnani). I busti ai lati dell'ingresso rappresentano Cesare Pariati, scrittore melodrammatico (m 1733) e Francesco Fontanesi, rinnovatore della scenografia. Al sommo dello scalone che conduce al ridotto (dove aveva sede la Societ\u00e0 del Casino, ora in Palazzo Tirelli) \u00e8 il busto di Ludovico Ariosto di Ilario Bedotti.\nNella sala che ha forma ellittica prevalgono il bianco e l'oro, vi sono quattro ordini con 106 palchetti, il palco reale e una loggia. I dipinti allegorici del soffitto, da cui pende il lampadario di cristallo, sono opera di Domenico Pellizzi, artista reggiano, con allegorie del melodramma (lato della porta), a sinistra la commedia, a destra la tragedia, e infine la coreografia.\nIl sipario fu dipinto da Alfonso Chierici che vi espresse \"II Genio delle Arti che loro addita i pi\u00f9 chiari uomini d'Italia perch\u00e9 in essi si inspirino e risorgano\". Nel cartone il pittore aveva alluso all'Italia, ma il duca, non apprezzando il riferimento risorgimentale, fece dipingere un genio con la fiaccola rivolta verso il basso. Il secondo sipario (comodino) rappresenta una gran veduta di paese ed \u00e8 opera dell'artista Giovanni Fontanesi.\nIl terzo sipario \"Siderea\", usato soprattutto per la musica da camera, \u00e8 stato realizzato dall'artista reggiano Omar Galliani nel 1991.\nIl lato sinistro del palcoscenico ospita il pregevole organo Montesanti del 1815."}
{"id": "20930", "revid": "16066", "url": "https://it.wikipedia.org/wiki?curid=20930", "title": "Arachide (alimento)", "text": ""}
{"id": "20935", "revid": "536103", "url": "https://it.wikipedia.org/wiki?curid=20935", "title": "Gavrilo Princip", "text": "Fu lui a sparare i colpi di pistola che il 28 giugno 1914 uccisero l'Arciduca Francesco Ferdinando e la moglie Sofia, nell'episodio che \u00e8 passato alla storia come l'attentato di Sarajevo. Questo avvenimento venne in seguito preso come pretesto dall'Impero austro-ungarico per dichiarare guerra alla Serbia, divenendo quindi il \"casus belli\" della prima guerra mondiale.\nBiografia.\nInfanzia.\nGavrilo Princip nacque il 25 luglio 1894 in Bosnia ed Erzegovina, all'epoca territorio amministrato dall'Austria-Ungheria, ma soggetto alla sovranit\u00e0 formale della Sublime Porta. Era il sesto di nove fratelli e fu uno dei soli tre a sopravvivere durante l'infanzia. Figlio di un postino, la sua giovent\u00f9 fu segnata dalla povert\u00e0 e dalle precarie condizioni di salute: contrasse la tubercolosi da bambino.\nStudi\u00f2 presso la Scuola Commerciale a Sarajevo e in seguito si iscrisse alla Scuola superiore. Durante la sua infanzia presso la Scuola Commerciale si distacc\u00f2 apertamente dai movimenti radicali serbi delle organizzazioni giovanili private. Questa sua scelta fu molto probabilmente dovuta anche alla sua amicizia con il croato Ivo Kranj\u010devi\u0107, con il quale si trov\u00f2 spesso d'accordo nonostante la diversa nazionalit\u00e0.\nDivenuto adolescente, nel 1912 fu mandato a Belgrado per continuare la sua istruzione. Abbandon\u00f2 gli studi quando venne coinvolto nel movimento ultra-nazionalistico serbo, unendosi a un'associazione politico-rivoluzionaria, la Giovane Bosnia (\"Mlada Bosna\"), il cui obiettivo era liberare la Bosnia ed Erzegovina dal dominio dell'Impero austro-ungarico e annetterla al regno di Serbia.\nL'attentato di Sarajevo.\nL'attentato vide la partecipazione, oltre a Princip, anche di altri cinque membri della Giovane Bosnia, un movimento che univa idee anarco-socialiste e irredentismo nazionale. Il gruppo era armato di pistole e bombe, fornite da una societ\u00e0 segreta, la Mano Nera (\"Crna Ruka\"), che aveva anche molti sostenitori tra gli ufficiali serbi e i funzionari del governo. L'obiettivo della Mano Nera era quello di creare uno Stato indipendente slavo guidato dalla Serbia, il quale riunisse anche i territori della Bosnia ed Erzegovina, assorbiti nella sfera austriaca a seguito del Congresso di Berlino nel giugno del 1878 (dopo la Pace di Santo Stefano, conclusa nel marzo 1878), e quelli croati, assoggettati da tempo. Il progetto dell'organizzazione terroristica panslavista vedeva un ostacolo nel disegno \"trialistico\" di cui l'arciduca Francesco Ferdinando era il pi\u00f9 autorevole sostenitore, che prevedeva la creazione all'interno dell'impero asburgico di un terzo polo nazionale slavo accanto a quelli tedesco e magiaro.\nQuello del 28 giugno 1914, a Sarajevo, fu senza dubbio un attentato fuori dal comune. All'inizio sembrava destinato al fallimento, ma poi le cose andarono diversamente. Le due illustri vittime, l'Arciduca Francesco Ferdinando d'Este, principe ereditario al trono dell'Impero d'Austria-Ungheria, e la moglie, la contessa Sophie Chotek von Chotkowa, furono veramente sfortunati nell'occasione. A Sarajevo, verso le ore 09:50, il \"commando\" di attentatori si era recato all'angolo del corso Voivoda, attendendo il passaggio dell'automobile dell'Arciduca per portare a termine la propria missione di morte.\nAlle ore 10:00 in punto, lo studente Gavrilo Princip usc\u00ec da una locanda unendosi alla folla e posizionandosi in prima fila. Con la mano che teneva in tasca, stringeva la pistola con la quale avrebbe dovuto sparare all'Arciduca, quando la sua auto fosse passata davanti a lui. Improvvisamente, in fondo al corso, s'ud\u00ec un'esplosione e, poco dopo, l'auto con a bordo la coppia reale pass\u00f2 a tutta velocit\u00e0 davanti al luogo dove si trovava appostato Princip, dirigendosi verso il municipio. Il primo attentatore aveva infatti sbagliato il lancio di una bomba a mano, riuscendo solo a ferire l'aiutante di campo di Francesco Ferdinando. A questo punto la missione di Princip sembrava fallita ed egli si incammin\u00f2 verso via Re Pietro. Nel frattempo, l'automobile dell'Arciduca, raggiunto il municipio, vi si ferm\u00f2 solo il tempo necessario a Francesco Ferdinando per redarguire il sindaco di Sarajevo per l'accoglienza ricevuta.\nQuindi ripercorse a ritroso la strada fatta in precedenza per andare a recuperare l'aiutante dell'erede al trono, che nel frattempo era stato medicato per le leggere ferite riportate in precedenza. L'auto percorse l'itinerario a passo d'uomo, a causa della massa di gente che, sfollando, aveva invaso la sede stradale. Princip, che deluso stava ritornando alla taverna, si trov\u00f2 proprio di fronte alla coppia reale ed esplose due colpi di pistola all'indirizzo delle sue vittime, questa volta colpendole a morte. Princip venne immediatamente tratto in arresto dalle guardie presenti.\nL'arma utilizzata per l'assassinio da parte di Gavrilo Princip era una pistola semi-automatica Browning M 1910 calibro 7,65 x 17mm (.32 ACP). I proiettili esplosi da Princip colpirono l'arciduca Francesco Ferdinando al collo, mentre la moglie fu ferita allo stomaco, causando la morte dei due in breve tempo.\nL'arresto e la prigionia a Terez\u00edn.\nDei sei attentatori, la polizia riusc\u00ec ad arrestare soltanto Gavrilo Princip e l'amico Nedeljko \u010cabrinovi\u0107. Gli altri, a causa della grande folla di persone, non ebbero l'opportunit\u00e0 di entrare in azione, e riuscirono a dileguarsi\nUna volta arrestato, Princip tent\u00f2 di suicidarsi. Prima prov\u00f2 a farlo ingerendo del cianuro, la seconda volta sparandosi con la sua pistola. Nessuno dei due tentativi and\u00f2 a buon fine: nel primo caso vomit\u00f2 il veleno, come successe anche a \u010cabrinovi\u0107, mentre nel secondo caso la pistola venne allontanata prima che potesse sparare un altro colpo.\nAll'epoca dell'attentato Princip, ancora diciannovenne, era troppo giovane per poter subire la condanna a morte. L'assassino venne pertanto condannato a vent'anni di prigione. Ma in cella trascorse soltanto quattro anni, vivendo in pessime condizioni nella prigione di Terez\u00edn, finch\u00e9 mor\u00ec di tubercolosi il 28 aprile 1918, all'et\u00e0 di 23 anni; oggi la sua tomba \u00e8 locata nel cimitero di San Marco, a Sarajevo.\nLe opinioni storiche su Princip sono state a lungo discordanti.\nNella storia serba, egli viene considerato un eroe nazionale, avendo combattuto per liberare il suo popolo dalla dominazione asburgica. Ancora oggi viene ricordata una frase che pronunci\u00f2 durante il processo: \u00abNoi amavamo il nostro popolo\u00bb. Al contrario, in Austria la sua figura viene considerata alla stregua di un terrorista.\nL'opinione maggiormente valida, comunque, \u00e8 che egli fosse soltanto un mero esecutore, una pedina, piuttosto che il vero ideatore e diretto responsabile della morte dell'arciduca austriaco.\nCi\u00f2 non sminuisce affatto la rilevanza storica del suo gesto. L'omicidio da lui compiuto \u00e8 infatti considerato l'elemento scatenante della prima guerra mondiale, il casus belli che porter\u00e0 alla dissoluzione dell'Impero austro-ungarico, dell'Impero Tedesco e dell'Impero Russo.\nA un direttore del carcere, che lo voleva trasferire in un'altra localit\u00e0, disse: \u00abNon c'\u00e8 bisogno di trasferirmi in un'altra prigione. La mia vita sta gi\u00e0 scivolando via. Suggerisco di inchiodarmi a una croce e bruciarmi vivo. Il mio corpo fiammeggiante sar\u00e0 una torcia per illuminare il mio popolo sulla strada per la libert\u00e0\u00bb."}
{"id": "20941", "revid": "78273", "url": "https://it.wikipedia.org/wiki?curid=20941", "title": "Cassava", "text": ""}
{"id": "20946", "revid": "7", "url": "https://it.wikipedia.org/wiki?curid=20946", "title": "T. E. Lawrence", "text": ""}
{"id": "20947", "revid": "392684", "url": "https://it.wikipedia.org/wiki?curid=20947", "title": "Chiusura a spagnoletta", "text": "La chiusura a spagnoletta, \u00e8 un tipo di ferramenta, utilizzata soprattutto per la chiusura (appunto) di persiane ed altri tipi di scuri per finestre e porte esterne.\n\u00c8 un insieme generalmente in ferro o acciaio, consistente in una maniglia ruotante solidale ad un tondino, fissati su una delle due ante per mezzo di sedi a piastrina avvolgente e viti idonee.\nLa maniglia aziona la rotazione orizzontale dell'asta (tondino), e ruotando a sua volta intorno ad un perno ribattuto, va a bloccarsi in un fermo a rampino sull'altra anta.\nAll'estremit\u00e0 dell'asta due ganci uncinano due pioli posti uno sul davanzale e l'altro opposto sul voltino dell'apertura."}
{"id": "20952", "revid": "297031", "url": "https://it.wikipedia.org/wiki?curid=20952", "title": "Matsuo Bash\u014d", "text": "Nome originale Matsuo Munefusa, probabilmente il massimo maestro giapponese della poesia haiku. Nato nella classe militare ed in seguito ordinato monaco in un monastero zen, divenne poeta famoso con una propria scuola ed allievi, col passare del tempo, sempre pi\u00f9 numerosi. Viaggiatore instancabile, descrive spesso nella sua opera l'esperienza del viaggio. La sua estetica fa coincidere i dettami dello zen con una sensibilit\u00e0 nuova che caratterizza la societ\u00e0 in evoluzione: dalla ricerca del vuoto, la semplicit\u00e0 scarna, la rappresentazione della natura, fino ad essenziali ma vividi ritratti della vita quotidiana e popolare.\n\"Shizuka sa ya\"\n\"iwa ni shimi iru\"\n\"semi no koe\"\n\"Il silenzio\"\n\"penetra nella roccia\"\n\"un canto di cicale\"\n\"(Haiku di Bash\u014d)\"\nNomi.\nIl nome di famiglia del poeta era \"Matsuo\" ma usualmente lo si chiamava semplicemente \"Basho\", senza il cognome. Era conosciuto come Kinsaku da bambino e, crescendo, Munefusa. Durante la vita assunse diversi nomi d'arte. Uno dei primi, Tosei, significa \"pesca acerba\" (o \"pesca in blu\") un omaggio al poeta cinese Li Bai (\u674e\u767d), il cui nome significa \"pruno in bianco\". Assunse il nome \"bash\u014d\", che significa \"banano\", da un albero ricevuto da un allievo. Si dice che il clima fosse stato troppo rigido perch\u00e9 questo albero potesse portare frutto, e intendeva che lo pseudonimo evocasse l'idea di un poeta inutile, o almeno affezione per le cose inutili.\nRomanizzazioni alternative di \"Basho\" sono rare, ma possono includere Matuo Basyou, utilizzando il \"Nihon-shiki\", o Matuwo Baseu utilizzando una romanizzazione pi\u00f9 corrispondente all'ortografia utilizzata durante il periodo in cui egli viveva.\nBiografia.\nNacque a Ueno, nella provincia di Iga, vicino a Ky\u014dto. Era il figlio di un samurai di basso livello e inizialmente lavor\u00f2 al servizio del signore locale, Todo Yoshitada, che era solamente due anni pi\u00f9 vecchio di lui. Entrambi si divertivano a scrivere haiku, e la prima opera conosciuta di Bash\u014d risale al 1662. A partire dal 1664 le sue prime poesie furono pubblicate a Kyoto, e fu all'incirca in questo periodo che adott\u00f2 il nome samurai di Munefusa. Il suo padrone mor\u00ec nel 1666 e Bash\u014d prefer\u00ec andarsene di casa che servirne uno nuovo. Suo padre era morto nel 1656.\nTradizionalmente si crede che abbia vissuto a Kyoto per almeno parte dei sei anni seguenti; durante questo periodo pubblic\u00f2 le proprie poesie in numerose antologie. Nel 1672 si spost\u00f2 a Edo (ora Tokyo). Continu\u00f2 a scrivere, e dal 1676 era riconosciuto come un maestro dell'haikai, pubblicando un suo \"libretto\" e giudicando in gare di poesia. Acquis\u00ec un seguito di studenti, che costruirono per lui il primo rifugio \"Basho\" nell'inverno del 1680.\nBash\u014d non trov\u00f2 soddisfazione nel suo successo, e si rivolse alla meditazione Zen. Nell'inverno del 1682 il rifugio venne distrutto da un incendio, e sua madre mor\u00ec prematuramente nel 1683. Nell'inverno 1683 i suoi discepoli lo omaggiarono di un secondo rifugio, ma rimase insoddisfatto. Nell'autunno del 1684 inizi\u00f2 un viaggio che in seguito chiam\u00f2 \"i ricordi di uno scheletro scosso dalle intemperie (Nozarashi Kik\u014d)\" - il titolo di un giornale di viaggio con prose e poesie che compose al termine dello stesso. Il percorso lo condusse da Edo al Fuji, ad Ise, Ueno e Kyoto, prima di tornare a Edo nell'estate del 1685.\nIl suo rapido incedere faceva pensare alcuni che Bash\u014d potesse essere stato un ninja. I suoi lunghi viaggi gli permisero di osservare le condizioni nelle varie province e ascoltare le ultime notizie, informazioni di interesse al regnante shogunato Tokugawa, che impiegava dei ninja per queste attivit\u00e0. Il luogo di nascita di Basho nell'area di Ueno della provincia Iga possedeva una ricca tradizione ninja e Bash\u014d poteva essere stato una guardia del corpo per Todo Yoshitada anni prima. Comunque, pochi letterati considerano seriamente la possibilit\u00e0 che potesse essere stato una spia per lo shogunato Tokugawa.\nIl viaggio sembr\u00f2 giovargli, nell'allontanare alcuni dei suoi fantasmi, e i suoi scritti dei pochi anni seguenti raccontano della piacevole esperienza. Comp\u00ec un breve viaggio a Kashima nell'autunno del 1687, per osservare di l\u00e0 la luna piena in prossimit\u00e0 dell'equinozio, anche se una volta arrivato scopr\u00ec che la luna non poteva essere scorta a causa del cattivo tempo. Di nuovo compose un resoconto dell'escursione: \"Una visita al Tempio Kashima (Kashima M\u014dde)\".\nNell'inverno di quell'anno cominci\u00f2 il suo seguente lungo viaggio, dopo essergli stato reso un arrivederci che \"sembrava quello per un dignitario\". Attravers\u00f2 Ueno, Osaka, Suma, Akashi, Kyoto, Nagoya, le alpi giapponesi e Sarashina, dove vide il plenilunio equinoziale. Il viaggio da Edo a Akashi \u00e8 raccontato nei \"Ricordi di un bagaglio consumato\" (Oi no Kobumi), nel quale espone il suo credo nell'haikai come una fondamentale forma artistica. Il viaggio di Sarashina per osservare la luna, che si diceva apparisse particolarmente bella ed elegante l\u00ec, \u00e8 descritto in \"Una visita al villaggio di Sarashina\" (\"Sarashina Kik\u014d\").\nVerso la fine della primavera, nel 1689, cominci\u00f2 delle escursioni pi\u00f9 difficoltose verso le selve dell'Honsh\u016b del nord. Fermate in questo viaggio inclusero Nikk\u014d Toshogu, Matsushima, Kisagata e Kanazawa, attraversando nell'ultima parte di questo percorso l'isola di Sado. Di nuovo compose un diario di viaggio, \"Lo stretto sentiero verso il profondo Nord (Oku no Hosomichi)\", che \u00e8 dominato dal concetto di \"sabi\": l'identificazione dell'uomo con la natura. Due ulteriori volumi svilupparono l'idea: \"Ricordi dei sette giorni (Kikigaki Nanukagusa)\" e \"Conversazioni a Yamanaka (Yamanaka Mondo)\".\nDall'autunno 1689 in poi, Bash\u014d trascorse due anni visitando amici e compiendo brevi viaggi attorno all'area di Kyoto e del lago Biwa. Durante questo periodo lavor\u00f2 su una antologia che stava per essere compilata da alcuni dei suoi allievi, tra i quali Nozawa Bonch\u014d, - \"L'impermeabile della scimmia (Sarumino)\" - che espresse e segu\u00ec i principi estetici ai quali era arrivato durante il viaggio settentrionale.\nNell'inverno del 1691 torn\u00f2 a Edo per abitare nel suo terzo rifugio \"Basho\", di nuovo omaggiatogli dal suo seguito. Comunque non rimase solo, accolse un nipote e un'amica, Jutei, entrambi di salute cagionevole, ed ebbe una grande quantit\u00e0 di visitatori. Si lament\u00f2 in una lettera che questo lo aveva lasciato senza \"pace della mente\". Nell'autunno del 1693 rifiut\u00f2 di vedere chiunque per un mese, adottando quindi il principio di \"karumi\" o leggerezza: una regola di non attaccamento che gli permetteva di vivere nel mondo ma di sollevarsi dalle frustrazioni.\nBash\u014d lasci\u00f2 Tokyo per l'ultima volta nell'estate del 1694, e pass\u00f2 del tempo a Ueno e Kyoto prima di intraprendere il suo ultimo viaggio. Colto da febbri, si ferm\u00f2 a Osaka e l\u00ec spir\u00f2. Quattro giorni prima dett\u00f2 ad un allievo il suo ultimo haiku:\nFu sepolto nel monastero buddista Gichu - Ji, presso il lago Biwa, gi\u00e0 da lui cantato.\nOpere.\nFu Basho a sollevare l'haiku da un verso \"volgare\", spesso scritto come semplice sollievo, ad una forma seria, imbevuta con lo spirito del buddismo zen. Molti dei suoi haiku erano in effetti le prime tre linee di renga pi\u00f9 lunghi (che alcuni critici considerano le sue migliori opere), piuttosto che opere isolate, ma erano stati collezionati e pubblicati da soli molte volte e il suo lavoro fu di grande ispirazione per scrittori successivi come Kobayashi Issa e Masaoka Shiki. Uno dei pi\u00f9 famosi haiku attribuitogli (\"Matsushimaya Aa Matsushimaya Matsushimaya\"), che trae dalla bellezza indescrivibile della baia di Matsushima, fu in realt\u00e0 scritto da un poeta successivo del periodo Edo, Tawarabo. Basho preferiva scrivere nel dodicesimo giorno del decimo mese del calendario lunare e utilizzare \"Shigure\" (\u6642\u96e8), una fredda pioggia autunnale, come kigo.\nBash\u014d viaggi\u00f2 molto estensivamente durante la sua vita, e molti dei suoi scritti riflettono le esperienze dei suoi viaggi: \" [...] ed io pure negli anni trascorsi sono stato portato al pensiero di un errare continuo dalla vista di una nube solitaria sospinta dal vento\". Il suo libro \"Oku no Hosomichi\" (\u5965\u306e\u7d30\u9053, \"Lo stretto sentiero per il profondo Nord\"), scritto nel 1694 e largamente ritenuto il migliore, ne \u00e8 un esempio. In esso, descrizioni in prosa del paesaggio che attraversa sono intervallate con gli haiku per i quali \u00e8 ora maggiormente conosciuto.\nRiferimenti nella cultura di massa.\nA Bash\u014d \u00e8 stato intitolato il cratere Bash\u014d, sulla superficie di Mercurio.\nBasho \u00e8 anche il nome di un personaggio di Hunter \u00d7 Hunter. Il suo potere consiste per l'appunto nel far divenire realt\u00e0 tutto ci\u00f2 che scrive negli Haiku che compone.\nNel film \"I miei vicini Yamada\" sono recitate molte poesie di Bash\u014d.\nNell'episodio 50 della serie \"I Predatori del Tempo\", il direttore Tonnan e i membri della Pattuglia del Tempo viaggiano fino all'epoca di Bash\u014d per controllare che nulla alteri i suoi viaggi. I Predatori del Tempo invece devono far s\u00ec che Bash\u014d componga una delle sue famose poesie di fronte alla Grande muraglia cinese."}
{"id": "20953", "revid": "1632387", "url": "https://it.wikipedia.org/wiki?curid=20953", "title": "Haiku", "text": "Lo \u00e8 un componimento poetico nato in Giappone nel XVII secolo. \u00c8 composto da tre versi per complessive diciassette more (e non sillabe, come comunemente detto), secondo lo schema 5/7/5.\nInizialmente indicato con il termine , deve il suo nome attuale allo scrittore giapponese Masaoka Shiki (1867-1902), il quale coni\u00f2 il termine verso la fine del XIX secolo, quale forma contratta dell'espressione \"haikai no ku\" (, letteralmente \"verso di un poema a carattere scherzoso\"). Il genere haiku, nonostante gi\u00e0 noto e diffuso in Giappone, conobbe un fondamentale sviluppo tematico e formale nel periodo Edo (1603-1868), quando numerosi poeti tra cui Matsuo Bash\u014d, Kobayashi Issa, Yosa Buson e, successivamente, lo stesso Masaoka Shiki utilizzarono prevalentemente questo genere letterario per descrivere la natura e gli accadimenti umani direttamente collegati ad essa.\nHaiku.\nLo haiku ha origini molto incerte: sembra derivare dal genere di poesia classica giapponese chiamato waka \u548c\u6b4c (letteralmente, \"poesia giapponese\"), poi ribattezzata tanka \u77ed\u6b4c (\"poesia breve\") da Masaoka Shiki, ma molto probabilmente trae origine dalla prima strofa (lo hokku) di un renga, il componimento poetico a pi\u00f9 mani. Lo haiku \u00e8 caratterizzato dalla peculiare struttura in 3 versi, rispettivamente di 5, 7 e 5 more.\nPer la sua immediatezza e apparente semplicit\u00e0, lo haiku fu per secoli una forma di poesia \"popolare\" trasversalmente diffusa tra tutte le classi sociali in contrasto alle costruzioni retoriche dei waka e solamente nel XVII secolo venne riconosciuto come una vera e propria forma d'arte grazie ad alcune opere di famosi scrittori tra cui Matsuo Bash\u014d. Lo haiku \u00e8 una poesia dai toni semplici, senza alcun titolo, che elimina fronzoli lessicali e retorici, traendo la sua forza dalle suggestioni della natura nelle diverse stagioni. La composizione richiede una grande sintesi di pensiero e d'immagine in quanto il soggetto dell'haiku \u00e8 spesso una scena rapida ed intensa che descrive la natura e ne cristallizza i particolari nell'attimo presente. L'estrema concisione dei versi lascia spazio ad un vuoto ricco di suggestioni, come una traccia che sta al lettore completare.\nMolto diffusa nel periodo Edo era la scrittura di diari di viaggio (\"haibun \"\u4ff3\u6587) inframmezzando parti in prosa con componimenti del genere haiku, un famoso esempio \u00e8 l'opera \"Oku no hosomichi\" del poeta Matsuo Bash\u014d, completata dopo un pellegrinaggio nel Nord del Giappone, nel 1689.\n\"Kigo\".\nIn ogni haiku \u00e8 presente un \"riferimento stagionale\" (il \"kigo \"\u5b63\u8a9e o \"parola della stagione\"), cio\u00e8 un accenno alla stagione che definisce il momento dell'anno in cui viene composto o al quale si riferisce. Il \"kigo\" pu\u00f2 essere un animale (come la rana per la primavera o la lucciola per l'estate), un luogo, una pianta, ma anche il nome di un evento oppure una tradizione, come ad esempio i fuochi d'artificio per indicare l'estate. Il \"kigo\" costituisce il tema principale dello haiku ed \u00e8 considerato dagli \"haijin\" \u4ff3\u4eba (\"poeti di haiku\") il cuore stesso del componimento poetico. Il Maestro giapponese Seki \u014csuga (1881-1920) afferma al riguardo come \u201cil richiamo alla stagione rappresenta quel sentimento che emerge dalla semplice osservazione e contemplazione della dignit\u00e0 naturalistica, e proprio qui risiede l'interesse nei confronti della poesia haiku, laddove ogni cosa \u00e8 armonizzata e ricondotta ad unit\u00e0 attraverso questo stesso sentimento.\u201d \nData la loro importanza per la corretta scrittura di haiku, in Giappone vengono redatti dei cataloghi chiamati \"saijiki \"\u6b73\u6642\u8a18 (\"antologia delle stagioni\") che raccolgono tutti i riferimenti divisi per stagione in sette sezioni convenzionali: Stagione, Fenomeni celesti, Fenomeni terrestri, Eventi, Vita umana, Animali e Piante.\nIn forma indiretta e meno rigida, il \"kigo\" \u00e8 utilizzato anche nelle canzoni J-pop, dove ad esempio i ciliegi o l'inizio delle scuole fanno pensare alla primavera.\n\"Kireji\".\nI versi dell'haiku sono strutturati in modo da presentare almeno un \"kireji \"\u5207\u308c\u5b57 (\"parola che taglia\"), ossia una cesura, un rovesciamento che pu\u00f2 essere o meno indicato da un trattino, una virgola, un punto, ecc., ma che nella lingua giapponese viene resa attraverso particolari categorie di parole non direttamente traducibili in italiano, come \"ya \"\u3084, \"kana \"\u304b\u306a e \"keri \"\u3051\u308a. \nIl kireji ha la funzione di segnalare al lettore un ribaltamento semantico o concettuale, un capovolgimento di significato che pu\u00f2 avvenire ad esempio tra il primo e i due versi seguenti, oppure in qualsiasi altra posizione. La tradizione poetica risalente allo \"hokku\", vuole, tuttavia, che tale stacco (\"kiru \"\u5207\u308b) venga preferibilmente collocato al termine del primo o del secondo verso.\nTale rovesciamento semantico \u00e8 spesso indice della riuscita di un haiku, sottintendendo la complessit\u00e0 del sentire poetico e realizzando un salto dell'immaginazione tra concetti e immagini apparentemente distanti.\nUn esempio evidente lo troviamo nello haiku di Masahide, dove il trattino rappresenta il rovesciamento, il salto:\n\"La \"scuola del verso libero\"\".\nNonostante lo haiku classico e pi\u00f9 diffuso segua lo schema sillabico 5/7/5 importanti autori sia giapponesi, sia italiani hanno preferito uno schema pi\u00f9 libero. In particolare ricordiamo i maestri giapponesi Hekigodo, Hosai e Hosha. Arena afferma, in relazione ai precedenti, che essi aderirono alla \"scuola del verso libero\". Alfonso osserva acutamente che \"se \u00e8 vero che ogni rigido purismo formale pu\u00f2 alimentare quel fenomeno di destabilizzazione che favorisce il processo creativo, \u00e8 anche vero che esso pu\u00f2 essere posto, per converso, al servizio di quelle difese psicologiche volte a proteggere, legittimamente e umanamente, i nostri attaccamenti consci o inconsci, di qualsiasi genere essi siano.\" \nTra i poeti italiani che hanno adottato forme metriche \"libere\" ricordiamo Ungaretti.\nHaiku come anti-sillogismo.\nLa presenza del salto logico (kiru) a cui costringe lo haiku, ha fatto dire che esso pu\u00f2 essere visto come una forma di anti-sillogismo. Quella conclusione che nel sillogismo \u00e8 logicamente determinata e rigorosamente connessa, nello haiku appare, in molti casi, illogica, priva di apparente connessione. Questo salto, questa illogicit\u00e0, appaiono comprensibili se considerati, invece, psicologicamente.\nHaiku come \u201cinnovazione\u201d.\nL'haiku (visto come anti-sillogismo) e il sillogismo stesso incarnano, a ben vedere, la doppia condizione della vita, che, per mantenersi, deve riuscire sia a rinnovarsi sia ad innovarsi. Se il rinnovamento esprime la riproduzione dei cicli vitali, l'innovazione deve realizzare quelle trasformazioni che permettono alla vita di affrontare e superare quei mutamenti dell'ambiente (ad esempio l'incendio di un tetto; si veda sopra lo haiku di Masahide) che ostacolano oppure rendono impossibili o inefficaci i processi ciclici di rinnovamento. L'innovazione \u00e8, quindi, la capacit\u00e0 della vita di far emergere, di produrre, soluzioni vitali nuove (salto). In fondo, l'haiku, l'arte, ed ogni scoperta scientifica rappresentano tutte quelle rivoluzioni che vanno oltre le vecchie forme e i vecchi schemi, divenuti incapaci di garantire la sopravvivenza della vita. La vita sopravvive soltanto facendosi opera d'arte di se stessa.\nPoich\u00e9 nell'uomo, a causa della sua specificit\u00e0, il bisogno vitale di sopravvivere coinvolge la coscienza, egli, ha, talvolta, necessit\u00e0 di rendere pi\u00f9 complessa la propria esperienza; deve, cio\u00e8, riuscire ad andare oltre se stesso verso una nuova e diversa coscienza, pi\u00f9 ricca ed affettivamente pregnante. Questo elemento di novit\u00e0, mai privo di armonia, costituisce quella fascinazione che pervade e contraddistingue l'haiku ed ogni altra opera d'arte.\nHaiku come modello del processo creativo.\nQuesto processo (salto) creativo \u00e8, per\u00f2, tutt'altro che agevole e spontaneo. Leonardo Vittorio Arena ricorda, infatti, come a volte, sia necessario \"un rigido training\", anche per la composizione di un haiku a questo proposito egli ne cita uno di Issa che avrebbe richiesto mesi per la stesura definitiva:\n&lt;poem&gt;\nUna grossa lucciola\nin vibrante tremolio\ns'allontana \u2013 penetrante.&lt;/poem&gt;\nSecondo Arena, lo spunto immediato \u00e8 stato sottoposto ad una lunga e faticosa rielaborazione: una simile fase gestatoria \u00e8 comune ad ogni lavoro di creazione artistica, sia essa un'opera d'arte in senso stretto sia essa una scoperta scientifica. Ogni processo di creazione originale ha, come punto di partenza, un evento casuale che ha una valenza affettiva per il soggetto, in questo caso per il poeta haijin. Se questo vissuto, che risulta sempre essere, in qualche modo e misura, perturbante, non viene gradualmente assorbito, abbandonato, dal sistema, bens\u00ec mantenuto vivo, si determina una progressiva \"destabilizzazione\". Oltre una certa soglia, si verificher\u00e0, allora, l'emergenza di qualcosa di originale, una qualche forma di \u201cilluminazione\u201d. Ad esempio, nello haiku di Mizuta Masahide, sopra citato, l'elemento perturbante e destabilizzante \u00e8 espresso chiaramente nel primo verso (Il tetto s'\u00e8 bruciato); dopo un certo tempo (anche mesi) vi \u00e8 un salto creativo o poietico (ora posso vedere la luna).\nUn altro haiku, ancora di Issa: \n&lt;poem&gt;Non piangete, insetti \u2013 \ngli amanti, persino le stelle\ndevono separarsi&lt;/poem&gt;\ndimostra ulteriormente come, di fronte all'evento perturbante \u2013 qui la separazione da una persona amata - il poeta elabori la propria sofferenza senza abbandonarla, fino a intendere che tutti gli esseri - animati e inanimati - sono costretti a vivere esperienze di perdita e di lutto. Ecco che Issa giunge ad un sentimento di compassione in senso buddhistico. In ogni haiku (riuscito) si realizza quello che si ritrova in ogni altra produzione artistica: la generazione di un mondo nuovo.\nGli stati d'animo.\nNello haiku il poeta fissa uno stato d'animo attraverso le immagini della natura che lo circonda.\nTra i molti sentimenti presenti in un componimento i principali possono essere:\nLo haiku in psicologia e in psicoanalisi.\nLa psicologia e in particolare la psicoanalisi occidentali si sono, non di rado, accostate al buddhismo e hanno cercato di conoscere, e recentemente di utilizzare, pratiche orientali e meditazione zen. Ricordiamo tra i principali psicologi e psicoanalisti che si sono accostati al Buddhismo zen: Carl Gustav Jung, Erich Fromm, Mark Epstein, Anthony Molino, Barry Magid e Joseph Bobrow per citarne alcuni.\nLo haiku in psicologia clinica.\nNella composizione di haiku si trae ispirazione dalle emozioni creando \u201cuna metafora della profondit\u00e0 del vissuto esistenziale\u201d. Inoltre lo haiku consente di connettere la parte cognitiva e razionale, attribuendo ad essa, tuttavia, un ruolo espressivo-metaforico e non giudicante.\nSecondo recenti sviluppi della psicologia clinica sia all'estero sia in Italia, vi sarebbero benefici tali da poter utilizzare il processo di creazione di haiku, in gruppi seguiti da psicologi, come terapia per curare i disturbi del comportamento alimentare.\nQuesto processo \u201cnon giudicante\u201d e di \u201caccettazione\u201d teorizzato per la prima volta negli anni '40 da Carl Rogers, come atteggiamento del terapeuta per realizzare un clima facilitante al processo terapeutico, \u00e8 comune alle pi\u00f9 recenti teorie cognitivo-comportamentali di terza generazione, tra cui l'Acceptance and Commitment Therapy (ACT) che aiutano le persone a sviluppare una migliore flessibilit\u00e0 psicologica.\nLo haiku in psicoanalisi.\nProcesso associativo in psicoanalisi.\nL'effettiva difficolt\u00e0 nella creazione di haiku \u00e8 sottolineata da Leonardo Vittorio Arena: \u00ab... non \u00e8 facile comporre haiku. Bench\u00e9 possa suonare paradossale, la spontaneit\u00e0 dell'haiku si ottiene dopo un rigido training\u00bb.\nSecondo Mauro Alfonso l'osservazione di Arena pu\u00f2 ricordare il processo associativo, l'associazione libera che si svolge durante la seduta di psicoanalisi. Ad una analisi superficiale sembrerebbe facile che il paziente \u00abosservi e comunichi tutto ci\u00f2 che gli passa per la mente\u00bb, secondo la \u201cregola fondamentale\u201d enunciata da Freud. Sembra facile, ma non lo \u00e8 affatto. \"\u00abRiuscire a sviluppare una buona e sciolta capacit\u00e0 associativa richiede un lungo e difficile training, come direbbe ancora Arena. Quella \u00abimmediatezza\u00bb e \u00abspontaneit\u00e0\u00bb, richieste sia nella seduta psicoanalitica sia nella composizione dell'haiku, sono frutto, invece, di una disciplina \u201ccostosa\u201d \u2013 in tutti i sensi\u00bb\". Lo stesso Freud aveva intuito la similitudine tra associazione libera in psicoanalisi e produzione poetica.\nPresa di coscienza in psicoanalisi.\nLo haiku cerca di esprimere, verbalmente, il processo di raggiungimento dell'illuminazione buddhistica, la quale coincide con la presa di coscienza della vacuit\u00e0 e della interdipendenza di tutti i fenomeni fisici e psichici. Questa evoluzione sembra essere la medesima che si ritrova alla base del processo della \"presa di coscienza\" in psicoanalisi (la presa di coscienza in psicoanalisi dovrebbe portare allo scioglimento del conflitto inconscio e del sintomo nevrotico che da quello deriva), anche se in psicoanalisi la presa di coscienza riguarda una gamma pi\u00f9 ampia di oggetti.\nEsempi di haiku.\n&lt;poem&gt;Stanco:\nentrando in una locanda\nfiori di glicine.&lt;/poem&gt;\n\"\u8349\u81e5\u3066\u5bbf\u304b\u308b\u6bd4\u3084\u85e4\u306e\u82b1 \uff08kutaburete yado karu koro ya fuji no hana\uff09\"\n&lt;poem&gt;Il pruno bianco\nritorna secco.\nNotte di luna.&lt;/poem&gt;\n\"\u3057\u3089\u6885\u306e\u67af\u6728\u306b\u3082\u3069\u308b\u6708\u591c\u304b\u306a (shiraume no kareki ni modoru tsukiyo kana)\"\n&lt;poem&gt;Tornando a vederli\ni fiori di ciliegio, la sera,\nson divenuti frutti.&lt;/poem&gt;\n\"\u6765\u3066\u898b\u308c\u3070\u5915\u306e\u685c\u5b9f\u3068\u306a\u308a\u306c (kite mireba y\u016bbe no sakura mi to narinu)\"\n&lt;poem&gt;In questo mondo\nanche la vita della farfalla\n\u00e8 frenetica&lt;/poem&gt;\n\"\u4e16\u306e\u4e2d\u3084\u8776\u306e\u66ae\u3089\u3057\u3082\u5fd9\u3057\u304d (yo no naka ya ch\u014d no kurashi mo isogashiki)\"\n&lt;poem&gt;Ero soltanto.\nEro.\nCadeva la neve.&lt;/poem&gt;\n\"\u53ea\u5c45\u308c\u3070\u5c45\u308b\u3068\u3066\u96ea\u306e\u964d\u306b\u3051\u308a (tada oreba oru tote yuki no furi ni keri)\"\n&lt;poem&gt;Non piangete, insetti \u2013 \ngli amanti, persino le stelle\ndevono separarsi.&lt;/poem&gt;\n&lt;poem&gt;Il tetto s'\u00e8 bruciato \u2013\nora\nposso vedere la luna&lt;/poem&gt;\nPeriodo Meiji.\n&lt;poem&gt;Insieme\nsudano\nbuoi e uomini&lt;/poem&gt;\n&lt;poem&gt;Gli uomini cantano\nquando lavorano\nnei campi&lt;/poem&gt;\n&lt;poem&gt;Il sole declina:\nla pioggia inumidisce\ni campi di canapa&lt;/poem&gt;\n&lt;poem&gt;luna estiva:\nsul tavolo una mela\nmarcisce&lt;/poem&gt;\nHaiku moderni.\n&lt;poem&gt;Gli uccelli cantano\nnel buio.\n- Alba piovosa.&lt;/poem&gt;\n\"Birds singing in the dark - Rainy dawn.\"\n&lt;poem&gt;La luna nuova.\nLei pure la guarda\nda un'altra porta.&lt;/poem&gt;\n\"La luna nueva. Ella tambi\u00e9n la mira desde otra puerta.\"\n&lt;poem&gt;CORAGGIO\nNon pianger; canta.\nSe canti, ti si schiara\nil cielo e il cuore.&lt;/poem&gt;\nHaiku nel mondo.\nNei licei statunitensi e in Marocco si insegnano tutt'oggi le tecniche per scrivere haiku. Fu un grande appassionato e compositore di haiku Jack Kerouac, ma ne hanno composti anche Jorge Luis Borges (\"I diciassette haiku\"), Paul Claudel (\"Cento frasi per ventaglio\"), Allen Ginsberg.\nIn Messico.\nIn Messico Jos\u00e9 Juan Tablada si distingue per le sue opere \" (Al sol y bajo la luna \", 1918, e \" Un d\u00eda\u2026 poemas sint\u00e9ticos \", 1919). Fu il primo poeta di lingua spagnola a comporre un libro completo del genere, integrando motivi giapponesi con modernisti e americani.\n\u00c8 anche essenziale nominare la figura di Premio Nobel per la letteratura Octavio Paz, che ha completamente introdotto lo haiku nella letteratura spagnola durante la traduzione \" Oku Paths \", opera di Matsuo Basho, pubblicata nel 1957 in Messico, che fu la prima traduzione in una lingua occidentale.\nAltri poeti rappresentativi dello haiku messicano sono: Efr\u00e9n Rebolledo, Rafael Lozano, Jos\u00e9 Rub\u00e9n Romero, Francisco Monterde o Jos\u00e9 Mar\u00eda Gonz\u00e1lez de Mendoza, P\u00edo Sotomayor.,\nIn Venezuela.\nIn Venezuela il libro pubblicato dal messicano Jos\u00e9 Juan Tablada intitolato \"Un d\u00eda\u2026 poemas sint\u00e9ticos\" 1919, ebbe molta influenza sullo sviluppo dell'haiku. Sottolinea principalmente Wafi Salih, dedicato quasi interamente alla coltivazione di questo genere, e con una considerevole bibliografia di almeno 11 opere in cui possono essere citate come esempio: \"El Dios de las Dunas, Caligrafia del Aire\".\"\nIn Uruguay.\nIl rappresentante pi\u00f9 riconosciuto \u00e8 Mario Benedetti, che ha pubblicato nel 1999 un'opera dedicata al genere \"Rincon de haikus\". Anche il poeta Federico Bello pubblic\u00f2 nel suo libro \"Cuarto menguante\" un capitolo intitolato \"Breve incursi\u00f3n en el haiku\".\nFrancia.\nPierre Pascal, il poeta e orientalista francese autoesiliatosi in Italia nel secondo dopoguerra, scrisse haiku disciplinati dalla metrica nipponica e dall'uso tradizionale delle rime. Per questo motivo, fu ammesso, unico europeo, nella \"Foresta dei Pennelli\". Sotto il titolo \"Nettare del Drago\" riun\u00ec mille e pi\u00f9 haiku, tanka e k\u014dan, preceduti da un saggio dedicato a \"L'Arte di scrivere senza scrivere\".\nHaiku in Italia.\nTra la fine dell'800 e i primi anni del \u2018900, soprattutto per le vicende belliche che riguardavano il Giappone (che sconfisse prima la Cina e poi la Russia), si diffuse anche in Italia un certo interesse per la cultura giapponese. Tuttavia, rispetto ad altri Paesi come la Francia e il mondo anglosassone, nella prima met\u00e0 del Novecento l'Italia conter\u00e0 un numero di saggi e traduzioni della poesia orientale abbastanza limitato. \nUno dei primi lavori di traduzione compare nel 1915, \u201cNote di Samisen\u201d, una raccolta di poesie giapponesi ad opera di Mario Chini (1876-1959). Il libro di Chini presenta, probabilmente per la prima volta in Italia, la poesia tradizionale giapponese (tanka e haiku). \nLo stesso Mario Chini scriver\u00e0 componimenti di stile haiku (5-7-5) che saranno pubblicati postumi a Roma nel 1961, con il titolo di Attimi. Gli \"attimi\" riproducono nella struttura e nell'ispirazione gli haikai giapponesi e cinesi, composizioni dal ritmo serrato, di sole diciassette more.\nProbabilmente uno dei primi incontri italiani con la poesia giapponese avvenne attraverso la rivista letteraria L'Eco della Cultura (fondata nel 1914) che riport\u00f2 testi di poesia giapponese, a cura di Vincenzo Siniscalchi. \nDal 1920 al 1921 l'Universit\u00e0 di Napoli pubblic\u00f2 una rivista, Sakura, sullo studio della cultura giapponese, con la collaborazione del letterato giapponese Harukichi Shimoi, che diverr\u00e0 frequentatore e amico di Gabriele D'Annunzio. Nel 1921 sulla rivista La Ronda compare una critica sostanzialmente negativa sulla moda \u201cHai-kai\u201d giapponese che si stava diffondendo in Francia e in Spagna, mentre negli anni successivi da molti futuristi sar\u00e0 apprezzato lo stile veloce dello haiku.\nInfluenze dello stile haiku sulla poesia italiana.\nGabriele D'Annunzio, poeta ottocentesco.\nGi\u00e0 tra il 1885 e il 1890 un giovane D'Annunzio aveva pubblicato versi seguendo la metrica giapponese tanka di 31 more (5-7-5-7-7) da cui deriva lo haiku con il titolo \u201cOuta Occidentale\u201d. Una \u2018outa\u2019 \u00e8 una poesia popolare nipponica con la metrica: 5-7-5-7-7 more (31 more in totale e senza rime). Il termine 'outa' o 'uta' (canzone o poesia) fu usato nelle prime versioni europee come sinonimo di tanka o waka, e spesso in Italia venne scritto outa, per la provenienza francese. In \u201cOuta Occidentale\u201d scrive:\nGuarda la Luna/ tra li alberi fioriti;/ e par che inviti/ ad amar sotto i miti/ incanti ch'ella aduna.\nVeggo da i lidi/ selvagge gru passare/ con lunghi gridi/ in vol triangolare/ su 'l grande occhio lunare.\nL'interesse per lo stile giapponese da parte di D'Annunzio lo si percepisce da quanto affermer\u00e0 nel 1923:\n\u00abNel Giappone nei dintorni di Kyoto abiter\u00f2 un vecchio tempio di legno fra i ciliegi lievi e gli stagni coperti dai fiori del loto e i sorrisi discreti dei bonzi\u2026\u00bb. Come scrive Muramatsu Mariko, lo stile tanka/haiku avr\u00e0 una certa influenza su Gabriele D'Annunzio che conosce bene il genere e si cimenta con qualche imitazione. D'Annunzio ammir\u00f2 infatti molto il Giappone e per molti anni ebbe come amico il letterato giapponese Harukichi Shimoi (che partecip\u00f2 con lui all'impresa di Fiume), e fu tra i principali testimoni della cultura del Sol Levante in Italia. Questa ammirazione fu sicuramente reciproca, e D'Annunzio fu e tutt'ora \u00e8 molto conosciuto in Giappone, se si pensa ai festeggiamenti a Tokyo e Kyoto dell'anniversario dei 150 anni dalla nascita del poeta italiano.\nGiuseppe Ungaretti.\nPi\u00f9 complessa \u00e8 la relazione tra il poeta Giuseppe Ungaretti e gli haiku.\nAndrea Zanzotto osserva: \u201c\"Ci si potrebbe domandare se per quella via anche il taglio inconfondibile del primo Ungaretti non abbia risentito, in modi pi\u00f9 o meno sotterranei, delle suggestioni dello haiku, tanto \u00e8 impressionante qualche volta l'analogia delle figure formali\"\u201d. \nAlcune poesie del primo ermetismo di Ungaretti (Notte di maggio, Tramonto, Stasera, Universo, Soldati, Rose in fiamme) sembrano richiamare lo stile haiku. Virgilio Orsini arriver\u00e0 ad affermare che \u201c\"il Giappone rivela il vero spirito della poesia ermetica, la sua intima natura, la sua anima\"\u201d. Altri studiosi osservano come nell'ermetismo italiano sia presente spesso \"il gusto per le immagini barocche, del conceit\", e come sia invece mancante la levit\u00e0, la semplicit\u00e0 (il karumi di Basho), una delle esigenze dello haiku.\nAltri profondi conoscitori di Ungaretti, tuttavia, osservano come sia singolare il passaggio metrico dalle poesie di Ungaretti edite nel 1915 su \u201cLacerba\u201d a quelle di un anno dopo su \u201cLa Diana\u201d. Non sembra casuale il contemporaneo e contiguo apparire, proprio sulla stessa rivista La Diana, delle poesie giapponesi del sopracitato Harukichi Shimoi, amico di D'Annunzio. Tra l'altro la forma dello haiku si ritrova in varie poesie e strofe del 1916-17, prevalentemente nella forma speculare 7-5-7, come in \"Notte di maggio\":\nod anche in variazioni simmetriche 6-5-6 (come in \"Fase\")\nQueste poesie sono contenute nella raccolta L'Allegria insieme ad altre che rendono l'idea del frammento. Sembra evidente il rapporto tra poesia e biografia dell'autore legata in quel periodo all'esperienza della guerra di trincea che indusse alla consapevolezza della precariet\u00e0 della vita e da cui deriv\u00f2 un forte sentimento di comunanza e fraternit\u00e0 in quei drammatici eventi.\nQuesto porta Ungaretti ad un rifiuto della metrica tradizionale e alla realizzazione di una poesia che \u201cporta alla luce enunciazioni essenziali, fulminee, parole che emerse dal silenzio e da un fondo di meditazione, ambiscono a dire l'essenza di un groviglio di sensazioni\u201d.\nAltro tratto in comune fra la poetica ungarettiana e quella degli haijin potrebbe essere che, come negli haiku dal particolare si giunge all'universale, cos\u00ec il poeta italiano dalla propria esperienza individuale passa alla condizione dell'umanit\u00e0.\nGiuseppe Ungaretti, in una lettera a Corrado Pavolini del 1929, spiega, invece, come sia una mera coincidenza la somiglianza di alcune sue poesie con i componimenti giapponesi. Anzi sostiene che nelle traduzioni dal giapponese sulla rivista La Diana, i giovani traduttori dell'epoca subissero la sua influenza, sia nei ritmi che nel vocabolario. Per queste ragioni - sostiene Ungaretti - in seguito, sia in Italia sia all'estero era divenuto consueto associarlo al Giappone. Molti anni dopo, nel 1962, nel volume \"Le origini della poesia di Giuseppe Ungaretti\" viene fatto un confronto tra l'Allegria di Ungaretti e gli scritti nipponici evidenziando analogie e differenze: si deve notare, tra l'altro, come le poesie di Ungaretti abbiano un titolo, che invece manca del tutto negli haiku.\nSalvatore Quasimodo.\nSecondo alcuni osservatori la celebre composizione di Salvatore Quasimodo \"Ed \u00e8 subito sera\" sarebbe un esempio di haiku\nPaolo Pagli invece sostiene come la composizione di Quasimodo sia \u201cagli antipodi come spirito e forma\u201d. Egli osserva, poi, che nessuna delle parole 'naturalistiche' che vi compaiono (cuore, terra, trafitto, raggio di sole, sera) si riferisce davvero alla propria denotazione: il cuore non \u00e8 il cuore, il sole e la sera non sono quello che significano propriamente. Si tratta di un'unica, potente, catena di metafore che esprime la condizione umana. Ogni termine rinvia ad altro, trasferisce il suo senso e lo propaga in una associazione che diventa una scia di associazioni, un'onda di significati, di ampiezza quasi indefinita. Non solo, ovviamente, il raggio di sole non 'trafigge' in senso proprio, ma la parola veicola un'impressione dolorosa che pu\u00f2 attingere remotamente addirittura alla Crocifissione.\nCristina Banella, tra le molte e sostanziali differenze tra alcune brevi liriche di Quasimodo e i pi\u00f9 importanti componimenti degli autori antichi di haiku, osserva come due soggetti, il vento e l'acqua, siano, tuttavia, usati in maniera simile sia in Quasimodo che nello haiku. Molti degli elementi naturali che compaiono nella poesia giapponese hanno, per\u00f2, una valenza poetica fissa\uff08hon'i \u672c\u610f); al contrario questi due assumono un valore diverso ogni volta, valore che dipende dalle intenzioni del poeta.\nDa una approfondita analisi della lirica \u201cDolore di cose che ignoro\u201d emergono elementi di vicinanza con lo haiku:Tutti gli elementi sono in contrasto: i colori bianco e nero del primo verso, il lievito che \u00e8 opposto ai lombrichi. Gli elementi bianco/nero, lievito/lombrico, acqua/terra, sono rapportabili al contrasto vita/morte e quindi eterno/transeunte. \u00c8 lo stesso contrasto \u2013 scrive Cristina Banella \u2013 che si ritrova nei migliori haiku.\nUmberto Saba.\nUmberto Saba tra il 1915 e il 1918, durante la guerra, compose alcune brevi poesie, che poi chiamer\u00e0 \"piccoli giocattoli\".Conosceva il testo di Mario Chini, \"Note di Samisen\" e diversi critici hanno avvicinato alcuni di questi componimenti alla poesia giapponese e, in particolare, agli haiku, anche se sono pi\u00f9 lunghi (Saba mantiene l'uso dell'endecasillabo) ed hanno un titolo.\nMario Chini.\nMario Chini (1876-1959) \u00e8 stato un letterato, storico e critico d'arte italiano con una ben chiara personalit\u00e0, non di rado in contrapposizione a Benedetto Croce e Attilio Momigliano. Fu insegnante di lettere dal 1920 al 1932 in un istituto tecnico e in un liceo di Roma e poi preside dal 1932 al 1936 in alcuni licei italiani. Viaggi\u00f2 e soggiorn\u00f2 molto all'estero. Fu autore di numerose traduzioni dal latino, dal cinese e dal giapponese, come \"Note di Samisen\", uno dei primi testi in italiano di traduzioni della poesia giapponese. Fu autore di poesie haiku che vennero pubblicate postume con il titolo di Attimi: Haikai.\nSeguono quattro di questi haiku, tutti con un titolo:\n&lt;poem&gt;L'Haikai\nIn tre versetti\ntutto un poema, e, forse,\ntutta una vita&lt;/poem&gt;\n&lt;poem&gt;Confessione\nHo corso il mondo\nper afferrar tre note\ndi poesia&lt;/poem&gt;\n&lt;poem&gt;Largo\nBastan tre grilli\nper far grande una notte\ndi mezza estate&lt;/poem&gt;\n&lt;poem&gt;Coraggio\nNon pianger; canta.\nSe canti, ti si schiara\nil cielo e il cuore&lt;/poem&gt;\nAndrea Zanzotto.\nAndrea Zanzotto (1921-2011), considerato uno dei pi\u00f9 importanti poeti italiani del secondo Novecento, scrive, nella met\u00e0 degli anni '80, in inglese con traduzione a fronte in italiano, la raccolta \"Haiku. For a season/per una stagione\". Si tratta di una raccolta di 91 pseudo-haiku.\nNe riportiamo uno nella versione italiana ed uno in inglese con versione in italiano:\n&lt;poem&gt;Ardui cammini del verde\nsul filo di infinite inesistenze - \nun ultimo raggio li perseguita&lt;/poem&gt;\n&lt;poem&gt;Where poppies played \nthe sickle passed a hundred years ago -\nnow shy smell of grass remains:\noblivion, yet living oblivion\n&lt;/poem&gt;\n&lt;poem&gt;Dove giocavano i papaveri\nla falce pass\u00f2 un centinaio di anni fa -\nora timido resta l'odore dell'erba:\noblio, ma oblio vivente&lt;/poem&gt;\nEdoardo Sanguineti.\nEdoardo Sanguineti (1930-2010) \u00e8 degno di nota per la pubblicazione di poesie haiku nella raccolte Mikrokosmos e Poesie. In quest'ultima, nella sezione \u201cCorollario\u201d, sono pubblicati quattro haiku. Ne riportiamo uno:\n&lt;poem&gt;Sessanta lune: \ni petali di un haiku \nnella tua bocca&lt;/poem&gt;\nHaiku citati nella prosa.\nIan Fleming, nel penultimo romanzo con protagonista James Bond, \"Si vive solo due volte\", nomina alcuni esempi di poesie haiku. Ne idea uno egli stesso:\n&lt;poem&gt;\"Si vive solo due volte:\"\n\"una volta quando si nasce\"\n\"e una volta quando si guarda la morte in faccia.\"&lt;/poem&gt;\n&lt;poem&gt;\"You only live twice\"\n\"Once when you're born\"\n\"And once when you look death in the face\"&lt;/poem&gt;\nIl componimento \u00e8 tuttavia un falso haiku, giacch\u00e9 nella sua versione originale presenta pi\u00f9 more del dovuto.\nUn personaggio del romanzo \"It\" di Stephen King, da ragazzino, scrive su una cartolina un haiku per conquistare la ragazzina di cui \u00e8 innamorato. Il testo \u00e8:\n&lt;poem&gt;\"Brace d'Inverno\"\n\"I capelli tuoi\"\n\"Dove il mio cuore brucia\"&lt;/poem&gt;\n&lt;poem&gt;\n\"Your hair is winter fire\"\n\"January embers\"\n\"My heart burns there, too.\"&lt;/poem&gt;"}
{"id": "20955", "revid": "1865216", "url": "https://it.wikipedia.org/wiki?curid=20955", "title": "Il ritorno di Sherlock Holmes", "text": "Il ritorno di Sherlock Holmes (1905) \u00e8 una raccolta di 13 racconti, editi originariamente sullo \"Strand Magazine\", scritti da Arthur Conan Doyle e con protagonista il suo personaggio pi\u00f9 famoso, Sherlock Holmes.\nDopo \"Il mastino dei Baskerville\", gli appassionati e i seguaci di Holmes richiesero a gran voce nuove avventure dell'infallibile \"detective\", e poich\u00e9 \"nessun coroner ne aveva ritrovato il corpo\", come lo stesso Conan Doyle scrive nell'introduzione all'ultima raccolta, \"Il taccuino di Sherlock Holmes\", fu facile per l'autore far tornare, vivo e vegeto, il suo amato-odiato personaggio.\n\u00c8 quindi con \"L'avventura della casa vuota\", racconto datato 1894, che ricominciano le avventure di Holmes, scomparso dalle scene per tre anni. In questa stessa raccolta si iniziano a conoscere alcune attivit\u00e0 che Holmes ha intrapreso dopo la conclusione della sua carriera investigativa: nell'ultimo racconto Watson asserisce che Holmes si \u00e8 ritirato nel Sussex per studiare e allevare le api.\nRacconti.\nLa raccolta \u00e8 composta da tredici racconti, in alcuni casi \u00e8 riportato pi\u00f9 di un titolo in italiano visto che talvolta nelle diverse edizioni i titoli dei racconti sono stati tradotti in modo diverso. Tra parentesi \u00e8 riportato il titolo originale:\n\"L'avventura della casa vuota\".\nIl racconto, pubblicato nell'ottobre del 1903 sullo Strand Magazine, tratta del ritorno a Londra di Sherlock Holmes dopo essere stato creduto morto da tutti. Holmes indaga sull'omicidio di Ronald Adair, figlio del Conte di Maynooth.\n\"L'avventura del costruttore di Norwood\".\nIl racconto, pubblicato nel novembre 1903 sullo Strand Magazine, tratta del caso del signor John Hector McFarlane, accusato dell'omicidio del signor Jonas Oldacre, un costruttore di Norwood. Il signor Oldacre si era presentato a McFarlane come un amico di famiglia, ed era intenzionato a lasciargli tutti i suoi beni tramite testamento, ma dopo aver redatto l'atto era stato trovato morto carbonizzato. Holmes riuscir\u00e0 a salvare dalla forca McFarlane, simulando un incendio a casa di Oldacre e stanandolo dal suo nascondiglio dietro la parete. Oldacre aveva deciso di inscenare il suo stesso omicidio e di far condannare il McFarlane, in modo tale da potersi vendicare con la madre di McFarlane che in giovent\u00f9 aveva respinto il suo corteggiamento.\n\"L'avventura degli omini danzanti\".\nIl racconto, pubblicato nel dicembre 1903 sullo Strand Magazine, tratta del caso del signor Hilton Cubitt, che si reca da Holmes per chiedergli di decifrare degli strani disegni composti da omini danzanti, che compaiono nei dintorni di casa sua nel Norfolk. Appare subito chiaro che i disegni sono indirizzati alla moglie di Hilton, un'americana dal passato misterioso di nome Elsie. Holmes riesce a decifrare i geroglifici, ma arriva troppo tardi: Hilton viene ritrovato morto accanto a sua moglie, che ha tentato il suicidio. Holmes incastra il signor Abe Slaney, un americano facente parte di un gruppo di criminali capeggiati dal padre di Elsie. Slanley voleva convincere Elsie a onorare la promessa di matrimonio fatta tempo prima ma essa aveva rifiutato, cos\u00ec lui, furioso, si era presentato a casa di Elsie. Il marito vedendolo decide di sparargli ma manca il bersaglio, Abe risponde al fuoco uccidendolo; vedendo la situazione Elsie decide di spararsi tuttavia rester\u00e0 solo in coma e mentre Slaney verr\u00e0 condannato all'ergastolo, Elsie si salver\u00e0 e dedicher\u00e0 il resto della sua vita ad amministrare i beni del marito.\n\"L'avventura del ciclista solitario\".\nIl racconto, pubblicato nel gennaio 1904 sullo Strand Magazine, si svolge a Charlington dove la signorina Violet Smith, rimasta orfana di padre, riceve la visita di due uomini provenienti dal Sud Africa, il signor Carruthers e il signor Woodley, che si spacciano per gli amici di suo zio Ralph Smith, unico parente ancora in vita del defunto padre della ragazza. Woodley inizia a fare la corte alla ragazza ma viene respinto, mentre Curruthers la assume come insegnante di musica per sua figlia. Durante la permanenza a casa di Curruthers, la signorina Violet inizia ad essere seguita da un uomo in bicicletta. Ben presto anche Curruthers chiede la mano a Violet, che rifiuta e decide di abbandonare il lavoro. Dopo essere partita da casa Carruthers, Violet viene rapita e costretta a sposare Woodley. Holmes e Watson sopraggiungono a Charlington appena in tempo per salvarla, aiutati dal misterioso uomo in bicicletta, che si rivela il signor Curruthers. I due uomini provenienti dal Sud Africa avevano conosciuto lo zio di Violet che, in punto di morte, si era rifiutato di fare testamento, quindi la sua cospicua eredit\u00e0 sarebbe passata a Violet, e per questo entrambi volevano sposarla. Curruthers per\u00f2 si era realmente innamorato della donna e aveva iniziato a seguirla in bicicletta per proteggerla da Woodley.\n\"L'avventura della scuola del priorato\".\nIl racconto, pubblicato nel febbraio del 1904 sullo Strand Magazine, si svolge a Mackleton, dove Holmes e Watson si recano in aiuto del dottor Thorneycroft Huxtable, direttore di una scuola prestigiosa. I due amici devono risolvere il caso della sparizione del professore di tedesco Heiddegger e dello studente Lord Satir, figlio del duca di Holdernasse. Holmes inizia a seguire le tracce lasciate dalla bicicletta del professore nella brughiera e lo ritrova morto a causa di una ferita alla testa. Indagando nei pressi della scuola, Holmes e Watson giungono a un albergo gestito dal signor Ruben Hayes che, avendoli sorpresi a esplorare i dintorni, li caccia via. I due decidono di tornare alla scuola ma sulla via del ritorno incontrano James Wilder, segretario del Duca, e lo seguono fino all'albergo senza essere visti. Holmes, spiando dalle finestre scoprir\u00e0 che \u00e8 proprio Wilder il rapitore: l'uomo infatti \u00e8 figlio illegittimo del duca, perci\u00f2 aveva sequestrato Satir per impedire che acquisisse l'eredit\u00e0 di suo padre. James riesce a scappare in Australia per non essere giudicato, mentre Hayes viene condannato per l'omicidio del professore.\n\"L'avventura di Black Peter\".\nIl racconto, pubblicato nel marzo del 1904 sullo Strand Magazine, tratta del caso di omicidio di Peter Cary detto il Nero, morto a causa di un colpo di fiocina nel suo capanno a Forest Row. Il maggior sospettato \u00e8 John Hopley Neligan, figlio di un banchiere, che era stato sorpreso mentre cercava di entrare nel capanno per recuperare dei titoli azionari appartenuti a suo padre. Non convinto delle motivazioni dell'ispettore Hopkins riguardo alla colpevolezza di John, Holmes decide di pubblicare un finto annuncio per reclutare un fiociniere. Si presentano tre persone, tra le quali Patrick Cairns, che Holmes riconosce come colpevole. Cairns e Peter il Nero avevano partecipato a una spedizione sulla nave Unicorn, dove avevano salvato dal naufragio il padre di John. Peter il Nero, dopo aver scoperto che il naufrago era in possesso di titoli azionari di un certo valore, aveva deciso di ributtarlo in mare. Patrick voleva una parte dei guadagni in cambio del suo silenzio, ma Peter il Nero si era rifiutato di pagare, rimanendo ucciso nella colluttazione.\n\"L'avventura di Charles Augustus Milverton\".\nIl racconto, pubblicato nell'aprile del 1904 sullo Strand Magazine, tratta del caso di Eva Blackwell, promessa sposa del conte di Dovercurt. Eva viene ricattata da Charles Auguste Milverton, che \u00e8 in possesso di alcune lettere che la donna aveva scritto a un altro uomo prima di fidanzarsi. Holmes, dopo essere stato messo al corrente delle abitudini del ricattatore, decide di rubare le lettere, e si reca con Watson nella casa di Milverton. Durante il furto i due amici sono costretti a nascondersi, poich\u00e9 Milverton entra nella stanza, seguito poco dopo da una donna, che lo uccide e si d\u00e0 alla fuga. La donna era una delle vittime di Milverton, che non avendo pi\u00f9 nulla da perdere aveva deciso di ucciderlo. Watson e Holmes riescono a bruciare i documenti e fuggire a loro volta senza rivelare all'ispettore Lestrade quello che hanno visto.\n\"L'avventura dei sei Napoleoni\".\nIl racconto, pubblicato nel maggio 1904 sullo Strand Magazine, parla del caso di un uomo misterioso che si introduce nelle case per rompere busti in gesso di Napoleone. Il commissario Lestrade pensa che si tratti di un pazzo ossessionato da Napoleone, ma Holmes non \u00e8 convinto, poich\u00e9 i busti provengono tutti dalla stessa fabbrica. Il giorno seguente a casa del signor Harker vengono ritrovati un busto in gesso spezzato e il cadavere di Pietro Vennucci, mafioso italiano. Sul cadavere viene ritrovata la foto di un altro italiano, Beppo, un mascalzone che lavorava nella ditta produttrice dei busti. Holmes riesce a individuare l'ubicazione di un altro busto, e insieme a Watson e Lestrade si apposta all'esterno della casa. Beppo tenta il furto e viene prontamente fermato e arrestato, ma si rifiuta di parlare. Holmes, dopo aver trovato il sesto e ultimo busto, lo rompe e trova all'interno la perla nera dei Borgia, che era stata rubata alla sorella del morto, Lucrezia Vannucci. Beppo, dopo essere venuto in possesso del gioiello lo nascose dentro uno dei busti per poi recuperarlo in seguito.\n\"L'avventura dei tre studenti\".\nIl racconto, pubblicato nel giugno 1904 sullo Strand Magazine, \u00e8 ambientato in una citt\u00e0 universitaria, dove Holmes e Watson si recano in aiuto del professor Hiltom Soames. Il signor Soames aveva il compito di preparare i testi per gli esami finali, e teneva le bozze nella sua camera, ma il suo domestico aveva dimenticato la porta aperta e qualcuno si era introdotto per leggere il testo della prova. I sospetti ricadono sui tre studenti che devono sostenere l'esame: lo sportivo Gilchris, l'indiano Daulat Ras, e il giovane arrogante Miles McLaren. Holmes vuole ispezionare gli appartamenti ma Miles si rifiuta di aprire, e per questo viene sospettato. Holmes per\u00f2 analizzando le impronte nell'ufficio e confrontandole con quelle dei campi sportivi e delle scarpette per il salto in lungo scopre che il colpevole \u00e8 Gilchris.\n\"L'avventura degli occhialini d'oro\".\nIl racconto, pubblicato nel luglio del 1904 sullo Strand Magazine tratta del caso di omicidio di Willoughby Smith, segretario del professor Coram. L'uomo era stato trovato morto con in mano degli occhialini d'oro, mentre cercava di impedire a qualcuno di impossessarsi di alcuni documenti. Dopo aver indagato nei dintorni dell'abitazione, Holmes scopre che l'assassino non si \u00e8 mai allontanato dalla casa, e si nasconde in una stanza segreta dietro una libreria. L'assassino \u00e8 Anna, la moglie del professore, che stava cercando delle lettere che avrebbero scagionato un suo amico, prigioniero in Russia. Vistasi scoperta Anna aveva afferrato il coltello e aveva ucciso il segretario per difendersi. Poi nel tentativo di fuggire era finita in camera del professore che aveva deciso di nasconderla. Anna si suicider\u00e0 per non essere condannata, ma Holmes consegner\u00e0 i documenti all'Ambasciata Russa per salvare il suo amico.\n\"L'avventura del giocatore scomparso\".\nIl racconto, pubblicato nell'agosto del 1904 sullo Strand Magazine, tratta della scomparsa del giocatore di rugby Godfrey Staunton, allontanatosi dopo aver spedito un telegramma al dottor Armstrong. Dopo aver pedinato il dottore con l'aiuto del cane Pompey, Holmes e Watson giungono in una cottage nei pressi di Cambridge, dove trovano Staunton in lacrime vicino al corpo di sua moglie. Staunton aveva nascosto la relazione per non essere diseredato da suo padre, ma la moglie si era recentemente ammalata ed era morta. Holmes e Watson lasciano la casa promettendo di non rivelare nulla.\n\"L'avventura di Abbey Grange\".\nIl racconto, pubblicato nel settembre del 1904 sullo Strand Magazine, \u00e8 ambientato nel Kent, dove Watson e Holmes si recano per aiutare l'ispettore Stanley Hopkins a risolvere il caso dell'omicidio di Eustace Brackenstall. Secondo la testimonianza della moglie dell'uomo, Maria Frasier, un gruppo di ladri era entrato in casa, e aveva ucciso il marito dopo aver rubato l'argenteria. Holmes, non convinto del racconto, svolge le sue indagini e scopre che nel caso \u00e8 implicato il marinaio Jack Crocker, che aveva conosciuto Maria tempo addietro. Jack confesser\u00e0 l'omicidio: lui era innamorato di Maria, e dopo aver scoperto che Eustace la maltrattava si era recato a casa sua per vederla, ma Eustace li aveva scoperti reagendo violentemente. Holmes dopo aver sentito la confessione decide di lasciare libero Jack.\n\"L'avventura della seconda macchia\".\nIl racconto, pubblicato nel dicembre del 1904 sullo Strand Magazine, tratta del caso di Lord Bellinger (due volte primo ministro), e il segretario per gli Affari Europei Trelawney Hope, che si recano da Holmes per ritrovare un importante documento. Holmes inizia ad indagare sulle spie a lui note, e scopre che una di esse, Eduardo Lucas, \u00e8 stata assassinata dalla moglie la notte dopo il furto. Il detective perquisisce la casa di Eduardo ma trova il nascondiglio del documento vuoto. Holmes decide di interrogare la moglie del segretario Hope, e scopre che era stata ricattata da Eduardo, quindi aveva rubato il documento per lui, ma dopo aver saputo della sua morte lo era andata a riprendere. Holmes decide di riporre il documento nella scatola dove si trovava al principio, senza rivelare il colpevole."}
{"id": "20959", "revid": "125941246", "url": "https://it.wikipedia.org/wiki?curid=20959", "title": "Gametofito", "text": "Il gametofito \u00e8 la forma aploide dello sviluppo dei vegetali. Nelle forme pi\u00f9 primitive il gametofito \u00e8 maggiormente sviluppato, riducendosi sempre pi\u00f9 nelle specie pi\u00f9 evolute.\nAlla base di ogni processo evolutivo a carico del gametofito esiste un processo di neotenia che, unito alla riduzione degli organi fiorali accelera lo sviluppo e la riproduzione permettendo la colonizzazione di zone climatiche estreme. \nTra i gametofiti bisessuali (che generano gameti sia maschili che femminili) si annoverano il gametofito delle \"Bryophyta\" e il gametofito delle \"Pteridophyta\" isosporee. \nGametofito femminile.\nGi\u00e0 nelle \"Pteridophyta\" eterosporee il gametofito femminile rimane legato allo sporangio fino alla fecondazione, ma non sussiste nessun legame trofico rimanendo separato dai tessuti dello sporofito parentale dalla parete della macrospora. Successivamente invece si instaurer\u00e0 un profondo legame trofico tra le generazioni. Ecco la teoria della scomparsa dell'archegonio di battaglia. Considera il processo di sviluppo del gametofito diviso in 3 parti: \nGametofito maschile.\nUlteriore semplificazione rispetto gametofiti di pteridophyta eterosporee. \nCiclo omotallico.\nCiclo omotallico \u00e8 un ciclo vitale nel quale il gametofito possiede organi maschili e femminili, la cui riproduzione sessuale pu\u00f2 avvenire accoppiando individui dello stesso clone."}
{"id": "20965", "revid": "118375320", "url": "https://it.wikipedia.org/wiki?curid=20965", "title": "Cariosside", "text": "In botanica, con il termine cariosside si indica un frutto secco indeiscente (frutto che, anche giunto a completa maturazione, non si apre spontaneamente per fare uscire il seme) monospermio (contenente cio\u00e8 un solo seme) tipico della famiglia delle Graminaceae. \u00c8 chiamato nel linguaggio corrente \"chicco\", e \"granella\" nel linguaggio tecnico-pratico. Esempi sono la cariosside del frumento, del riso, del mais.\nDescrizione.\nDeriva da ovario supero, pluricarpellare (cio\u00e8 formato da pi\u00f9 foglie modificate). \u00c8 considerata da alcuni autori una modificazione di un achenio da cui differisce perch\u00e9, nella cariosside, il seme \u00e8 saldato ai tegumenti del frutto. Questa caratteristica lo fa anche denominare frutto-seme. \n\u00c8 caratterizzata da un abbondante tessuto di riserva chiamato endosperma, formato da proteine e amido, che pu\u00f2 costituire fino al 90% del peso secco della cariosside. L'endosperma amilaceo (definito anche albume) \u00e8 circondato da una porzione formata da uno strato di cellule ricche di proteine (strato aleuronico, circa il 5% del peso secco). L'endosperma contiene anche piccole percentuali di grassi, sostanze minerali ed enzimi utili soprattutto alla germinazione\nL'embrione (2-4% del peso chiamato \"germe di grano\" in linguaggio non tecnico) \u00e8 periferico ed in genere visibile come un rilievo sulla parte dorsale della cariosside. La parte restante (8-10 %) \u00e8 formata dai tegumenti del frutto e del seme (pula o crusca) ed \u00e8 generalmente eliminata nella produzione delle farine raffinate.\nLa forma \u00e8 varia; generalmente ellittica con una faccia convessa ed una pianeggiante, su questa si trova una depressione detta ilo. L'ilo rappresenta il punto in cui il funicolo dell'ovulo si attacca alla parete interna dell'ovario e pu\u00f2 essere rotondo, ellittico o lineare.\nIn alcuni casi (es. l'orzo e il farro) alcune parti del fiore (le glume e le brattee che ricoprono la spighetta) rimangono aderenti alla cariosside che si definisce in tal caso \"vestita\"."}
{"id": "20968", "revid": "110157", "url": "https://it.wikipedia.org/wiki?curid=20968", "title": "Sinagoga di Reggio Emilia", "text": "La sinagoga di Reggio nell'Emilia si trova in via dell'Aquila, nell'area del ghetto in cui gli ebrei reggiani furono rinchiusi nel 1671.\nL'edificio.\nL'edificio neoclassico venne disegnato nel 1856 dall'architetto reggiano Pietro Marchelli sul luogo dove dal 1672 era gi\u00e0 in funzione una precedente sinagoga. All'edificio - cos\u00ec come consentiva il nuovo clima di libert\u00e0 dell'emancipazione - fu data una elegante ed ampia facciata e un luminoso interno monumentale, decorato con colonne e affreschi.\nLa sinagoga venne seriamente danneggiata da un bombardamento alleato il 1\u00ba agosto 1944, che ne fece crollare la volta a padiglione. Dal dopoguerra, data l'esiguit\u00e0 del numero degli ebrei residenti in citt\u00e0, l'edificio non \u00e8 pi\u00f9 officiato. Gli antichi arredi, con il bellissimo aron in marmo scolpito, furono rimossi e trasferiti in Israele nella sinagoga di \"Kiriat Shmu 'el\" (Haifa), dove si trovano tuttora. L'edificio, utilizzato anche come tipografia, rimase in stato di degrado per molti anni.\nIl 7 settembre 2008 in occasione della IX Giornata europea della cultura ebraica la sinagoga viene riaperta dopo un accurato restauro, che ha restituito lo splendore dell'interno neoclassico, anche se spoglio dei suoi arredi originari. Alla cerimonia parteciparono il sindaco di Reggio nell'Emilia e la presidentessa della comunit\u00e0 ebraica di Modena e Reggio nell'Emilia Sandra Eckert. L'antico edificio sinagogale \u00e8 oggi utilizzato come una sala pubblica per concerti, mostre e presentazioni."}
{"id": "20969", "revid": "125638400", "url": "https://it.wikipedia.org/wiki?curid=20969", "title": "Premio Balzan", "text": "La Fondazione internazionale Premio Balzan, fondata a Lugano nel 1956 in memoria di Eugenio Balzan, assegna annualmente quattro premi nelle categorie \"lettere, scienze morali e arti\" e \"scienze fisiche, matematiche, naturali e medicina\"; ogni quattro anni circa assegna il premio \"per l'umanit\u00e0, la pace, la fratellanza fra i popoli\".\nLa Fondazione opera attraverso due sedi istituzionali, una a Milano e una a Zurigo. La Balzan \"Premio\", attraverso il suo Comitato Generale Premi, a composizione europea, sceglie le materie da premiare e seleziona le candidature. La Balzan \"Fondo\" amministra il patrimonio lasciato da Eugenio Balzan.\nA Milano, nella prima met\u00e0 di settembre, vengono annunciati i nomi dei vincitori del premio Balzan. A met\u00e0 novembre, a Roma o a Berna, ad anni alterni, si svolge la cerimonia solenne della consegna: a Roma la cerimonia si svolge tradizionalmente presso l'Accademia Nazionale dei Lincei o nel palazzo del Quirinale, alla presenza del presidente della Repubblica Italiana. Mentre a Berna la cerimonia \u00e8 ospitata nella Sala del Consiglio nazionale nel Palazzo Federale, alla presenza di un membro del Consiglio Federale, solitamente il capo del Dipartimento dell'interno.\nL'ammontare di ciascun premio \u00e8 attualmente di 750.000 franchi svizzeri (corrispondenti a circa 700.000 euro). Dal 2001 \u00e8 previsto che ogni vincitore del premio debba destinare la met\u00e0 del suo ammontare a progetti di ricerca, con particolare riguardo a quelli condotti da giovani studiosi e ricercatori.\nLe discipline premiate variano ogni anno, in modo da privilegiare filoni di studio e ricerca innovativi. \nL'attuale presidente della Fondazione \"Premio\" \u00e8 Alberto Quadrio Curzio, presidente della Fondazione \"Fondo\" \u00e8 Gis\u00e8le Girgis-Musy; il Comitato Generale Premi \u00e8 presieduto da Luciano Maiani."}
{"id": "20971", "revid": "232551", "url": "https://it.wikipedia.org/wiki?curid=20971", "title": "Nisa", "text": ""}
{"id": "20972", "revid": "682976", "url": "https://it.wikipedia.org/wiki?curid=20972", "title": "Nisa (monte)", "text": "In greco Nysa. \nIl Monte Nisa in Elicona era la dimora delle ninfe dette appunto \"ninfe Nisee\" e della ninfa Nisa.\nSul Monte Nisa Dioniso trascorse la fanciullezza; da qui l'epiteto di Niseo."}
{"id": "20974", "revid": "1318658", "url": "https://it.wikipedia.org/wiki?curid=20974", "title": "Walter Gropius", "text": "\u00c8 stato uno dei fondatori del Bauhaus. Assieme a Le Corbusier, Frank Lloyd Wright, Alvar Aalto e Ludwig Mies van der Rohe \u00e8 ricordato come uno dei maestri del Movimento Moderno in architettura.\nLe sue \"Officine Fagus\", costruite tra il 1911 e il 1913 ad Alfeld an der Leine, sono state iscritte nel 2011 nella Lista dei Patrimoni Mondiali dell'Umanit\u00e0 dall'UNESCO.\nBiografia.\nProveniente da una famiglia di architetti (era pronipote dell'architetto Martin Gropius), studia architettura a Monaco (1903) e a Berlino (1905-1907). Nel 1915, durante una licenza militare dal fronte, sposa Alma Mahler Schindler, vedova del musicista Gustav Mahler. Insieme i due ebbero una prima figlia, alla quale diedero il nome di Manon; affetta da poliomielite, mor\u00ec nel 1935 a soli diciotto anni. Un secondo figlio, Carl Martin, nacque pure gravemente malato e mor\u00ec a dieci mesi di vita. I due divorziarono nel 1920.\nFiniti gli studi, dal 1907 al 1910 lavor\u00f2 a Berlino nello studio di Peter Behrens, quando questi era impegnato come consulente artistico con la AEG. Nella stessa citt\u00e0, nel 1911 apr\u00ec il suo studio di architettura e da allora fino al 1925, lavor\u00f2 in collaborazione con Adolf Meyer.\nSempre nel 1911 ebbe come primo importante incarico la progettazione e realizzazione delle Officine Fagus ad Alfeld, dove sono presenti innovazioni formali: con il vetro e l'acciaio sentiti come \"privi di essenza\" Gropius diede all'edificio una corporeit\u00e0 compatta e nello stesso tempo trasparente. Per la prima volta furono applicate ampie superfici in vetro su un edificio a pi\u00f9 piani in muratura. Gli angoli privi di sostegni del rivestimento trasparente dell'edificio, che permettono di vedere all'interno i pianerottoli sospesi in aria, contraddicevano le concezioni tradizionali della stabilit\u00e0.\nNel 1914 progetta, insieme a Meyer, il padiglione del Werkbund per l'esposizione di Colonia; l'edificio si compone di pi\u00f9 volumi su un impianto assiale e simmetrico, rotto soltanto dal Padiglione dei Motori (il quale \u00e8 affiancato da un lato da una statua classica e dall'altro da una turbina, a celebrazione dello spirito colto dell'\u00e9lite industriale tedesca). L'ingresso principale \u00e8 costituito da un severo volume in mattoni affiancato da due cilindri vetrati contenenti scale elicoidali; seguendo il percorso centrale si arriva alla Sala delle Macchine, spazio trattato come un capannone ferroviario.\nIl \"Bauhaus\" divenne l'istituzione formale pi\u00f9 influente del XX secolo per l'architettura, il design e la pedagogia dell'arte. Gi\u00e0 nel nome, il Bauhaus, nel quale insegnarono molti fra i pi\u00f9 importanti artisti moderni, alludeva ai cantieri (\"Bauh\u00fctten\") medievali. L'arte e l'artigianato, la teoria e la pratica, dovevano essere unificati in un'opera d'arte totale, la costruzione. Si trattava per\u00f2 di utilizzare le tecniche contemporanee, di trasferire alle condizioni dell'epoca industriale le vecchie capacit\u00e0 artigianali. Condividendo con il \"Werkbund\" le idee del rispetto dei materiali e della loro funzione, l'utilizzabilit\u00e0 dei prodotti divenne l'idea-guida e la produzione industriale lo scopo del lavoro di progettazione. Quella che doveva sorgere era un'arte industriale.\nDessau \u00e8 stata la prima localit\u00e0 nella quale la \"scuola del Bauhaus\" ha potuto realizzare il suo programma non solo di corsi, ma anche di costruzioni. All'edificio della scuola e delle officine, con la sua famosa cortina di vetro, apparteneva anche la \"Preller - Haus\" con gli alloggi per gli studenti: dei balconcini, che con il loro parapetto di ferro si stagliavano nettamente nel blocco, indicavano all'esterno la suddivisione in piccole unit\u00e0 abitative. Dopo il complesso della scuola, Gropius progett\u00f2 le case dei maestri, composte di cubi. Nel 1926 realizz\u00f2 la \"Siedlung\" (\"insediamento\") di Dessau-T\u00f6rten, uno dei capisaldi dell'urbanistica razionalista; nelle case a schiera a due piani egli speriment\u00f2 il lavoro con elementi prefabbricati e con il montaggio a catena sul luogo della costruzione. Del 1927 \u00e8 il progetto per il \"Total Theatre\" di Erwin Piscator, progetto mai realizzato ma assolutamente innovativo: il palco e gli spalti erano in grado di ruotare ed assumere diverse configurazioni a seconda che si trattasse di una conferenza, di una rappresentazione teatrale o di un concerto. Del 1930 \u00e8 Karlsruhe-Dammerstock. Dal 1928 esercita la professione a Berlino svolgendo un'intensa attivit\u00e0 quale conferenziere su questioni riguardanti il \"nuovo modo di costruire\" e il Bauhaus.\nDal 1934 al 1937 lavora a Londra in collaborazione con Maxwell Fry. Nel 1937 viene chiamato negli Stati Uniti ad Harvard, presso la \"Graduate School of Design\", dove, a partire dal 1938, diventa direttore della sezione di architettura. Nello stesso anno organizza a New York la mostra \"Bauhaus 1919-1928\" e costruisce la sua casa di Lincoln (Massachusetts). Dal 1938 al 1941 gestisce uno studio di architettura in collaborazione con Marcel Breuer.\nNel 1946 fonda a Cambridge (Massachusetts) lo studio \"The Architects Collaborative\" (TAC) con un gruppo di suoi ex allievi, e con questa sigla firmer\u00e0 le sue opere del dopoguerra: in particolare il \"Graduate Center\" di Harvard (1949-50) e l'ambasciata degli USA ad Atene (1956). Del 1964/65 \u00e8 il progetto per un Archivio del Bauhaus con sede a Darmstadt che verr\u00e0 poi effettivamente realizzato a Berlino (1976-79).\nGropius e Alma sono citati nella canzone \"Alma\", di Tom Lehrer.\nArchitettura.\nGropius \u00e8 unanimemente considerato uno dei pi\u00f9 grandi architetti moderni. In effetti la fabbrica Fagus e gli edifici del Bauhaus costituiscono altrettante pietre miliari nella storia dell'architettura moderna. Per il Bauhaus, Gropius ha rappresentato, anche dopo la conclusione della sua esperienza come direttore della scuola, la vera personalit\u00e0 ispiratrice e l'autorit\u00e0 di riferimento. Non a caso anche dopo la chiusura della scuola egli si \u00e8 sempre adoperato perch\u00e9 fossero conosciute e valorizzate le idee che erano state alla base della sua fondazione.\nIl contributo di Gropius all'architettura moderna, importante sul piano linguistico, diventa decisivo sul piano della didattica: tutto un filone del razionalismo sarebbe impensabile senza la riflessione teorica e l'esperienza didattica del maestro tedesco. Nella teoria metodica di Gropius, infatti, trovano una precisa collocazione funzionale, all'insegna del principio metodologico, tutte le discipline architettoniche, dal design all'urbanistica."}
{"id": "20977", "revid": "124765572", "url": "https://it.wikipedia.org/wiki?curid=20977", "title": "Riconoscimento ottico dei caratteri", "text": "I sistemi di riconoscimento ottico dei caratteri (ROC), detti anche OCR (dall'inglese \"optical character recognition\"), sono programmi dedicati al rilevamento dei caratteri contenuti in un documento e al loro trasferimento in testo digitale leggibile da una macchina. La conversione viene effettuata solitamente tramite uno scanner. Il testo pu\u00f2 essere convertito in formato ASCII semplice, Unicode o, nel caso dei sistemi pi\u00f9 avanzati, in un formato contenente anche l'impaginazione del documento stesso. L'utente pu\u00f2 modificare il risultato ottenuto con un normale editor di testo.\nL'OCR \u00e8 un campo di ricerca dell'intelligenza artificiale, della visione artificiale e del pattern recognition, legati al riconoscimento delle immagini.\nStoria.\nIl pioniere delle tecniche per il riconoscimento dei caratteri stampati \u00e8 stato il fisico irlandese Edmund Edward Fournier d'Albe che, nel 1912, incominci\u00f2 degli esperimenti in tal senso. Sfruttando le propriet\u00e0 fotoelettriche di alcuni composti, come il selenio, costru\u00ec una macchina, denominata optofono, in grado di rilevare il nero di una stampa e convertirlo in un suono che potesse essere interpretato da una persona non vedente. Con la scoperta delle celle al selenio vi furono molti inventori e scienziati che si cimentarono nel campo del riconoscimento ottico dei caratteri, come l'italiano Ciro Codelupi, docente in scienze fisico-matematiche, il quale brevett\u00f2 una \"macchina da lettura\" capace di trasformare le sensazioni luminose in sensazioni tattili.\nNel giugno del 1916, la rivista scientifica italiana \"La scienza per tutti\" pubblic\u00f2 un articolo nel quale descriveva una macchina, alquanto verosimile, capace di leggere e battere a macchina uno scritto. Si sa solo che si trattava di un brevetto di un giovane ingegnere statunitense, John B. Flowers, ma la \"macchina che legge e che scrive\" si basava su un principio semplice quanto geniale; consisteva nella constatazione che ogni lettera dell'alfabeto ha nella sua forma un punto caratteristico che non si confonde con nessun'altra lettera. Quindi, sovrapponendo tutte le lettere una sull'altra, era sempre possibile trovare almeno un punto che contraddistingueva ognuna delle lettere. L'utilit\u00e0 dell'invenzione, se pur molto audace, gi\u00e0 all'epoca, era discutibile a causa di problemi quali le varie dimensioni e stili di caratteri.\nA partire dal 1943, in un arco di tempo di circa 40 anni, sei aziende statunitensi lavorarono per sviluppare \"macchine da lettura\" per non vedenti, con vari tipi di sostegno del governo federale. Le ricerche furono condotte per il beneficio di veterani e civili non vedenti. La RCA Laboratory svilupp\u00f2 un optofono aggiornato utilizzando fototubi e valvole denominato \"A-2 Reader.\" Nel frattempo, sotto il patrocinio della VV \u2013 Veterans Administration, i laboratori Battelle, Haskins e Mauch furono rispettivamente incaricati di riprogettare l'A-2 Reader\" con\" fotodiodi e transistor, sviluppare un dispositivo a sintesi vocale e sviluppare un dispositivo intermedio capace di convertire lettere in suoni vocali. Il risultato fu lo sviluppo di una serie di prototipi quali l\"'Optofono di Battelle\" Memorial Institute, l'\"FM-Slit System\" di Haskins Laboratory e \"Cognodictor\", \"Visotactor\", \"Visotoner\" e \"Stereotoner\" della Mauch Laboratory.\nNegli anni settanta Telesensory Systems Inc. realizz\u00f2 un sofisticato e pratico dispositivo denominato \"Optacon\" che riusciva a riprodurre la forma di qualsiasi carattere in un carattere a rilievo. Nello stesso periodo fu sviluppata la \"Macchina da lettura della Kurzweil \"Computer Products, il primo sistema basato su un software di riconoscimento di caratteri denominato \"omni-font\": un programma in grado di riconoscere testo scritto con qualsiasi tipo di carattere.\nNel 1974, Ray Kurzweil, svilupp\u00f2 quindi il software OCR omni-font, in grado di riconoscere il testo stampato in praticamente qualsiasi font (Kurzweil \u00e8 spesso considerato l'inventore dell'omni-font OCR, ma in realt\u00e0 il sistema era gi\u00e0 in uso, dalla fine degli anni sessanta, da parte di aziende, tra cui la CompuScan).\nIl sistema postale degli Stati Uniti d'America utilizza sistemi di OCR fin dal 1965. La necessit\u00e0 di riconoscere le destinazioni delle missive e di organizzarle in modo automatico ha spinto la ricerca nel settore dell'OCR. I sistemi OCR leggono il codice postale scritto sulle lettere e provvedono a stampare sulle missive un codice a barre che rappresenta la destinazione della lettera. Per impedire che il codice a barre disturbi la lettura dell'indirizzo e quindi complichi il lavoro dei postini il codice a barre viene stampato con un inchiostro visibile solo se illuminato da una luce con lunghezza d'onda nell'ultravioletto. Il codice a barre viene utilizzato da macchine smistatrici per indirizzare la corrispondenza all'ufficio postale corrispondente che si preoccuper\u00e0 di recapitarlo al destinatario. Un metodo analogo \u00e8 in uso dalle Poste Italiane per la gestione della corrispondenza.\nLettura ottica vs. riconoscimento digitale dei caratteri.\nOriginalmente, le distinzioni fra lettura ottica dei caratteri (usando le tecniche ottiche quali gli specchi e gli obiettivi) e il riconoscimento digitale dei caratteri (usando gli algoritmi di separazione e analisi del testo) erano notevoli e infatti erano considerati campi separati. Poich\u00e9 non \u00e8 rimasta pi\u00f9 quasi nessuna applicazione legata alle tecniche di lettura ottica si \u00e8 esteso il termine OCR che ora indica il riconoscimento dei caratteri digitali indipendentemente dalla sorgente delle immagini.\nTecnica.\nAddestramento.\nI sistemi OCR per funzionare correttamente richiedono una fase di \"addestramento\". Durante questa fase al sistema vengono forniti degli esempi di immagini col corrispondente testo in formato ASCII o simile in modo che gli algoritmi si possano calibrare sul testo che usualmente andranno ad analizzare. Questo addestramento \u00e8 fondamentale se si considera che gli elementi che analizzano il testo non sono altro che delle reti neurali e come tali richiedono un addestramento per funzionare. Gli ultimi software di OCR utilizzano algoritmi in grado di riconoscere i contorni e in grado di ricostruire oltre al testo anche la formattazione della pagina.\nOCR di caratteri stampati.\nIl riconoscimento esatto di un testo scritto in alfabeto latino digitalmente (quale pu\u00f2 essere un testo scritto a macchina e successivamente scansionato) oramai \u00e8 considerato un problema risolto, con tassi di riconoscimento superiori al 99%. Il riconoscimento della scrittura a mano libera e il riconoscimento degli alfabeti non latini \u00e8 un problema che ancora non ha trovato delle soluzioni realmente soddisfacenti ed \u00e8 tuttora oggetto di studi e ricerche.\nOCR di scrittura a mano libera.\nSistemi per riconoscere la scrittura a mano libera hanno avuto un discreto successo commerciale se integrati in prodotti come PDA o computer portatili. Il precursore di questi dispositivi \u00e8 stato il dispositivo Newton prodotto dall'Apple. Gli algoritmi di questi dispositivi funzionano adeguatamente perch\u00e9 si impone all'utente di imparare a scrivere le lettere seguendo un certo schema predefinito in modo da minimizzare i possibili casi di ambiguit\u00e0. Queste strategie non si possono applicare nei documenti scritti su carta; infatti, il riconoscimento a mano libera \u00e8 un problema tutt'altro che risolto. I tassi di accuratezza dell'80-90% sui caratteri scritti a mano in modo accurato e pulito possono essere raggiunti in modo relativamente semplice. Ma un tasso di accuratezza cos\u00ec basso produce diverse decine di errori per pagina rendendo le tecniche di scrittura a mano libera poco utili nella maggior parte dei casi.\nOCR del corsivo.\nIl riconoscimento del testo scritto in corsivo \u00e8 un campo di ricerca attivo, e l'accuratezza del riconoscimento \u00e8 persino inferiore a quella di un testo scritto a mano: livelli pi\u00f9 elevati di accuratezza, di fatto, non saranno possibili fino a che non si useranno informazioni aggiuntive derivate da un'analisi contestuale o grammaticale del testo.\nInnanzitutto, riconoscere le parole intere da un dizionario \u00e8 pi\u00f9 facile che provando ad analizzare i diversi caratteri singolarmente; cos\u00ec sar\u00e0 possibile escludere molte di quelle ambiguit\u00e0 legate al riconoscimento. Conoscere il contesto dello scritto consente di eliminare altre ambiguit\u00e0: un documento che parla di storia, ad esempio, conterr\u00e0 verosimilmente molte date; quindi una linea verticale seguita da un simbolo 9 consentirebbe di ipotizzare che la linea sia un 1 anzich\u00e9 una \"i\" minuscola o maiuscola.\nInoltre, la conoscenza della grammatica della lingua analizzata pu\u00f2 contribuire a meglio determinare se una parola sia un verbo o un nome, consentendo un'accuratezza maggiore. Tuttavia, i caratteri corsivi di molte lettere non contengono abbastanza informazioni per effettuare un'analisi corretta (in realt\u00e0 l'accuratezza difficilmente pu\u00f2 superare il 98%).\nAree di ricerca.\nUn problema particolarmente difficile per i calcolatori e gli esseri umani \u00e8 quello del riconoscimento di documenti danneggiati contenenti molti nomi o comunque informazioni non deducibili dal contesto. Le pagine possono essere danneggiate dall'et\u00e0, acqua o dal fuoco e dei nomi possono essere obsoleti o contenere errori d'ortografia. Le tecniche di elaborazione delle immagini dei calcolatori possono aiutare gli esseri umani nella lettura dei testi estremamente antichi come i documenti lasciati da Archimede o i rotoli del mar Morto. L'utilizzo del calcolatore come supporto all'uomo e viceversa \u00e8 un ambito di ricerca molto interessante e potenzialmente prolifico.\nIl riconoscimento dei caratteri \u00e8 stato un settore soggetto a un'intensa ricerca fin dai tardi anni cinquanta. Inizialmente \u00e8 stato percepito come problema semplice, ma col tempo \u00e8 risultato essere un problema molto pi\u00f9 complesso. Serviranno ancora decenni di studi prima che il calcolatore sia in grado di riconoscere un testo con la stessa accuratezza di un essere umano, sempre che ci\u00f2 sia possibile.\nMICR.\nUn'applicazione dove l'esattezza e la velocit\u00e0 di riconoscimento dei sistemi OCR sui caratteri supera quella umana \u00e8 quella dei MICR (Magnetic Ink Character Recognition), dove l'accuratezza \u00e8 molto elevata e gli errori variano intorno a un errore rilevato su 20.000 - 30.000 controlli. Questa precisione si ottiene grazie all'utilizzo di inchiostri speciali contenenti materiale magnetico (ossido di ferro)."}
{"id": "20980", "revid": "1386897", "url": "https://it.wikipedia.org/wiki?curid=20980", "title": "Airuno", "text": "Airuno (\"Ir\u00fc\u00fcn\" in dialetto brianzolo) \u00e8 un comune italiano di abitanti della provincia di Lecco in Lombardia, appartenente al territorio del Meratese.\nGeografia fisica.\nIl territorio di Airuno si estende dalle propaggini del Monte Genesio a un'ampia pianura in prossimit\u00e0 del fiume Adda.\nOrigini del nome.\nSull'etimologia di \"Airuno\" sono state elaborate diverse teorie. Secondo alcuni avrebbe un'origine animale, legata o al tasso (in gallico \"eburum\") o all'airone; altri sostengono un'interpretazione che risale all'epoca dei Celti, mentre altri ancora lo attribuirebbero al presunto stanziamento da parte di alcune streghe gotiche: le \"alirune\".\nPer quanto riguarda l\u2019airone, secondo la leggenda pi\u00f9 radicata nella tradizione orale airunese, il paese prende il nome proprio da questo volatile, il bellissimo re fenicottero della palude che comprendeva il territorio dell'Adda oltre l'attuale strada statale, raggiungendo la Rocca e le colline di Aizurro. Si pu\u00f2 infatti notare come il paese era specificamente indicato come \"A\"irone\"\" in alcuni documenti conservati presso l'Arcivescovado di Milano, compilati nell'anno 1574 e legati allo \"Status Animarum\" della Parrocchia di Airuno. Tuttavia, un testamento scritto in latino nel 960, cos\u00ec come tutti i successivi documenti latini, suggeriva gi\u00e0 \u201c\"Ayruno\"\u201d, portando a credere che la tradizione orale della derivazione dell\u2019airone sia la teoria pi\u00f9 infondata, o almeno una scorretta traduzione del nome originale.\nIn merito al tasso, si sosteneva gi\u00e0 in epoca pre-romana la derivazione del nome Airuno dal suffisso gaelico \u201c\"uno\"\u201d, dalla voce gallica \u201c\"eburus\"\u201d, che significa \u201c\"tasso\"\u201d. Questa versione merita credibilit\u00e0 dal momento che, come l'airone, il tasso ha governato la valle per secoli, e, lungo l'Adda, Airuno rimane ancora una localit\u00e0 chiamata \"\"i tas\" in dialetto.\nOltre a ci\u00f2, poich\u00e9 trova un significato legittimo nelle radici celtiche \"aan\" = luogo e \"run\"\" = segreto, cio\u00e8 \"localit\u00e0 nascosta\", l'etimologia permette un'altra interpretazione della parola Airuno, che risale al IV secolo a.C., epoca dei Celti. Questa descrizione designa perfettamente il primo nucleo abitato, nascosto nella conca scavata dal fiume Tolsera e riparato dal colle della Rocca.\nInfine, secondo fonti storiche, il nome Airuno fu attribuito alle donne che seguirono l'esercito dei Goti, le \"alirune\", cos\u00ec definite per il fatto che indossavano amuleti e talismani incisi con le rune. L'alfabeto runico consisteva di sedici lettere sotto forma di bastoni e frecce, provenienti dalla parola \"runk\", che significa \"mag\u00eca\u201d; a queste guerriere sono state infatti conferite specifiche abilit\u00e0 di stregoneria. Le Arilune, nel V secolo, si rifugiarono in questa conca ai piedi delle colline, al riparo dai venti, in attesa che i loro uomini terminassero la conquista della Pianura Padana.\nStoria.\nLa presenza di un abitato in epoca romana \u00e8 testimoniato dal ritrovamento di una stele funeraria di forma lanceolata, e con iscrizioni latine risalenti al periodo tardo romano venuta alla luce durante scavi presso l'attuale via Postale Vecchia. Da Airuno, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga.\nViene citato nel testamento, risalente al 960, di un nobile longobardo di nome Alcherio, residente nella Rocca di Airuno; torre di vigilanza all'epoca dei Romani, fu trasformata dei Longobardi in un castello fortificato.\nDurante le lotte che, tra il 1447 e il 1450, videro contrapposte la Serenissima e il Ducato di Milano per il controllo del Colle di Brianza, la rocca di Airuno fu la base operativa di Francesco Sforza, il quale al termine del conflitto ottenne la signoria sul paese e concesse agli abitanti privilegi ed esenzioni. Laddove un tempo si trovava la rocca, ora si erge il Santuario della Madonna.\nDurante la dominazione spagnola del Ducato di Milano, nel 1652 il governatore Luigi de Benavides concesse ad Airuno il riscatto dall'infeudazione.\nMonumenti e luoghi d'interesse.\nArchitetture religiose.\nSantuario della Madonna della Rocca.\nNel luogo che un tempo ospitava la rocca di Airuno si trova il Santuario della Madonna della Rocca, detto anche \"Rocchetta\" per via delle proprie origini.\nRicostruito in stile barocco sulla base di una precedente chiesa dedicata a San Michele, il santuario comprende una scala santa (XVIII secolo) e un loggiato laterale.\nNella chiesa si conservano un affresco del Cinquecento e due dipinti del secolo successivo.\nSociet\u00e0.\nEvoluzione demografica.\nDemografia preunitaria\nDemografia postunitaria\nEtnie e minoranze straniere.\nGli stranieri residenti nel comune sono 420, ovvero il 14,0% della popolazione. Di seguito sono riportati i gruppi pi\u00f9 consistenti:"}
{"id": "20981", "revid": "1888309", "url": "https://it.wikipedia.org/wiki?curid=20981", "title": "Annone di Brianza", "text": "Annone di Brianza (\"An\u00f3n\" in dialetto brianzolo e semplicemente Annone fino al 1863) \u00e8 un comune italiano di abitanti della provincia di Lecco in Lombardia. \u00c8 posto sulle rive del Lago di Annone, tra la strada statale 36 e Oggiono. Visse e mor\u00ec, nel 1994, il famoso stilista Franco Moschino. Dimorava nella sua propriet\u00e0, ora Villa Adinolfi.\nStoria.\nNel periodo preistorico, anche la zona del lago di Annone fu interessata dallo sviluppo della cultura di Polada.\nIn et\u00e0 medievale, con la divisione del territorio in contadi, Annone fece parte dapprima del contado della Martesana e successivamente della pieve di Oggiono, con quest'ultima inserita nel feudo di Garlate. Signori locali furono per lungo tempo gli esponenti della famiglia Annoni.\nMonumenti e luoghi d'interesse.\nArchitetture religiose.\nTra i monumenti va ricordato l'oratorio di San Giorgio, risalente al 1481, il quale incorpora parte di una precedente chiesa altomedievale che funse da parrocchiale fino all'erezione dell'attuale chiesa della Beata Vergine del Rosario, avvenuta nel 1839 secondo un progetto Giuseppe Bovara. Il campanile \u00e8 di origine medievale.\nInternamente, il presbiterio della chiesa ospita una serie di affreschi primocinquecenteschi, aventi come soggetto gli apostoli (intradosso dell'arco di trionfo), Dio tra gli evangelisti (sulla volta), e un \"Crocefisso con Maria, Giovanni e Maria Maddalena, fra i santi Giorgio e Ambrogio. \"\nAll'interno della casa parrocchiale si conservano un polittico cinquecentesco di scuola fiamminga sul tema della Passione e una tela coeva che rappresenta un incontro tra Ges\u00f9 e sua Madre.\nSociet\u00e0.\nEvoluzione demografica.\nDemografia preunitaria\nDemografia postunitaria"}
{"id": "20983", "revid": "1529788", "url": "https://it.wikipedia.org/wiki?curid=20983", "title": "Ballabio", "text": "Ballabio (\"Bal\u00e0bi\" in dialetto valsassinese) \u00e8 un comune italiano di abitanti della provincia di Lecco in Lombardia.\nGeografia fisica.\nIl paese \u00e8 posto all'inizio della Valsassina, tra la Grignetta e il monte Due Mani, al di sotto della Sella di Balisio. Ballabio inferiore sorge lungo la SP 62 \"della Valsassina\" ed \u00e8 raggiunta dalla SS 36 racc, Ballabio superiore all'imbocco della val Grande, dove scorre il torrente Grigna e da dove parte la strada per i Piani Resinelli.\nOrigini del nome.\nSulle origini del nome sono state formulate due teorie. Secondo alcuni, il toponimo deriverebbe da \"Vallabi\", che significherebbe \"luogo degli Orobi\". Altri ipotizzano invece che il nome derivi dalla composizione di due parole celtiche: \"Bala\", ossia \"villaggio\", e \"Bi\", cio\u00e8 \"baita\".\nStoria.\nLa zona di Ballabio fu dapprima abitata dagli Orobi, poi dagli Etruschi, dai Galli e infine dai Romani. Da Ballabio, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga. Al periodo romano risalgono alcuni attrezzi da lavoro ritrovati nella zona.\nPrima di diventare dominio milanese, Balisio era un feudo dei conti di Lecco.\nNel 1647 Ballabio e tutta la Valsassina furono venduti dagli spagnoli a Giulio Monti. Successivamente, Ballabio and\u00f2 a Marcellino Airoldi, proprietario di Lecco.\nSotto Maria Teresa d'Austria, nel 1765 la competenza sulla valle, e con essa la giurisdizione di Ballabio, venne assegnata al Ducato di Milano.\nSimboli.\nLo stemma del Comune, in uso gi\u00e0 a met\u00e0 degli anni '40, \u00e8 stato ufficialmente concesso con decreto del presidente della Repubblica del 29 gennaio 1982.\nNello stemma sono presenti elementi storici e geografici rappresentativi del territorio comunale: l'aquila e la roccia raffigurano l'ambiente montano nel quale si trova il paese; la torre rossa posta su di un monte, con le due alabarde dorate, sottolinea l'importanza strategica del luogo sulla strada che da Lecco sale in Valsassina; il leone d'azzurro \u00e8 l'emblema della Valsassina.\nEconomia.\nAziende.\nNella seconda met\u00e0 del XIX secolo Ballabio \u00e8 stata sede di due importanti aziende casearie italiane, Locatelli (fondata nel 1860) e Galbani (1880), successivamente assorbite dalla multinazionale francese Lactalis.\nGeografia antropica.\nIl comune si divide in due quartieri (fino al 1927 comuni autonomi): Ballabio Superiore e Ballabio Inferiore. "}
{"id": "20984", "revid": "1516566", "url": "https://it.wikipedia.org/wiki?curid=20984", "title": "Barzago", "text": "Barzago (\"Barz\u00e0ch\" in dialetto brianzolo) \u00e8 un comune italiano di abitanti della provincia di Lecco in Lombardia, ascrivibile all'area del Meratese.\nOrigini del nome.\nBarzago.\nSecondo alcuni, \"Barzago\" deriverebbe dall'aggiunta del suffisso -\"ago\" (\"propriet\u00e0\") al nome dei proprietari del luogo: la famiglia \"Barzia\".\nVerdeg\u00f2.\nNelle cartine ottocentesche la localit\u00e0 \u00e8 riportata col nome di \"Merdeg\u00f2\" (1837: Ignazio Cant\u00f9), \"Merdago\" (Fabi 1854 e Amati 1878) o \"Merdag\u00f2\". La grafia con V iniziale prende piede solo intorno al 1938.\nB\u00e9vera.\nLa frazione di B\u00e9vera prende il nome dall'omonimo ruscello che scorre nelle vicinanze.\nStoria.\nBarzago.\nLa pi\u00f9 antica menzione storica su Barzago risale alla prima met\u00e0 del XI ed \u00e8 contenuta all'interno di alcuni documenti relativi alla fondazione, da parte di Ariberto da Intimiano, dell'Ospedale milanese di San Dionigi (nel corso dei secoli poi divenuto parte dell'Ospedale Maggiore)\nDurante il periodo feudale, in un primo momento Barzago appartenne ai conti di Brebbia. Successivamente pass\u00f2 dapprima agli Isacchi (protagonisti di alcune dispute con i Sirtori dell'omonimo paese) e, in seguito ai Redaelli.\nDurante la Seconda guerra mondiale, un bombardamento mand\u00f2 in frantumi gli archivi storici del comune.\nVerdeg\u00f2.\nQuando gli antichi arrivarono nella zona occupata da Barzago costruirono le loro abitazioni sulla collina di Verdeg\u00f2. Quegli antichi erano quasi certamente i membri di un plotone romano. Negli anni Trenta del Novecento si sono infatti ritrovati una spada di bronzo e alcuni cocci.\nAl III-IV secolo risale invece un massi avello, scoperto nel 1998 durante gli scavi per un'abitazione e conservato presso il sagrato della chiesetta dedicata ai Santi Pietro e Paolo. Simili reperti sono stati ritrovati anche a Bevera di Barzago.\nSimboli.\nLo stemma del Comune di Barzago \u00e8 stato concesso con regio decreto del 17 marzo 1930.\nLo stemma comunale riprende simboli presi dai blasoni di due importanti famiglie che esercitarono il loro dominio nella zona: la croce di Sant'Andrea dei Brebbia (secolo XVII) e il leone con la chiave degli Isacchi che furono alleati di Francesco Sforza nel XV secolo.\nMonumenti e luoghi d'interesse.\nBarzago: storie di corti e di famiglie.\nIl centro paese dall'alto si presenta come un ammasso di case in cui quasi non si riconoscono le vie. Per\u00f2, percorrendo a piedi una di quelle stradine interne (come via Pirotta) si pu\u00f2 osservare una serie quasi ininterrotta di portoni e un ammasso di abitazioni addossate l'una sull'altra. Barzago \u00e8 caratterizzato anche dai suoi edifici storici, in particolare da quelli descritti nel seguito.\nChiesa di San Bartolomeo.\nLa chiesa di S. Bartolomeo fu ricostruita nel 1778. Il documento pi\u00f9 antico riguardante l'edificio \u00e8 una pianta del 1567, accompagnata da una descrizione di una costruzione cadente e distante dal centro abitato. La chiesa sar\u00e0 poi spostata e ritoccata fino ad essere com'\u00e8 adesso: una costruzione in stile neoclassico, con un imponente mosaico sulla facciata raffigurante San Bartolomeo nell'atto di benedire. Durante le giornate di sole ogni singolo tassello sembra brillare di luce propria, rendendo l'intera immagine luminosa e scintillante.\nIl campanile, con i suoi 50 metri d'altezza \u00e8 uno dei pi\u00f9 alti della Brianza.\nAll'interno si possono ammirare le quattro cappelle, dedicate rispettivamente a S. Antonio da Padova, a S. Giuseppe, alla Beata Vergine e al S. Cuore.\nSul soffitto sono presenti dei dipinti raffiguranti scene della vita di S. Bartolomeo, mentre, intorno al presbiterio, troviamo degli affreschi rappresentanti: l'Ultima Cena, lo spezzare del Pane con i discepoli di Emmaus, il sacrificio di Isacco, e la discesa della manna nel deserto.\nAll'interno della chiesa si conserva un crocefisso ligneo del XVI secolo.\nOratorio dei Santi Giovanni e Paolo.\nLa chiesetta fu ricostruita nel 1720 sulla base di un precedente oratorio di epoca medievale, gi\u00e0 attestato nella met\u00e0 del XIII secolo.\nSituata sulla sommit\u00e0 della collina di Verdeg\u00f2, \u00e8 raggiungibile attraverso una via molto stretta e angusta. Una volta arrivati si pu\u00f2 per\u00f2 ammirare lo stile romanico, mentre all'interno \u00e8 visibile un dipinto raffigurante i Santi Giovanni e Paolo davanti al Crocefisso (prima met\u00e0 del XVIII secolo).\nNel santuario sono inoltre conservati dei resti di defunti, probabilmente appestati del '700.\nSantuario di Bevera.\nNella frazione barzaghese \u00e8 situato il santuario di S. Maria Nascente, teatro di una storia ai limiti della leggenda, ma basata sulla realt\u00e0. La costruzione \u00e8 attribuita alla famiglia Sirtori e al cardinale Federico Borromeo, ma esistono diverse versioni riguardo al motivo.\nLa prima, la pi\u00f9 plausibile, racconta che una fanciulla, minacciata da un signorotto locale (molto probabilmente don Alfonso Isacchi, soprannominato l'Orso di Barzago), si sia rifugiata presso un altare dedicato alla Madonna.\nMaria le sarebbe apparsa e le avrebbe parlato. In seguito la famiglia Sirtori, interessatasi alla vicenda, avrebbe fatto costruire il santuario, consacrato nel 1603.\nLa seconda versione \u00e8 quella invece descritta da Cesare Cant\u00f9 nel suo racconto \"\". Essa narra degli antichi rancori tra la famiglia Isacchi e la famiglia Sirtori, rispettivamente al potere nei paesi di Barzago e Sirtori.\nSecondo la storia, il prepotente Alfonso Sacchi, soprannominato \"L'Orso di Barzago\" avrebbe tentato di uccidere don Alessandro Sirtori nei boschi di Bevera, finendo, per\u00f2, col soccombere in un duello. Don Alessandro, volendo ringraziare la Madonna, fece allora costruire il Santuario, dedicandolo a Santa Maria Nascente.\nAll'interno, la chiesa conserva una serie di affreschi mariani, dei quali uno, databile tra la fine del XVI secolo e l'inizio del successivo, \u00e8 attribuito alla scuola procacciniana; i restanti affreschi sono invece della prima met\u00e0 del XIX secolo.\nIl santuario forma una parrocchia a s\u00e9, attualmente unita a quella di Barzago e a quella di Bulciago nella comunit\u00e0 pastorale \u201cS. Maria Regina degli Apostoli\u201d.\nSociet\u00e0.\nEtnie e minoranze straniere.\nGli stranieri residenti nel comune sono 189, ovvero il 7,4% della popolazione. Di seguito sono riportati i gruppi pi\u00f9 consistenti:\nTradizioni e folclore.\nIl Palio dei Rioni.\nIl Palio dei Rioni (o pi\u00f9 semplicemente \"Palio\") \u00e8 un'iniziativa lanciata dall'Oratorio di Barzago per la prima volta nel 1981, per poi essere ripreso nel 2011, dal 27 agosto al 4 settembre. I rioni sono 4: azzurri, gialli, rossi e verdi, come 4 dei 5 colori dei Giochi Olimpici. Il Palio consiste nel vincere il maggior numero di sfide con la propria squadra per portarla alla gloria. Le sfide sono: calcio a 7, pallavolo, tiro alla fune, gioco del criceto, gioco del cucchiaio, gimcana: monopattino, gimcana: bicicletta, carriola bambino+padre (o madre), maxi-bowling, riconosci l'oggetto misterioso, corsa coi sacchi, biliardo/carambola, quizzone, sarabanda, briscolone, calcio balilla, staffetta per il paese con 4 corridori, bandiera (per piccoli), gara cucina e caccia agli oggetti per il paese.\nBarzago al giorno d'oggi.\nAl giorno d'oggi, Barzago pu\u00f2 essere considerato un paese tranquillo. I luoghi d'incontro non sono tanti:"}
{"id": "20986", "revid": "125911070", "url": "https://it.wikipedia.org/wiki?curid=20986", "title": "Bellano", "text": "Bellano (\"Bel\u00e0an\" in dialetto comasco, pronuncia fonetica IPA: ), \u00e8 un comune italiano di 3490 abitanti della provincia di Lecco in Lombardia, situato sulla sponda orientale del Lago di Como. Confina a nord col comune di Dervio, a est con i comuni di Valvarrone e di Casargo, a sud con i comuni di Taceno, Parlasco e Perledo, mentre a ovest \u00e8 interamente bagnato dal lago di Como.\nStoria.\nIl territorio di Bellano era forse gi\u00e0 abitato in epoca romana. Nel secolo scorso furono frequenti i ritrovamenti di sepolture d'et\u00e0 romana. In questo periodo storico era attraversato dalla \"via Spluga\", strada romana che collegava Milano con il passo dello Spluga.\nNel 905, ma con probabilit\u00e0 gi\u00e0 da alcuni secoli, la citt\u00e0 era di propriet\u00e0 dell'Arcivescovo di Milano, che vi aveva fissata una sua residenza da cui amministrava la giustizia civile.\nSi \u00e8 molto discusso sull'origine della Pieve, forse gi\u00e0 del VII secolo, vista anche l'antichit\u00e0 della titolazione ai SS. Nazaro e Celso, ai quali poi si aggiunse S. Giorgio.\nPassata come la Valsassina sotto il controllo dei Torriani, venne poi non senza contrasto in possesso dei Visconti dalla fine del Duecento, e dal 1370 godette del diritto di formulare i propri Statuti. La citt\u00e0 tre-quattrocentesca rivestiva una posizione di rilievo nel Lario: le mura\"\", il Pretorio, la vecchia Parrocchiale presso il Pioverna, i numerosi palazzi, la precocit\u00e0 dell'insegnamento (scuole grammaticales sono attestate dal 1417) conferivano a Bellano notevole prestigio, che spiega sia la frequenza dei saccheggi (celebre quello veneziano del 1447), terminati nel 1454 con la pace di Lodi\"\", sia le resistenze ai tentativi d'infeudazione (nel 1467 ai Rusca, nel 1471 a Lorenzo da Pesaro), fino all'assegnazione nel 1480 del Contado della Riviera con Bellano, Mandello del Lario e Varenna, e l'anno successivo si aggiunsero Dervio, Corenno e Monte Introzzo, a Pietro II Dal Verme, conte di Bobbio, Voghera, Castel San Giovanni e tutta la val Tidone, Pieve di Incino e Valsassina, che muore avvelenato dalla moglie nel 1485, e il feudo viene assegnato a \"Chiara Sforza\", figlia di Galeazzo Maria Sforza, vedova Dal Verme. Nonostante le frequenti espropriazioni e i danni (distruzione delle mura per volont\u00e0 del Medeghino\"\"), la Sforza seppe mantenere il controllo della situazione fino alla morte (1530), mentre nel 1533 i suoi eredi Fregoso preferirono cedere Bellano e gli altri feudi agli Sfondrati. Notiamo con interesse come proprio gli anni 1520-1530, tumultuosi e spesso drammatici, videro in Bellano una notevole fioritura d'arte, ben testimoniata nella fabbrica della Parrocchiale.\nDal 1533 al 1788 la citt\u00e0 fu parte importante del feudo Sfondrati della Riviera, pur subendo dure prove come le pestilenze del 1576-1577 e 1630 e i saccheggi Montalto (1629) e Rhoan (1634). Con la morte dell'ultimo Sfondrati, nel 1788 Bellano ritorn\u00f2 a essere propriet\u00e0 demaniale del Ducato di Milano.\"\"\nIl 1\u00ba gennaio 2020 ha incorporato il territorio del comune di Vendrogno.\nA novembre 2021 entra a far parte del circuito de I borghi pi\u00f9 belli d'Italia.\nSimboli.\nStemma: \nSociet\u00e0.\nIl primo Consiglio comunale fu eletto nel 1821.\nEtnie e minoranze straniere.\nAl 1\u00ba gennaio 2019 gli stranieri residenti nel comune erano 156, ovvero il % della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nFerrovie.\nIl comune dispone di una stazione ferroviaria posta sulla ferrovia Tirano-Lecco. La stazione \u00e8 servita dai treni regionali in servizio sulla tratta da Sondrio a Lecco, e dai RegioExpress in servizio sulla tratta da Tirano a Milano.\nNavigazione.\nBellano dispone di un ormeggio servito dalle imbarcazioni della navigazione pubblica sul lago di Como.\nSagre e manifestazioni.\nPesa vegia.\nLa \"Pesa vegia\" \u00e8 un appuntamento delle festivit\u00e0 natalizie, una manifestazione con alle spalle oltre 400 anni di storia che ogni anno il 5 gennaio si ripresenta ai suoi visitatori. Molte sono le leggende e le ipotesi sorte negli anni intorno alla nascita di questa manifestazione. Dal lavoro di ricerca svolto recentemente da Antonio Rusconi (e sfociato nella pubblicazione del libro \u201cPesa Vegia tra leggenda e realt\u00e0\u201d), viene documentata come pi\u00f9 verosimile una datazione intorno al 1605, anno in cui vi fu l\u2019emanazione di una grida, a cura del Governatore Pedro Acevedo, Conte di Fuentes, che annullava una precedente sua riforma del 1604 e ripristinava in uso le vecchie unit\u00e0 di misura (da qui il nome \"Pesa vegia\").\nI bellanesi festeggiano questo evento ogni anno da 4 secoli, anche in tempo di guerre e privazioni, inscenando il corteo dei Re Magi, la corsa delle Pese per le vie del paese e il fal\u00f2 sul molo. Negli anni molti sono stati i cambiamenti e le innovazioni nel modo di festeggiare la lieta novella. E vengono cos\u00ec alla luce nel secondo Novecento il Governatore e la lettura dell\u2019editto dal balcone del Municipio, il presepe vivente, il castello di Re Erode e altro ancora."}
{"id": "20987", "revid": "124276792", "url": "https://it.wikipedia.org/wiki?curid=20987", "title": "Bosisio Parini", "text": "Bosisio Parini (\"Bus\u00ecs\" in dialetto brianzolo e semplicemente \"Bosisio\" fino al 1929) \u00e8 un comune italiano di abitanti della provincia di Lecco in Lombardia. \u00c8 posto sulle rive del lago di Pusiano.\nBosisio Parini fa inoltre parte del Parco della Valle del Lambro. Il territorio comunale \u00e8 composto dal capoluogo Bosisio e dalla frazione di Garbagnate Rota.\nStoria.\nAlcuni ritrovamenti archeologici avvenuti nelle torbiere di Bosisio testimoniano presenze umane nel territorio durante l'et\u00e0 del bronzo.\nSotto il Ducato di Milano, a partire dal XV secolo Bosisio era capopieve della Squadra dei Mauri.\nNel 1929 il comune ha modificato il proprio nome in Bosisio Parini per onorare la memoria del suo celebre poeta compaesano Giuseppe Parini.\nSimboli.\nLo stemma \u00e8 stato concesso con decreto del presidente della Repubblica del 9 febbraio 1990.\nLa lira, immagine simbolica della poesia, fa riferimento al poeta Giuseppe Parini; la stella con otto raggi d'oro \u00e8 simbolo di azioni magnanime e di fama; i quattro bisanti d'oro significano prosperit\u00e0; i tre pennelli sono un omaggio al pittore Andrea Appiani.\nMonumenti e luoghi d'interesse.\nA Bosisio.\nIl percorso pariniano.\nIl progetto turistico ha predisposto l\"'Itinerario pariniano\", un percorso che segnala i luoghi legati alla figura del poeta Giuseppe Parini: l'antica chiesa di Sant'Anna, il fonte battesimale, le lapidi, la piazza e la casa natale.\nNuova parrocchiale.\nLa nuova chiesa parrocchiale di Sant'Anna, realizzata tra il 1939 e il 1954 su progetto di Paolo Mezzanotte, fu costruita per adempire le funzioni di un'altra chiesa della prima met\u00e0 del XVII secolo, oggi sconsacrata, la quale era stata edificata nel luogo in cui si trovava una cappella intitolata alla Madonna delle Grazie.\nAll'interno della parrocchiale si trova il dipinto \"I simboli della Madonna\", opera di Gaudenzio Ferrari.\nOratorio di San Vitale.\nCostruito su progetto di Giacomo Moraglia in stile neoclassico, l'oratorio \u00e8 annesso a villa Appiani. Al suo interno si trova un dipinto di Vitale Sala.\nPalazzo Appiani.\nPalazzo Appiani, che deve il suo nome all'omonima famiglia, \u00e8 introdotto da una facciata del Settecento in cui si apre un portale ad arco. All'interno, conserva un portico con soffitto a cassettoni provvisti di decorazioni. Nel 1857 il palazzo fu oggetto di una donazione a favore del comune, finalizzata all'apertura di un ospedale.\nAree naturali.\nLago di Pusiano.\nBosisio si trova sulle sponde del Lago di Pusiano. \u00c8 presente una lunga passeggiata, con annesso parco, che permette di ammirare il lago e i suoi panorami.\nAl Molo \u00e8 inoltre presente un battello che permette di visitare il lago e l'isola dei Cipressi.\nAmministrazione.\nBosisio fu in provincia di Milano, fino al 1786, quando fu spostato sperimentalmente in provincia di Como fino al 1791 e definitivamente dal 1802. Pass\u00f2 sotto la provincia di Lecco dopo la sua istituzione.\nIl Comune fa parte del Parco Valle Lambro.\nSociet\u00e0.\nEtnie e minoranze straniere.\nPrincipali gruppi di stranieri al 2015\nInfrastrutture e trasporti.\nBosisio Parini \u00e8 servita dalla strada statale 36 del Lago di Como e dello Spluga detta anche \"Nuova Valassina\".\nFra il 1928 e il 1955 la localit\u00e0 era servita dalla fermata \"Cesana-Bosisio\", posta lungo la Tranvia Como-Erba-Lecco.\nDal molo Precampel \u00e8 possibile mediante il traghetto comunale visitare e navigare il Lago di Pusiano"}
{"id": "20988", "revid": "104265", "url": "https://it.wikipedia.org/wiki?curid=20988", "title": "Brivio", "text": "Brivio (\"Brivi\" in dialetto brianzolo, \"Br\u00ece\" in dialetto bergamasco) \u00e8 un comune italiano di abitanti della provincia di Lecco in Lombardia. Sede in passato dell'omonima pieve oltrech\u00e9 famiglia nobiliare. Questa duplice dimensione \u00e8 visibile dalla contrapposizione tra il castello (luogo di residenza della famiglia in passato) posto a guardia del fiume Adda, confine tra il Ducato di Milano e la Repubblica di Venezia, e la parrocchiale (ex pieve) posta a monte.\nGeografia fisica.\nTerritorio.\n\u00c8 situato nella bassa valle San Martino, sulla sponda ovest dell'Adda; a nord, sullo sfondo, svettano le Alpi, sulla sponda bergamasca, a delimitare la vallata, ci sono le Prealpi e ad est delle colline che digradano dolcemente verso l'orizzonte.\nL'Adda, dopo essere uscito dal lago di Olginate, assume un corso tortuoso e forma un meandro, la cui ansa, verso ovest, delimita un'area paludosa chiamata: Isola della Torre e Isolone del Serraglio, sita nel comune di Brivio. La morfologia \u00e8 quella tipica di un territorio fluviale in quanto possiede abbondanti depositi alluvionali che ne hanno determinato l'aspetto pianeggiante.\nA monte del paese la corrente \u00e8 molto lenta, fondali che in alcuni punti sfiorano i 10 metri e alveo a carattere fangoso, ricco di alghe e bindelera. A valle invece troviamo corrente medio veloci, fondale sassoso o ghiaioso con profondit\u00e0 dai 3 agli 8 metri e alghe presenti solamente in prossimit\u00e0 della riva. Sul territorio si sviluppa anche una vasta area paludosa, con acque basse.\nFlora.\nDal punto di vista ambientalistico tale zona si rivela molto ricca di specie di flora: ninfea bianca, lenticchia d'acqua, erba vescica, ideale trappola per insetti, crostacei e avannotti, alghe e canne da palude, alte fino a tre metri. Anche l'Iris, specie protetta, cresce lungo le sponde del fiume e fiorisce da maggio a luglio assieme all'aglio orsino.\nFauna.\nLa fauna \u00e8 ricchissima: raganelle, rane, cigni, folaghe, svassi, germani, martin pescatori, picchi, scoiattoli, cornacchie, gabbiani, cormorani, aironi e nibbi. Vi sono anche ramarri, salamandre, nutrie, bisce d'acqua, ricci e volpi.\nI pesci presenti sono cavedani, barbi, pighi, scardola, triotti, tinche, lucci, persici, trote, gobbi, boccaloni, pesci gatto, anguille, carpe e siluri. Fino alla met\u00e0 degli anni 90 erano presenti anche savetta e alborella ora scomparsi.\nClima.\nIl clima \u00e8 influenzato dal vicino lago di Olginate e dal ramo di Lecco del lago di Como, oltrech\u00e9 dal fiume Adda che mitiga il calore in estate ma \u00e8 fonte di umidit\u00e0 in inverno.\nOrigini del nome.\nIl toponimo deriverebbe dal celtico \"Briva\", cio\u00e8 \"passaggio\"\"\" oppure \"ponte\".\nStoria.\nLe origini.\nTra 400 e 500, Brivio doveva gi\u00e0 ospitare un importante centro di religiosit\u00e0.\"\" \nIl pi\u00f9 antico documento che attesta l'esistenza del paese di Brivio \u00e8 tuttavia un atto notarile del 960, riguardante una donazione da parte di Alcherius, signore di Airuno, alla chiesa plebana di Sant'Alessandro. In questo periodo, Brivio costituiva un \"castrum\". \nIn realt\u00e0, il nucleo di Brivio era gi\u00e0 abitato in epoca romana, come dimostrano alcune lastre di marmo datate intorno al III e IV secolo. Questa datazione viene riportata anche da Cesare Cant\u00f9. \nMedioevo.\nIn origine il paese di Brivio si sviluppava su due frazioni separate dall'Adda: sulla sponda orientale si trovava \"Brivium da za\", (oggi nota come la localit\u00e0 La Sosta di Cisano Bergamasco), parte che ospitava poche abitazioni (tra cui qualla dei Vimercati, signorotti locali e latifondisti in Val Martino); sulla sponda occidentale era invece \"Brivium de l\u00e0\", ove trovavano posto altre abitazioni, un castello e due chiese; quella di San Leonardo e la plebana dei Santi Sisinnio, Martirio e Alessandro\"\".\nNel 1445 Brivio divenne terra conquista delle milizie della Repubblica di Venezia, la quale costru\u00ec un ponte di collegamento tra le due spode. Quando poi, alla pace di Lodi, l'Adda fu fissato come confine di stato tra la Serenissima e il Ducato di Milano, il ponte fu demolito; Brivio si svilupp\u00f2 lungo la sola sponda sinistra del fiume e fu per molti anni una citt\u00e0 di confine.\"\" Per rivedere le due sponde nuovamente collegate da un ponte bisogner\u00e0 aspettare il 1917.\nIn passato, a Brivio esisteva un piccolo lago, ottenuto dalla realizzazione di alcune chiuse lungo il corso dell'Adda.\"\".\nEt\u00e0 contemporanea e moderna.\nNel 1726, durante il dominio austriaco in Lombardia, la pieve di Brivio comprendeva i seguenti comuni: Verderio Superiore e Inferiore, Merate, Novate, Imbersago, Pianezzo, Brivio, Porchera, Calco, Robbiate, Mondonico, Olgiate, Bagaggera, Aizurro, Sartirana, Paderno, Airuno, Beverate, Arlate e Sabbioncello.\nNel 1888, durante dei lavori di scavo avvenuti nel punto dove si trovava l'antico battistero plebano, vennero rinvenuti due antichi reliquiari. Se del primo, realizzato in marmo, si \u00e8 persa ogni traccia, il secondo \u00e8 conservato al museo del Louvre di Parigi e rappresenta una testimonianza di arte paleocristiana. Si tratta una capsella, un piccolo scrigno di forma ellittica, costruita in lamina d\u2019argento con sbalzi e rifinita con parti dorate. Il reliquiario, sul quale sono raffigurate la risurrezione di Lazzaro e l'adorazione dei Magi.\nMonumenti e luoghi d'interesse.\nArchitetture religiose.\nChiesa parrocchiale dei Santi Sisinio, Martirio e Alessandro.\nLa chiesa parrocchiale dedicata ai santi Sisinnio, Martirio e Alessandro era una volta a capo della pieve di Brivio ed \u00e8 posta nel centro abitato a monte con l'abside rivolto verso il fiume.\nOratorio di San Leonardo.\nLa chiesetta, dotata di doppio portico e ossario, al suo interno ospita un affresco di scuola leonardesca e un altare ligneo del XVI secolo.\"\"\nArchitetture civili.\nFilanda Carozzi.\nIn riva all'Adda, \u00e8 possibile osservare un ottimo esempio di architettura illustre applicata ad un edificio industriale. Si tratta della filanda Carozzi, costruita prima del 1875. La costruzione presenta, dal punto di vista stilistico, dei richiami neogotici e neoclassici e, in passato, era un filatoio.\nFornace.\nAl centro del paese si trova la fornace per la cottura di mattoni, coppi e tegole, poich\u00e9 a Brivio e in tutta la Brianza la lavorazione dell'argilla era un'attivit\u00e0 diffusa in quanto la materia era abbondantemente presente in loco.\nArchitetture militari.\nCastello.\nLa difesa di Brivio era caratterizzata dalla presenza di un castello che domina ancora il paese con la sua struttura a pianta quadrata. La fortificazione costituisce un tipico esempio di castello turrito\"\". Sui due angoli meridionali del castello sono inserite torri a pianta circolare, all'angolo nord-est \u00e8 situato il maschio a pianta quadrata fronteggiato da un baluardo triangolare; il quarto angolo \u00e8 privo di torre. L'evoluzione architettonica della costruzione dimostra che l'alto maschio, non allineato con le mura del corpo principale, costituiva una diversa tipologia difensiva. La funzione del castello era diretta alla protezione del feudo e alla vigilanza sul territorio, motivo per cui \u00e8 stato eretto all'entrata del paese e lungo il corso del fiume.\nLe notizie dell'esistenza del castello risalgono alla fine del IX secolo, precisamente all'anno 892, anno in cui i signori di Almenno donarono una \"curtis regia\" a un conte lecchese di nome Corrado. Circa un secolo dopo, nel 985 il castello fu oggetto di un'altra donazione, questa volta a favore del vescovo di Bergamo. Nello stesso secolo, la fortezza era circondata da un fossato e da un muro fino all'Adda, ampio circa come oggi.\nCon i Colleoni, durante il periodo comunale il castello fu coinvolto nelle lotte fra guelfi e ghibellini. Quando poi divenne rifugio per alcuni nobili fuggiti da Milano la fortezza venne attaccata e le mura distrutte. Un nuovo assedio si verific\u00f2 nel 1373: le nuove mura servirono a difesa delle truppe dei Visconti, asserragliate nel castello per via di un attacco sferrato da un conte di casa Savoia.\nLa fortezza fu ulteriormente potenziata nel XV secolo, al tempo della Repubblica di Venezia. A questo periodo risalirebbero i torroni cos\u00ec come si presentano oggi.\nNel Cinquecento, una concessione di Carlo V permise l'infeudamento del castello da parte di Giovanni Guasto, il quale poi lo cedette alla casata dei Brebba, nelle mani dei quali la fortezza rimase a lungo.\nL'ultimo episodio della storia del castello come fortezza risale al periodo delle guerre napoleoniche, quando una guarnigione francese di stanza a Brivio fu messa in fuga dalle truppe al servizio di Paolo I di Russia. Successivamente trasformato in carcere, a met\u00e0 del XIX secolo il castello dapprima divenne la sede di un'industria tessile e poi venne parzialmente demolito in vista della costruzione di un mercato del pesce.\nSociet\u00e0.\nEtnie e minoranze straniere.\nGli stranieri residenti nel comune sono 424, ovvero il 9,2% della popolazione. Di seguito sono riportati i gruppi pi\u00f9 consistenti:\nReligione.\nBrivio \u00e8 composta da due parrocchie, appartenenti all'Arcidiocesi di Milano: la parrocchia prepositurale dei santi Sisinnio, Martirio e Alessandro e la parrocchia di Beverate, dedicata ai santi Margherita e Simpliciano. Dal 2006 sono unite nella comunit\u00e0 pastorale \"Beata Vergine Maria\".\nA Brivio operano alcune religiose appartenenti alla congregazione delle Canonichesse della Croce.\nIn passato invece hanno prestato il loro servizio religiose delle Suore della famiglia del Sacro Cuore di Ges\u00f9 presso la scuola materna e l'oratorio femminile di Brivio e Beverate prima e poi solo a Brivio, delle Suore di Santa Marcellina presso l'oratorio di Brivio, Suore della carit\u00e0 di Santa Giovanna Antida Thouret dedite all'assistenza agli anziani e le Suore dell'Immacolata presso la scuola materna e l'oratorio femminile di Beverate.\nCultura.\nMusei.\nCasa natale di Cesare Cant\u00f9.\nGestita dal comune visitabile su prenotazione o in caso di eventi.\nEconomia.\nItticoltura.\nPer quanto riguarda la salvaguardia e conservazione del patrimonio ittico presente sul tratto di fiume Adda che scorre sul territorio Briviese, \u00e8 da menzionare coma l'Associazione Pescatori Sportivi di Brivio sia molto attiva nel monitorare e mantenere in ottimo stato i letti di frega e le legnaie che sistematicamente ogni anno vengono ripristinate o create ex novo per garantire la frega di numerose specie ittiche quali il Cavedano, Pigo, Scardola, Triotto, Persico, Anguilla.\nUn tempo, fino alla met\u00e0 del XX secolo tali opere, soprattutto le legnaie, venivano portate avanti con metodo e finalit\u00e0 ben precise dai pescatori di professione che della tutela del patrimonio ittico ne traevano il vivere quotidiano, ed era fondamentale che l'ecosistema e la riproduzione delle specie sopra citate fosse garantita ai massimi livelli. Ogni pescatore aveva il suo tratto di fiume dove eseguire gli impianti ittiogenici, ed essendo un tempo molto praticata la pesca di professione, i tratti di fiume dove tali opere venivano realizzate erano molti e sparsi in modo uniforme sul territorio.\nCon la fine del XX secolo anche i pescatori con le loro reti e cordine munite di decine dami sono andati in pensione e a proseguire il lavoro fatto dai loro predecessori e garantire che la tradizione dei letti di frega e legnaie non andasse a morire sono rimasti i volontari delle varie associazioni di pesca sportiva.\nL'Associazione Pescatori Sportivi di Brivio \u00e8 fondatore e colonna portante del gruppo Amici Dell'Adda, sodalizio formato nel 2003 dalle societ\u00e0 di pescatori sportivi che pi\u00f9 di tutte vivono il nostro fiume quali Beveratese, Briantea, Adda Vecchia, Traghetto, Osnaghese e Lomagna, con l'intento di riportare ai vecchi fasti un fiume che ormai anno dopo anno ha visto calare le popolazioni di varie specie di pesce. Tutto ci\u00f2 si \u00e8 concretizzato negli anni con la costruzione delle opere ittiogeniche. Inoltre l'associazione mantiene e pulisce annualmente gli argini del fiume con opere di potatura e sfalcio prevedendo iniziative come le Giornate Ecologiche.\nInfrastrutture e trasporti.\nStrade.\nBrivio e il suo ponte sono un nodo essenziale della strada provinciale 342 Briantea, che collega 3 provincie: di Como e quella di Bergamo passando per quella di Lecco. Brivio \u00e8 collegata con Cisano Bergamasco da un ponte ad arco a via inferiore. Questo \u00e8 stato costruito tra il 1911 e il 1917 e si sviluppa su tre campate, per una lunghezza totale di 135\u00a0m.\nFerrovie.\nBrivio \u00e8 posta lungo la linea ferroviaria suburbana Lecco-Milano S8 (via Carnate) e dispone della stazione di Olgiate-Calco-Brivio. \u00c8 pertanto servita da treni ogni mezz'ora sia in direzione Lecco che in direzione Milano.\nMobilit\u00e0 urbana.\nLa mobilit\u00e0 urbana \u00e8 caratterizzata, al pari dell'hinterland lecchese, da numerose criticit\u00e0 dovute allo scarso numero di ponti e che si rendono manifeste nelle mattine e nei pomeriggi dei giorni lavorativi con il massiccio afflusso di veicoli che causa spesso ingorghi e/o tamponamenti.\nSport.\nLe societ\u00e0 sportive attive sono:\nAssociazione Calcio Brivio\nPolisportiva Oratori 2B\nGruppo Escursionisti Briviesi\nAPS Brivio\nAPS Beverate\nMoto club Roberto Lavelli\nBocciofila CRAL Brivio\nSubacquei PLTD Brivio"}
{"id": "20989", "revid": "1516566", "url": "https://it.wikipedia.org/wiki?curid=20989", "title": "Bulciago", "text": "Bulciago (\"B\u00fclci\u00e0ch\" o \"Bilci\u00e0ch\" in dialetto brianzolo) \u00e8 un comune italiano di abitanti della provincia di Lecco in Lombardia. Si trova in Brianza su due colline all'incrocio tra la strada statale 36 e la ex strada statale 342 Briantea.\nGeografia fisica.\n\u00c8 bagnato dalle rogge Lambro di Molinello e Rio Gambaione che insieme si uniscono per formare il torrente Bevera di Bulciago, affluente del torrente Lambro.\nOrigini del nome.\nIl suo nome pare derivare da un \"Bubulcius\" cio\u00e8 terra di Bubulcio, forse un condottiero romano.\nStoria.\nRitrovamenti del passato sono tombe gallo-romane e longobarde con relativi corredi.\nNel 1233 il comune di Bulciago si era dotato di statuti propri.\nSotto il Ducato di Milano, il territorio bulciaghese fece parte del Feudo delle Tre Pievi, affidato dapprima ai Brebbia e in seguito ai Sormani (1648).\nUn bulciaghese, Eligio Panzeri, partecip\u00f2 alla spedizione dei Mille.\nSimboli.\nLo stemma, sobrio e semplice, ha una storia e un significato preciso e secondo quanto affermano i documenti, rivelerebbe le caratteristiche agricole e industriali che il comune di Bulciago aveva all'epoca della sua creazione, nell'anno 1965.\nPur nella sua immediatezza e semplicit\u00e0, lo stemma civico racchiude quindi una grossa parte della cultura, della natura e della storia di Bulciago. E ogni colore, ogni simbolo del suo disegno, \"richiama un significato profondo, tanto importante da essere stato scelto, anni fa, come essenza e anima di questo paese.\" Il decreto del Presidente della Repubblica Giuseppe Saragat, di concessione dello stemma e del gonfalone al Comune di Bulciago, porta la data del 3 gennaio 1966. Fu trascritto nel Registro Araldico dell'Archivio Centrale dello Stato in data 14 marzo 1966.\nMonumenti e luoghi d'interesse.\nMolto antica e caratteristica \u00e8 la chiesa di Santo Stefano (VIII-IX secolo), quella di San Francesco (XVII secolo) e la quella parrocchiale di San Giovanni Evangelista (XIX secolo) costruita sulla demolita chiesa cinquecentesca. Caratteristico \u00e8 il Santuario dei Morti dell'Avello intitolato alla Madonna del Carmine (XX secolo). La Villa Taverna ora Riccardi (inizio secolo XIX) con il suo parco e il suo viale prospettico verso la Piazza Aldo Moro, domina il centro paese.\nArchitetture religiose.\nChiesa di Santo Stefano.\nNell'abitato della frazione Bulciaghetto si trova un importante, ma poco conosciuto oratorio, la chiesa di Santo Stefano. Nel cuore del Medioevo, tra il X e il XIII secolo, Bulciago fu il centro di una corte regia, cio\u00e8 di un territorio che pur appartenendo all'imperatore, era affidato all'amministrazione della chiesa di Monza, erede dell'antica autorit\u00e0 longobarda della regina Teodolinda. Per Bulciaghetto probabilmente transitava una strada di una certa importanza che conduceva ad Incino (Erba). Proprio all'altezza di un crocevia sorgeva la chiesetta di Santo Stefano (\"ad Carubium Sancti Stefani\"). La straordinaria antichit\u00e0 di questa chiesa viene attestata non solo dalla dedicazione, ma dalla sua struttura architettonica che, nonostante i pesanti rifacimenti avvenuti nel 1936 (innalzamento dell'edificio), permette di datare la sua costruzione all'epoca carolingia, fine VIII secolo, inizio del IX secolo.\nChiesa di S. Francesco.\nA Bulciago, sul colle di Campolasco, luogo gi\u00e0 in et\u00e0 tardo romana e medioevale ritenuto di comune propriet\u00e0 della popolazione \u201ccampascua\u201d, si erge dal 1600 il sobrio edificio della chiesa di San Francesco. Il 5 febbraio 1247 l'arciprete di Monza, da cui sin dal 920 Bulciago dipendeva, in seguito ad una donazione del re longobardo Berengario I, venne a Bulciago e presso la chiesa di San Giovanni Evangelista elesse come amministratore un certo Cremelino de \u201cCampo Cremelasco\u201d. Fra i molti testimoni della cerimonia d'investitura, c'era fr\u00e0 Alberto de Leonis, ministro della casa degli Umiliati di Bulciago. In questo documento ci sono due notizie importanti: troviamo per la prima volta quello che si ritiene l'antico nome di Campolasco (Campo Cremelasco) e il riferimento all'esistenza di una casa dei frati Umiliati a Bulciago. Le case degli Umiliati erano frequenti in Brianza e sulle sponde del Lario, anche per l'opera e l'influsso di Giovanni Oldrati da Meda. Oltre alla lavorazione della lana, si dedicavano anche all'accoglienza di pellegrini e viandanti; per questo le loro case sorgevano spesso fuori dai centri abitati. Non esistono prove certe, ma \u00e8 ipotizzabile che si tratti della ex cascina di Campolasco.\nChiesa di S.Giovanni Evangelista.\nNon si conosce l'epoca precisa dell'erezione della parrocchia di San Giovanni Evangelista, ma si ritiene che non debba essere avvenuta prima del 1500, perch\u00e9 l'unico documento di antica data esistente nell'archivio parrocchiale, \u00e8 quello della visita pastorale, fatta personalmente da San Carlo Borromeo nell'agosto 1571. Prima di quell'epoca, cio\u00e8 dal 1300 alla venuta di San Carlo, non si parla di parrocchia, ma di comunit\u00e0, alla quale presiedeva un cappellano detto rettore. L'attuale chiesa venne edificata al posto della vecchia, di cui si conserva solo il campanile, negli anni 1829 - 1830, su disegno e progetto dell'architetto Magistretti di Como, mediante il generoso concorso dei proprietari locali e la prestazione gratuita di tutti i parrocchiani. Fu poi decorata dell'affresco, tuttora esistente, sulla volta della navata centrale, raffigurante San Giovanni Evangelista, lavoro pregevole del pittore Sabatelli. Dal 1885 al 1899 si restaurarono la facciata, il campanile e si colloc\u00f2 il nuovo concerto di campane in \u201cre maggiore\u201d della ditta Barrigozzi di Milano. Si rimise a nuovo l'antico e pregiatissimo stendardo di stile barocco, regalato verso il 1700 dal Vescovo Mons. dalla Beretta, proprietario di Villa Taverna e l'organo della chiesa per cura del sig. Ermolli di Varese. Nel 1910 venne ampliata la chiesa parrocchiale e i due locali ad uso sacrestia su disegno del sacerdote Giuseppe Brenna, notificato dall'ing. Luigi Arnaboldi di Milano. Si costruirono le due navate laterali di S. Caterina e dell'Addolorata. Dal disegno originario risulta tuttavia che la chiesa sarebbe dovuta essere in un secondo tempo allungata. Nel 1928 si inizia la costruzione dell'asilo, su progetto del parroco don Davide Canali. Viene inaugurato due anni dopo, in occasione del 25\u00ba anniversario di ordinazione del parroco don Canali e arrivano le prime suore della congregazione del Preziosissimo Sangue di Monza. Dopo vari interventi di ristrutturazione, si \u00e8 da poco completata la nuova ala dell'edificio, fortemente voluta dall'attuale parroco, don Celeste Dalle Donne, la quale fu inaugurata in occasione della visita pastorale dell'arcivescovo Tettamanzi il giorno della festa della Madonna del Carmine.\nSantuario dei Morti dell'Avello.\n\u00c8 intitolato alla Madonna del Carmine. Ogni anno, il 16 di luglio si celebra la festa della Madonna del Carmine. A Bulciago, nella frazione Bulciaghetto, sorge il Santuario a lei dedicato e comunemente detto \"Madonna dei morti dell'Avello\", (in dialetto dei \"mort del navel\") che rappresenta uno dei pi\u00f9 importanti monumenti legati al culto mariano della Brianza lecchese. Le varianti della denominazione del Santuario sono da ricercare nel lontano passato, in particolare nelle pestilenze che si abbatterono sulla zona tra il 1500 e il 1600, provocando una vera e propria strage. Come in tutti gli altri paesi, anche a Bulciago fu scelto un luogo lontano dal centro abitato per seppellire i morti in una fossa comune (detta in dialetto \u201cfup\u00f2n\u201d) e come in molti altri paesi della Brianza, anni dopo sopra la fossa fu costruita una cappella a ricordo del tragico evento e delle sue sfortunate vittime. Questa fu l'origine dell'attuale Santuario, che in realt\u00e0 fu costruito solo all'inizio del secolo, quando l'antica cappella dei morti del secolo XVII era ormai cadente. Nel giugno 1905 il Santuario era ultimato, grazie anche al contributo di tutta la popolazione, che era molto legata a questo luogo. I lavori furono eseguiti dall'impresa del capomastro Paolo Usuelli di Costamasnaga; la spesa finale, compreso l'acquisto dell'area, come compare dal registro dell'amministrazione della chiesa, ammont\u00f2 a lire 13.932,45.\nChiesa dei Santi Cosma e Damiano.\n\u00c8 del tutto ignota l'epoca nella quale l'oratorio dei Santi Cosma e Damiano venne costruito. Certamente esisteva nel 1300, perch\u00e9 il cappellano rettore della chiesa di San Giovanni Evangelista di Bulciago era anche rettore dell'oratorio dei Santi Cosma e Damiano. Nell'anno 1718, grazie all'autorizzazione del cardinale Odescalchi, venne aggiunta l'attuale sacrestia. la chiesetta \u00e8 stata oggetto di vari interventi di manutenzione e nell'anno 1991 \u00e8 stata radicalmente consolidata e restaurata.\nAll'interno, la chiesa conserva un affresco del XVI secolo.\nArchitetture civili.\nVilla Taverna ora Riccardi.\nLa costruzione dell'inizio secolo XIX \u00e8 una delle pi\u00f9 significative ville tipiche della Brianza. Villa Taverna, successivamente divenuta Pegazzano Riccardi, costituisce un interessante esempio barocchetto di primaria importanza. La villa \u00e8 separata dal contesto urbano da una quinta costituita da un muro semicircolare ad esedra che delimita la corte privata. Partendo dall'esedra, i volumi crescono verso la villa attraverso alcuni corpi secondari.\nPiazza Aldo Moro.\n\u00c8 la piazza centrale del paese, su cui affacciano le poste, bar, uffici, edicola, minimarket e altre attivit\u00e0. In questa piazza si svolgono anche gli eventi e le manifestazioni.\nAree naturali.\nIl piantone della Bella Veduta.\nAlla sommit\u00e0 del territorio di Bulciago, salendo in localit\u00e0 Belvedere, si giunge ad una collina rialzata nei tempi per realizzare uno di quei punti panoramici voluti dai nobili locali che ne fecero, in quel periodo, una moda. Da questa collina si domina a 360 gradi tutto l'abitato e una vasta zona della Brianza, spingendosi l'occhio verso un orizzonte che pare infinito. Questo luogo, che proprio per la sua bellezza ha dato il nome di \u201cBella Veduta\u201d all'abitato circostante, \u00e8 sempre rimasto nel cuore dei bulciaghesi.\nAl centro della collina si erge una pianta ultracentenaria, chiamata popolarmente il \"Piantone\", del tipo \u201dSophora Japonica\u201d. Il tempo, le avversit\u00e0 naturali, l'incuria dell'uomo, hanno lasciato evidenti tracce e la lussureggiante chioma non esiste pi\u00f9. Uno studio di valorizzazione ambientale eseguito dalla sezione WWF di Lecco, con la piantumazione di una \u201cSophora\u201d sorella che sostiene l'antico tronco, sembra aver ridato vitalit\u00e0 al nobile \u201cPiantone\u201d. Ai margini, essenze arboree autoctone e alcuni manufatti in legno, rendono gradevole la visita e la sosta. Chi visitasse il luogo avr\u00e0 la possibilit\u00e0 di avere un orientamento grazie alla realizzazione a terra dei quattro punti cardinali.\nLa volont\u00e0 a mantenere questo habitat ad un ottimo livello di fruibilit\u00e0 e l'amore per l'ambiente, hanno spinto l'amministrazione ad organizzare giornate per il recupero dell'area boschiva adiacente al Piantone, con il concorso di molti cittadini bulciaghesi.\nSociet\u00e0.\nLingue e dialetti.\nOltre alla lingua italiana, a Bulciago \u00e8 utilizzato il locale dialetto brianzolo, una variante della lingua lombarda. Attualmente, l'uso del brianzolo sta lentamente regredendo, anche se in misura minore di altri dialetti lombardi, soprattutto quelli parlati nelle citt\u00e0.\nReligione.\nLa principale confessione religiosa a Bulciago \u00e8 quella cattolica. La liturgia come in buona parte dell'arcidiocesi di Milano segue il rito ambrosiano, che prevede, tra le altre particolarit\u00e0, l'adozione di un lezionario, un messale e un calendario liturgico differenti da quelli del rito romano.\nIstituzioni, enti e associazioni.\nAssociazioni e gruppi iscritte all'albo comunale:\nCultura.\nPiccolo museo della tradizione contadina.\nRisale ai primi decenni del XX secolo.\nIstruzione.\nBulciago possiede due scuole:\nLa biblioteca, sita in Via del Beneficio 1, fa parte del sistema bibliotecario della provincia di Lecco\nGeografia antropica.\nUrbanistica.\nIl territorio si presenta collinare con quote variabili tra 373 m s.l.m. (quota massima) e 273 m s.l.m. (quota minima). Il nucleo abitato \u00e8 rappresentato dal centro di Bulciago, posto in posizione rilevata dalla localit\u00e0 Bulciaghetto ubicata nella piana della Bevera di Bulciago, al confine con Cassago Brianza. Altre aree edificate ad uso industriale sono presenti diffusamente in tutte le zone pianeggianti. Nel centro storico \u00e8 ubicato il nucleo antico di Bulciago, il cuore della cittadina, costituito da una serie di strade strette che lo attraversano. Ci sono poi piccoli nuclei storici sparsi, segni di vecchie abitazioni agricole, come il nucleo di Bulciaghetto (frazione staccata dal centro abitato), di Campolasco, le cascine Purgatorio, Paradiso, Portanea e Berio.\nL'espansione urbanistica si \u00e8 attuata soprattutto ad iniziare dagli anni \u201860: le aree urbanizzate occupano attualmente ca. 1,01 km\u00b2 equivalenti al 32,5% del territorio comunale e interessano soprattutto la fascia centrale, compresa fra l'area agricoloboschiva della Portanea e l'area agricola di Berio. Il settore agricolo e verde privato occupa attualmente ca. 1,49 km\u00b2 nelle conche di Berio, Campolasco, Portanea e nel rilievo di Bulciaghetto, equivalenti al 48 % del territorio comunale. Le aree boschive, intervallate da radure, sono presenti sui dossi a suoli sottili, inadatti all'agricoltura, della Portanea (al confine con Barzago e Garbagnate Monastero), a Berio, sopra i Morti dell'Avello, oltre che in piccole aree isolate; si estendono su ca. 0,5 km\u00b2, equivalenti al 16 % del territorio comunale.\nFrazioni.\nNel paese sono presenti due frazioni: Bulciaghetto e Campolasco.\nEconomia.\nBulciago ha sempre avuto una vocazione agricola. Nel XX secolo, durante gli anni del \"miracolo economico Italiano\" sono fiorite, e nel tempo cresciute, molte attivit\u00e0 sul territorio comunale, pi\u00f9 precisamente produzione di prodotti tessili, chimici, meccanici e nel campo dell'edilizia.\nInfrastrutture e trasporti.\nIl paese \u00e8 ben collegato con la strada statale 36 (direttrice Milano-Lecco-Valtellina) e l'ex strada statale 342 Briantea (direttrice Bergamo-Como) quest'ultima attraversa il paese tra la frazione di Bulciaghetto e il centro storico.\n\u00c8 servito da alcune fermate del pullman (linee c46 - c47) e dalla stazione ferroviaria di Cassago-Nibionno-Bulciago della linea suburbana di Milano S7 Lecco-Molteno-Milano (capolinea stazione Porta Garibaldi) gestita dalla societ\u00e0 Trenord.\nSport.\nNel comune di Bulciago \u00e8 presente la Polisportiva Oratorio Bulciago nata dall'unione di due sodalizi: la Polisportiva Bulciago, che vantava un'esperienza di 26 anni di sport agonistico e amatoriale nei settori Atletica, Calcio e Ciclismo, e il Gruppo Sportivo Oratorio Bulciago. Dal 1\u00ba luglio 2011 la Polisportiva Oratorio Bulciago gestisce l'intero centro sportivo comunale di Bulciago, comprendente sia il palazzetto dello sport che il campo di calcio. Oggi la Polisportiva Oratorio Bulciago annovera tra le sue file oltre 200 atleti impegnati nei settori Pallavolo femminile (6 squadre), Pallavolo maschile (1 squadra) e Calcio maschile (6 squadre, cui vanno aggiunti gli atleti che giocano nelle file dell'As Barzago)."}
{"id": "20990", "revid": "472536", "url": "https://it.wikipedia.org/wiki?curid=20990", "title": "Calco (Italia)", "text": "Calco (\"Calch\" in dialetto brianzolo) \u00e8 un comune italiano di abitanti della provincia di Lecco in Lombardia.\nGeografia fisica.\nTerritorio.\n\u00c8 ubicato tra le colline che fiancheggiano l'Adda, a nord-ovest del lago di Sartirana. Comprende anche il vicino centro di Arlate, situato pi\u00f9 ad est, su di un terrazzamento prospiciente il corso del fiume Adda.\nIl territorio \u00e8 per la maggior parte collinare con un'altezza minima di e massima di .\nSismicit\u00e0.\nCalco \u00e8 classificata come zona sismica 4 (Classificazione sismica dell'Italia) a cui corrisponde una pericolosit\u00e0 molto bassa, per cui le possibilit\u00e0 di danni dovuti alle scosse sono basse.\nClima.\nIl clima a Calco \u00e8 oceanico di tipo CFB secondo la classificazione dei climi di K\u00f6ppen.\nFa parte dei climi temperati delle medie latitudini: il mese pi\u00f9 freddo ha una temperatura media compresa tra -3\u00a0\u00b0C e 18\u00a0\u00b0C; almeno un mese ha una temperatura media superiore a 10\u00a0\u00b0C. Pertanto (come tutti i climi di tipo C) \u00e8 presente sia una stagione estiva sia una invernale. Il clima \u00e8 temperato umido in tutte le stagioni con estati calde; il mese pi\u00f9 caldo ha una temperatura inferiore a 22\u00a0\u00b0C.\nPer gli impianti termici il limite massimo consentito \u00e8 di 14 ore giornaliere dal 15 ottobre al 15 aprile.\nAl di fuori di tali periodi essi possono essere attivati solo in presenza di situazioni climatiche che ne giustifichino l'esercizio e comunque con una durata giornaliera non superiore alla met\u00e0 di quella consentita a pieno regime.\nOrigine del nome.\nUn'ipotesi fa riferimento al fatto che Strabone, storico e geografo greco (vissuto tra il 63 a. C. e il 19 d. C.) narra che i Romani, per ripopolare il Lario e le sponde dell'Adda, dopo la cacciata dei \"barbari\" Celti o Insubri, abbiano deportato in queste zone una grande quantit\u00e0 di Greci. Alcuni originari dell'isola di Calchi, nel mar Egeo, insediatisi sulle colline, chiamarono Calco la zona, in ricordo della loro patria lontana, a cui erano stati strappati e alla quale molto somigliava.\nUn'altra ipotesi fa risalire il nome alla voce celtica Calk, calce o masso calcareo, a causa dell'esistenza di pietra calcarea nella zona.\nUn'ulteriore ipotesi fa risalire il toponimo a un certo \"Calcos\", guerriero greco che avrebbe ricevuto il villaggio in dono dopo aver salvato la moglie del re longobardo Romualdo.\nStoria.\nLe prime notizie sull'esistenza del paese moderno, o meglio, sull'insediamento umano delle colline Calchesi, si trovano in una pergamena del 936/937 d.C., un atto di permuta tra l'arciprete della basilica di San Giovanni Battista e un tale Guarimberto, che firma in qualit\u00e0 di abitante di Calco: Signum + manibus Umberti filii quondam Gumperti de Calego Alcherio signore di Airuno; quest'ultimo, in partenza per una guerra, decide di fare delle donazioni alle Chiese di Sant'Alessandro di Brivio e San Damiano di Airuno affinch\u00e9, in caso di sua morte in battaglia, si officiasse un certo numero di Sante Messe a suffragio della sua anima. Prima dell'anno mille, Calco \u00e8 citato in altre cinque carte, due atti di vendita redatti a Lecco il 6 aprile del 975, nei quali il Conte di Lecco Attone di Guiberto, vende beni e terreni situati in diverse zone del territorio di Bergamo. Nobile di legge Franca, Attone governava, in nome di Carlo Magno, un vasto territorio a cavallo fra le attuali provincie di Lecco e Bergamo. Questa indicazione consente datare l'origine di Calco con certezza almeno al periodo del regno Longobardo; Umbertus (carta del luglio 975), professandosi di legge longobarda a circa 200 anni dalla conquista Franca, di fatto certifica e mantiene una identit\u00e0 \"nazionale\" consolidata probabilmente da molto tempo, presente e radicata sulle colline Calchesi. Se si pensa alla certa presenza dell'impero Romano nella zona, e ancor prima di altri popoli (Insubri, Celti ecc.), l'ipotesi di datare l'esistenza di Calco all'epoca longobarda pu\u00f2 anche essere considerata riduttiva.\nLa prima notizia certa dell'esistenza di Arlate, o meglio del Monastero di Arlate \u00e8 in una carta del 1162, dove in un atto di cessione di terreni viene certificato che quest'ultimi confinano con il Monastero (\"Monasteri San Columbani\"), anche se abitanti di un Vico Arelato si definivano tali Podone, Bonone e Auriprando, firmatari come testimoni di tre carte del 879, 983 e 999. Alcuni storici ritengono l'Arelato, citato nelle tre carte, come l'insediamento da cui ebbe origine Arlate mentre altri la pensano diversamente. Comunque la presenza monastica lascia supporre una pertinenza colombaniana dipendente dall'abbazia di San Colombano di Bobbio, fondata da san Colombano nel 614, che vi pass\u00f2 attorno al 612 scendendo lungo l'Adda come avvenne per Vaprio d'Adda ed una probabile fondazione preesistente all'attuale chiesa di Arlate dell'XI secolo.\nCalco fece successivamente parte del Contado della Martesana.\nDi orientamento ghibellino, i signorotti di Calco e Arlate con altri paesi della Brianza, nel periodo delle lotte contro i guelfi, otterranno per la loro fedelt\u00e0 ai potenti di Milano, esenzioni e privilegi vari. Autonome e separate, le due comunit\u00e0 si troveranno coinvolte nelle lotte di successione del Ducato di Milano, con il castello di Calco che venne distrutto in quanto rigugio di ghibellini milanesi; Calco era infatti legato alle vicende dei Calchi, proprietari e Signori di vaste zone della Brianza oltre che fedeli vassalli dei duchi di Milano dai quali ottennero onori e potere; Arlate, feudo della famiglia Vimercati, stretto attorno al proprio Monastero di Suore Cluniacensi, a sua volta proprietario di terre, mulini e anime.\nQuesta fedelt\u00e0 si riveler\u00e0 molto importante per il Duca di Milano quando l'Adda, nel 1428, diventa confine di Stato con la Repubblica di Venezia, ma che porter\u00e0 danni per gli abitanti dei due paesi, i quali subiranno le conseguenze delle lotte di successione, cio\u00e8 invasioni periodiche di eserciti, che solitamente si lasciavano dietro, lutti, distruzioni, fame e pestilenze, come ad esempio dopo il passaggio dei Lanzichenecchi nel 1629-30, che lasci\u00f2 Arlate spopolata. Durante la guerra tra Ducato e Serenissima, il castello di Calco fu rifugio di Francesco Sforza.\nSpagnoli, Francesi, Tedeschi e altri contribuirono in modo notevole a peggiorare le gi\u00e0 precarie condizioni materiali delle due comunit\u00e0. Solo con l'arrivo degli Austriaci (1713 trattato di Utrecht), e il loro insediamento come nuovi padroni, si assiste ad un periodo di relativa tranquillit\u00e0.\nSotto il Governo di Maria Teresa d'Austria comincia una nuova era, almeno per i ceti pi\u00f9 abbienti. Si riordina l'amministrazione dello Stato, si incentiva e si organizza la produzione agricola, si d\u00e0 impulso alle comunicazioni e alla nascente industria.\nNel riordino della pubblica amministrazione si procede alla stesura del catasto delle terre, (che si chiamer\u00e0 in suo onore Teresiano) e all'accorpamento delle comunit\u00e0 pi\u00f9 piccole. In relazione a questa riforma nel 1753 le due comunit\u00e0 autonome di Calco e Arlate sono unificate in un'unica realt\u00e0 amministrativa, da quella data inizia la vicenda del Comune di Calco.\nAbitato prevalentemente da contadini, coloni o pigionanti di nobili famiglie, il Comune, dal punto di vista sociale, segue le vicende di altri Comuni della zona, con problemi di vario genere legati soprattutto alle miserevoli condizioni di vita della popolazione, alla mancanza d'istruzione e all'assenza di concrete prospettive per la stragrande maggioranza degli abitanti del paese.\nL'avvento del Regno d'Italia non migliora eccessivamente le misere condizioni del popolo, anzi in alcuni casi le peggiora. Il 21 febbraio 1897 il Consiglio Comunale di Calco minaccia di dimettersi in massa perch\u00e9 non d'accordo sull'applicazione del raddoppio della tassa famiglia da 600 a 1200 lire annue (il focatico).\nDurante il periodo fascista vi \u00e8 un'unificazione \"spontanea\" dei Comuni di Olgiate Molgora, Calco e Mondonico su proposta del Capo del Governo, Primo Ministro Segretario di Stato e Ministro per gli affari Interni Benito Mussolini, a cui viene concessa dal Re con decreto legge N\u00b0382 del 17 marzo 1927 la facolt\u00e0 di ampliare, unire, sciogliere ecc. i comuni del Regno, cosa che il Re d'Italia, Vittorio Emanuele III far\u00e0 per i tre Comuni il giorno 2 giugno 1927 con Regio decreto n. 1032. Egli unisce o meglio aggrega i Comuni di Calco e Mondonico ad Olgiate Molgora, modificandone il nome in quello di Olgiate Calco con Regio decreto del 15 gennaio 1928 n. 79 pubblicato sulla Gazzetta ufficiale il 6 febbraio 1928 con il numero 30.\nTerminato il ventennio fascista, si risveglia lo spirito \"libero\" dei Calchesi che, come in molti altri comuni, chiedono di tornare autonomi e indipendenti.\nIl comune entra nella sovranit\u00e0 amministrativa il 13 settembre 1953, data dalla quale scompare il comune di Olgiate Calco come luogo di nascita di molti Calchesi.\nComunque la sorte di Calco, Olgiate e Mondonico fu condivisa da moltissimi comuni Italiani aggregati d'imperio dal Governo di Benito Mussolini con il permesso del Re. Il sistema difensivo \u00e8 stato realizzato probabilmente dai signorotti del vicino paese di Calco, la nobile famiglia Calchi, proprietaria di vasto territorio nella zona, a cui successivamente subentrano i nobili Vimercati; di questo contesto difensivo oggi si \u00e8 persa ogni traccia. Il paese o borgo di Arlate, \u00e8 gi\u00e0 citato in una serie di atti notarili dei secoli IX-X dove compaiono i nomi di tali: Auriprando, Bonone e Podone che firmano in qualit\u00e0 di testimoni tali documenti dichiarando di abitare in Vico arelato, oltre che certificare la loro appartenenza alla legge longobarda\nIn seguito a varie controversie, oltre che con le monache dell'Annunciata, anche con Brivio e Imbersago, la chiesa era diventata nel 1681 sede della parrocchia dei SS Gottardo e Colombano con giurisdizione e cura di circa 180/200 anime. Con l'arrivo dei francesi e la conseguente soppressione del monastero dell'Annunciata di Milano, vengono confiscati e incamerati anche i beni ancora posseduti in Arlate dalle monache, ponendo cos\u00ec fine alla pluricentenaria presenza Cluniacense nel paese, dove rimane, come unica testimonianza del loro passaggio, la chiesa.\nGeograficamente il paese \u00e8 diviso in due parti: Calco inferiore o Calco \"basso\", parte principale e preponderante del paese, e Calco superiore o Calco \"alto\", vicino a Sartirana, frazione di Merate.\nNel campanile della chiesa ci sono 5 campane in DO3 fuse da Pruneri nel 1886.\nAll'interno della chiesa c'\u00e8 un organo costruito nel 1772 dai Serassi e restaurato nel 1995 dai Fratelli Pirola di Sovico.\nMonumenti e luoghi d'interesse.\nArchitetture militari.\nSono presenti alcune torri militari facenti parte dell'antico sistema difensivo milanese e oggi adibite ad abitazioni.\nAree naturali.\nFra le colline di Calco Superiore \u00e8 presente il territorio di Sartirana dove \u00e8 presente un lago dal nome omonimo.\nSociet\u00e0.\nEtnie e minoranze straniere.\nGli stranieri residenti nel comune sono 542, ovvero il 10,6% della popolazione. Di seguito sono riportati i gruppi pi\u00f9 consistenti:\nLingue e dialetti.\nOltre alla lingua italiana, a Calco \u00e8 utilizzato il locale dialetto brianzolo, una variante della lingua lombarda.\nReligione.\nLa maggior parte degli abitanti \u00e8 di religione cristiana.\nIl paese \u00e8 costituito di due parrocchie: San Vigilio (Calco) e Santi Gottardo e Colombano (Arlate).\nCultura.\nIstruzione.\nBiblioteche.\nNel paese \u00e8 presente una biblioteca civica.\nScuole.\nSono presenti una scuola dell'infanzia situata vicino alla chiesa di San Vigilio, una scuola primaria e una scuola secondaria di primo grado. Tutti questi complessi sono interamente alimentati a pannelli solari e fotovoltaici.\nTeatro.\nAll'interno del paese \u00e8 presente un teatro di propriet\u00e0 della parrocchia.\nMusica.\n\u00c8 presente una scuola di musica che offre corsi di musica di pianoforte, violino e viola, violoncello, flauto, batteria e percussioni, chitarra classica \u2013acustica- elettrica, basso elettrico, tromba, clarinetto e sassofono, canto lirico e moderno, teoria musicale, musica d'insieme 1\u00ba e 2\u00ba livello.\nGeografia antropica.\nFrazioni.\nCALCO SUPERIORE: \u00e8 l'insieme delle localit\u00e0 collinari: Vescogna, Sant'Ambrogio, Torre, Ronco, Grugana, Caviggiolo, Ronchetto ecc. Alessandro Calchi fece costruire una chiesetta dedicata ai santi Carlo e Maddalena (, 354 abitanti).\nARLATE: \u00e8 una frazione del comune, si differenzia dal paese principalmente perch\u00e9 \u00e8 collocata in una zona pi\u00f9 pianeggiante.\nInfrastrutture e trasporti.\nStrade.\nIl comune \u00e8 attraversato dalla Strada Provinciale Ex Strada Statale 342 \"Briantea\", Como \u2013 Bergamo e dalla Strada statale 36 del Lago di Como e dello Spluga\nFerrovie.\nViene servito dalla stazione di Olgiate-Calco-Brivio, posta sulla linea Lecco-Milano.\nAmministrazione.\nGemellaggi.\nCalco \u00e8 gemellata con 2 citt\u00e0 del mondo:"}
{"id": "20993", "revid": "1516566", "url": "https://it.wikipedia.org/wiki?curid=20993", "title": "Carenno", "text": "Carenno (\"Car\u00e8n\" in dialetto bergamasco, \"Car\u00e8nn\" in dialetto lecchese) \u00e8 un comune italiano di abitanti della provincia di Lecco in Lombardia.\nIl comune \u00e8 sito nella valle San Martino e fino al 1992 apparteneva alla provincia di Bergamo. Comune di mezza montagna posto a 635 m s.l.m. in un'interessante scenografia paesaggistica che rende possibili brevi escursioni di carattere naturalistico, conserva luoghi in cui si respira ancora l'aria di una realt\u00e0 contadina e montana di un tempo. \nBorgo di origine medievale arroccato intorno alla vecchia parrocchiale dei Santi Pietro e Biagio e alla torre detta di Tuzzano Rota, reso celebre dalle illustri figure del patriota Gabriele Rosa, del medico \u2014 famoso per i suoi studi botanici \u2014 Lorenzo Rota, del sacerdote e giornalista Davide Albertario e del filosofo metafisico Gustavo Bontadini, \u00e8 collocato sull'orlo di un ampio terrazzo posto a vista sull'Adda.\nStoria.\nSimboli.\nLo stemma e il gonfalone del comune di Carenno sono stati concessi con decreto del presidente della Repubblica del 2 marzo 1984.\nLe montagne rappresentano l'altopiano che ospita il paese. La casa-forte sottostante ricorda la Torre di Tuzzano che si trova in contrada di Carale, che fu l'abitazione del capo guelfo Tuzzano Rota descritta da Cesare Cant\u00f9.\nMonumenti e luoghi d'interesse.\nImportante \u00e8 l'Oratorio di San Domenico con pitture raffiguranti scene vicine alla danza macabra ed interessante risulta la localit\u00e0 di Colle di Sogno, un compatto nucleo di edifici rustici abbarbicato sul crinale della montagna a quasi mille metri di altitudine. Il Museo Ca' Mart\u00ec documenta la storia, la memoria, la vita e il lavoro dei muratori di Carenno e della Val San Martino tra Ottocento e Novecento, ben testimoniato dall'imponente nuova chiesa parrocchiale dell'Immacolata principiata nel 1911, e ad esso \u00e8 collegato un percorso che conduce ai luoghi e ai segni legati al lavoro dei muratori (edifici, nuclei, cave).\nSociet\u00e0.\nEtnie e minoranze straniere.\nGli stranieri residenti nel comune sono 93, ovvero il 6,3% della popolazione.\nLingue e dialetti.\nOltre alla lingua italiana che rimane quella maggiormente utilizzata, a Carenno \u00e8 parlato il dialetto bergamasco, una variante appartenente al ramo orientale della lingua lombarda, che si \u00e8 diffuso grazie al legame di lunga data che lega la Valle San Martino a Bergamo. Le parlate locali nella zona occidentale della Valle, risentono della vicinanza a Lecco e di conseguenza il vernacolo locale presenta delle affinit\u00e0 con il dialetto lecchese del quale riprende diverse parole."}
{"id": "20997", "revid": "1543377", "url": "https://it.wikipedia.org/wiki?curid=20997", "title": "Cassina Valsassina", "text": "Cassina Valsassina (\"Cas\u00ecna\" in dialetto valsassinese, in origine semplicemente Cassina) \u00e8 un comune italiano di 527 abitanti della provincia di Lecco in Lombardia.\nGeografia fisica.\nIl comune si sviluppa lungo un asse nord-sud, con il centro abitato posto nel lembo pi\u00f9 settentrionale che crea una conurbazione unica con Cremeno e Moggio. Alle spalle dello stesso, in direzione sud, si apre la vallata di Mezzacca, ove \u00e8 situata l'omonima frazione e dove la SP64, dopo aver attraversato l'abitato di Moggio, rientra nel territorio comunale percorrendone il versante orientale fino a raggiungere Culmine San Pietro, punto di chiusura della vallata, nonch\u00e9 il pi\u00f9 alto e pi\u00f9 meridionale del comune.\nStoria.\nOriginariamente feudo dei Torriani, il territorio di Cassina segu\u00ec il destino del resto della Valsassina.\"\"\nAggregato a Cremeno sotto il fascismo, dal 1948 Cassina costituisce un'entit\u00e0 comunale autonoma.\"\"\nSimboli.\nLo stemma del Comune di Cassina Valsassina \u00e8 stato concesso con decreto del presidente della Repubblica dell'11 maggio 2005. \nLa torre, gi\u00e0 presente nello stemma dei Torriani, ricorda i fortilizi medioevali risalenti alla dominazione di questa famiglia prima e dei Visconti poi, di cui si trovano ancora vestigia odierne, e nello specifico, la torre situata all'imbocco della strada per il Culmine di San Pietro e la localit\u00e0 di Mezzacca, eretta a presidio di un'importante via di comunicazione commerciale e posizionata in modo da rimanere in comunicazione visiva con la Rocca di Baiedo a Pasturo.\nComunit\u00e0 montana.\nFa parte della Comunit\u00e0 Montana della Valsassina, Valvarrone, Val d'Esino e Riviera."}
{"id": "20998", "revid": "1935652", "url": "https://it.wikipedia.org/wiki?curid=20998", "title": "Castello di Brianza", "text": "Castello di Brianza (\"Cast\u00e9l\" in dialetto brianzolo) \u00e8 un comune sparso italiano di abitanti della provincia di Lecco in Lombardia.\nOrigini del nome.\nIl toponimo \"Castello\" rimanda a un edificio di Brianzola, pi\u00f9 volte restaurato nel corso dei secoli, che la tradizione vuole essere appartenuto alla regina Teodolinda.\"\"\nStoria.\nIl comune di Castello di Brianza venne creato nel 1928 dalla fusione di due preesistenti comuni: Brianzola e Cologna.\nDurante il Medioevo, quelle che oggi costituiscono le frazioni di Castello di Brianza erano comprese nel cosiddetto Comitato longobardo di Lecco.\"\" Il territorio di Cologna, in un primo momento assegnato in feudo ai vescovi di Bergamo per opera di Ottone I di Sassonia, fu successivamente affidato da Corrado il Salico all'arcivescovo di Milano Ariberto da Intimiano, il quale nel 1035 lo infeud\u00f2 al monastero di San Dionigi.\"\" Nel 1491 il feudo pass\u00f2 dai monaci milanesi ai Missaglia.\"\"\nSociet\u00e0.\nEvoluzione demografica.\nComune di Cologna"}
{"id": "20999", "revid": "2183746", "url": "https://it.wikipedia.org/wiki?curid=20999", "title": "Cernusco Lombardone", "text": "Cernusco Lombardone (\"Cern\u00f6sch\" in dialetto brianzolo) \u00e8 un comune italiano di abitanti della provincia di Lecco in Lombardia, situato nel territorio del Meratese.\nGeografia fisica.\nTerritorio.\nIl territorio comunale, distribuito tra piano e collina, \u00e8 attraversato da nord a sud da due torrenti: il Molgora e il Curone che formano due vallette omonime. Un terzo della superficie \u00e8 compresa nel Parco regionale di Montevecchia e della Valle di Curone.\nClima.\nCernusco Lombardone ha un clima con caratteristiche tipicamente continentali.\nStoria.\nDa Cernusco Lombardone, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga.\nSotto il Ducato di Milano, il paese fu indeudato dapprima alla famiglia Cernuschi (1535), poi ai Panigarola e infine ai Brivio (1647).\"\"\nTra il 1928 e il 1966 Cernusco fu accorpato a Montevecchia\"\".\nSociet\u00e0.\nEtnie e minoranze straniere.\nGli stranieri residenti nel comune sono 464, ovvero il 12,0% della popolazione. Di seguito sono riportati i gruppi pi\u00f9 consistenti:\nLingue e dialetti.\nOltre alla lingua italiana, a Cernusco Lombardone \u00e8 utilizzato il locale dialetto brianzolo, una variante della lingua lombarda.\nInfrastrutture e trasporti.\nFerrovie.\nIl paese \u00e8 dotato di una propria stazione ferroviaria sulla linea Lecco-Milano."}
{"id": "21000", "revid": "1516566", "url": "https://it.wikipedia.org/wiki?curid=21000", "title": "Cesana Brianza", "text": "Cesana Brianza (\"San Fermo\" in dialetto brianzolo\"\" e semplicemente Cesana fino al 1863) \u00e8 un comune italiano di abitanti della provincia di Lecco in Lombardia.\n\u00c8 posto ai piedi del monte Cornizzolo nei pressi del lago di Pusiano. Fa parte della Comunit\u00e0 montana Lario Orientale - Valle San Martino. Tra i monumenti da ricordare la chiesa di San Fermo.\nGeografia fisica.\nNell'ode \"La salubrit\u00e0 dell'aria\" (1759), Giuseppe Parini canta:\n\u00ab\"Oh beato terreno Del vago Eupili mio, Ecco al fin nel tuo seno M'accogli; e del natio Aere mi circondi; E il petto avido inondi.\"\n\"Gi\u00e0 nel polmon capace Urta s\u00e8 stesso e scende Quest'etere vivace, Che gli egri spiriti accende, E le forze rintegra, E l'animo rallegra.\"\n\"Per\u00f2 ch'austro scortese Qui suoi vapor non mena: E guarda il bel paese Alta di monti schiena, Cui sormontar non vale Borea con rigid'ale.\"\nIl chiaro legame del Parini con il comune di Cesana Brianza \u00e8 descritto nel momento in cui si fa affermazione al Bel paese (Cesana Brianza appunto), da lui vagheggiato e contemplato dalla finestra della sua casa di Bosisio Parini.\nTerritorio.\nIl territorio comunale di Cesana Brianza si estende tra i laghi di Pusiano e di Annone ed \u00e8 posto sul versante meridionale del Monte Cornizzolo (\u201cCornizzola\u201d o \u201cCorniscioeula\u201d), una delle numerose montagne appartenenti al Triangolo Lariano e geologicamente alle Alpi Meridionali. Il territorio comunale \u00e8 il risultato di continue trasformazioni geologiche. Difatti, il terreno non \u00e8 ugualmente fertile ed uniforme: tratti di terra di origine marina si affiancano ad altri di origine continentale e ad altri di origine glaciale o morenico.\nL\u2019agro cesanese presenta un terreno povero e permeabile reso fertile dalle continue opere di bonifica dell\u2019uomo e perci\u00f2 ormai produttivo di qualsiasi coltura. Fino a pochi decenni fa, il taglio del fieno, l\u2019allevamento del bestiame, la coltivazione della vite e del gelso e, in scarsa misura, la raccolta dei cereali costituivano le risorse prevalenti del Comune, dimostrando la realt\u00e0 agricola di Cesana Brianza. Oggi, invece, la massima produttivit\u00e0 deriva dal settore dell\u2019industria, mentre le colture agricole del gelso e della vite sono quasi interamente sparite, per questo la propriet\u00e0 fondiaria estremamente frazionata serve ormai soltanto a garantire un po' di verde.\nParticolarmente noto \u00e8 il Parco Comunale \u201cRoccolo\u201d di Cesana Brianza, posto in una posizione collinare con una splendida vista sul lago di Pusiano.\nOrigini del nome.\nIl toponimo Cesana deriva da \"Caesiana rura\" (oppure \"Caesiana Villa\", \"domus\", \"turris\", \"colonia\"). Si pu\u00f2 ritenere, dunque, che l'origine del nome deriverebbe da un aggettivo latino ottenuto dall\u2019applicazione del suffisso\u00a0 -ianus, -iana al nome gentilizio romano \"Caesius\", appunto Caesiana. Il toponimo Cesana \u00e8 molto diffuso in tutta Italia (Cesana Torinese, Cesana frazione di Varese Ligure, Cesana presso Feltre, ma anche Cisano Bergamasco ecc).\nIn tutti questi casi, i nomi di localit\u00e0 derivano da diversi possedimenti di famiglie della gente \"Caesia\", molto numerosa e potente soprattutto in epoca imperiale.\nIl comune cambi\u00f2 nome dal 1927 al 1955 quando venne accorpato al confinante comune di Suello, dando vita cos\u00ec al comune di Cesello Brianza.\nStoria.\nLa storia di Cesana Brianza ha origini antiche risalenti all\u2019antica Roma. Una prima documentazione di questo luogo risale alla celebre ed antica Tabula Peutingeriana. Difatti, lo sviluppo della rete stradale agevol\u00f2 il processo di romanizzazione della Valle padana, e proprio sul percorso di un\u2019antica strada di epoca romana sorse il villaggio di Cesana. Questa via di comunicazione collegava le grandi strade della Venezia con la cosiddetta \u201cVia del Reno\u201d, la quale portava fino in Germania nella regione dell\u2019Alto Reno e dell\u2019Alto Danubio passando per Como, per Chiavenna, per il Passo dello Spluga ed infine per Coira.\nCesana, in et\u00e0 longobarda, da semplice e comune postazione militare divenne un vero e proprio \u201ccastrum\u201d o castello, dotata di torre di guardia ed altri annessi edifici di difesa.\nDurante le dispute tra Como e Milano, nel 1162 il paese vide la distruzione delle proprie mura difensive da parte dei milanesi.\"\" In quel periodo, il territorio costituiva un feudo concesso da Federico Barbarossa all'abate di San Pietro al Monte.\"\"\nDurante il Ducato di Milano, il territorio fu infeudato dapprima ai Dal Verme, poi ai Fregoso e infine agli Sfondrati\"\" (di origine cremonese), durante la dominazione spagnola.\nDa un punto di vista ecclesiastico, il paese fu per molti secoli compreso nella pieve d'Incino.\"\"\nDal 1927 al 1955 il comune di Cesana Brianza fu accorpato con Suello, dando vita al comune di Cesello Brianza allora appartenente alla provincia di Como. Il provvedimento replic\u00f2 un analogo decreto emesso da Napoleone nel 1809 e in vigore fino al 1816.\nSimboli.\nLo stemma di Cesana Brianza, adottato nel febbraio 1895 su progetto dell'editore Vallardi e ufficialmente concesso con decreto del presidente della Repubblica del 27 febbraio 2009, descrive le origini romane e le tradizioni medioevali di questo paese:\nLa presenza del biscione visconteo, probabilmente, allude al fatto che a Cesana l'arcivescovo Visconti aveva istituito il seminario di San Fermo, poi soppresso nel 1596 dal cardinal Borromeo.\nIl gonfalone municipale \u00e8 costituito da un drappo di azzurro.\nInfrastrutture e trasporti.\nFra il 1928 e il 1955 la localit\u00e0 era servita dalla fermata \"Cesana-Bosisio\", posta lungo la Tranvia Como-Erba-Lecco."}
{"id": "21001", "revid": "1272592", "url": "https://it.wikipedia.org/wiki?curid=21001", "title": "Civate", "text": "Civate (\"Sciuaa\", \"Ci\u00fc\u00e2\" o \"Civ\u00e0a\" in dialetto brianzolo) \u00e8 un comune italiano di abitanti della provincia di Lecco in Lombardia. \u00c8 posto nella valle Magrera tra lo sbocco della Valle dell'Oro e il torrente Rio Torto. Si trova ai piedi del monte Cornizzolo di fronte al monte Barro. \nCivate \u00e8 divisa in varie frazioni tra cui il centro storico, la Santa, Tozio, il Pozzo, Scola e Isella che si trova sull'istmo che divide il lago di Annone.\nPur facendo parte dell'arcidiocesi di Milano, a Civate si pratica il rito romano anzich\u00e9 il rito ambrosiano, in usanza della fondazione dell'Abbazia di San Pietro al Monte.\nGeografia fisica.\nTerritorio.\nCivate \u00e8 esteso in prevalenza sul versante sud-est del monte Cornizzolo. Civate si affaccia sul lago di Annone ricoprendo l'istmo che lo divide.\nIdrografia e geomorfologia.\nIl territorio comunale si posiziona nel contesto morfologico della Pianura lombarda caratterizzata da morfologie legate a deposizione fluvioglaciale e fluviale/alluvionale di et\u00e0 quaternaria. Il territorio \u00e8 morfologicamente collinare, a seguito dall'intenso livellamento di una superficie originaria leggermente pi\u00f9 ondulata per scopi agricoli; infatti, a grande scala si possono presentare delle blande ondulazioni, interpretabili come paleo-alvei, che sono la testimonianza delle antiche divagazioni dei corsi d'acqua che hanno attraversato e costruito tale paesaggio. Il territorio \u00e8 attualmente attraversato da un fitto reticolo idrografico composto da corsi d'acqua naturali.\nAzione sismica.\nIl comune di Civate \u00e8 classificato in zona sismica 3. Ammassi rocciosi affioranti o terreni molto rigidi caratterizzati da Vs30 superiori a 800 m/sec, eventualmente comprendenti in superficie uno strato di alterazione, con spessore massimo pari a . Superficie pianeggiante, pendii e rilievi isolati con inclinazione media i 15\u00b0.\nClima.\nIl clima civatese \u00e8 una via di mezzo tra il clima alpino e il clima padano, con estati non troppo afose e con inverni non troppo rigidi.\nNel mese di gennaio, che \u00e8 il mese pi\u00f9 secco dell'anno, la precipitazione raggiunge i mentre nel mese di giugno la piovosit\u00e0 \u00e8 in media di . \nLa temperatura media del mese di luglio raggiunge i , mentre in gennaio si raggiunge la temperatura pi\u00f9 bassa dell'anno che \u00e8 di di media. Le temperature medie variano di durante l'anno.\nStoria.\nLe pi\u00f9 antiche tracce umane sul territorio civatese risalgono all'et\u00e0 del rame, con la presenza di insediamenti umani presso il cosiddetto \"Buco della sabbia\", caverna funeraria con resti d'ossa, utensili e graffiti. In ogni caso il vero e proprio inizio dell'insediamento di Civate \u00e8 da attribuire a un gruppo di guerrieri-agricoltori celti, che ai piedi del Cornizzolo, nella zona odierna della frazione Tozio, pose lo stanziamento primitivo.\nSuccessivamente, quando i Romani si impadronirono della Gallia Cisalpina (196 a.C.), anche il territorio civatese fu soggetto all'opera di riorganizzazione militare-difensiva a cui furono sottoposti i territori collinari e della pianura, per creare una protezione in previsione di eventuali incursioni o invasioni provenienti dalle Alpi. Il passaggio obbligato all'incrocio con la via proveniente da Aquileia, assegn\u00f2 la denominazione di \"Clavis\" (chiave) alla localit\u00e0, per indicarne la necessit\u00e0 del transito. Furono, poi, i Longobardi a variare la voce latina in Clavate (col suffisso \u2013ate gi\u00e0 presente in epoca etrusca), da cui Ciavate o Ciauate per arrivare all'odierna Civate. Ci\u00f2 che importa, comunque, \u00e8 che i Romani, presenti con forze massicce nel castello di Lecco, fossero anche stanziati nel punto chiave di passaggio, laddove sorgevano il ponte sul Rio Torto e un piccolo luogo di culto, denominato \"La Santa\", dove oggi sorge l'oratorio dei Santi Nazario e Celso.\nNel 476 d. C, alla caduta dell'Impero romano d'Occidente, i Goti assunsero il dominio sui territori della penisola italica: anche sul territorio sono rimaste tracce, come il \"Buco della sabbia\", visibili del loro passaggio, in particolare sul monte Barro, dove oggi i resti di una fortezza testimoniano la volont\u00e0 di aumentare il controllo sulla zona del transito obbligato de \"La Santa\".\nIn seguito i Longobardi ebbero un ruolo decisivo nella storia di Civate, non solo a livello militare, ma anche per fattori di carattere religioso e culturale, dal momento che, durante l'ultima parte del loro regno, sorger\u00e0 il monastero di San Pietro al Monte. Tutti i documenti che ricordano la fondazione del monastero pedemontano rimarcano la sua origine longobarda, affidandone l'idea della realizzazione a Desiderio, l'ultimo re dei Longobardi\"\". La storia di Civate sar\u00e0 per secoli indissolubilmente legata alle vicende del monastero, ai rapporti con gli abati, all'Impero germanico e agli arcivescovi milanesi. In particolare allo scoppio del conflitto tra Milano e l'imperatore Federico Barbarossa, Algiso, l'allora abate di Civate, si schier\u00f2 dalla parte del Barbarossa offrendo un appoggio sicuramente non solo spirituale. Distrutta Milano nel 1162, Federico concesse ad Algiso, suo fedelissimo, il diploma che confermava i possessi dell'abbazia civatese. L'illusione di aver ottenuto libert\u00e0 e indipendenza fu, per\u00f2, di breve durata perch\u00e9 poco tempo dopo l'Arcivescovo milanese reclam\u00f2 e ottenne l'autorit\u00e0 sul monastero e i suoi beni.\nNel XIII secolo, durante le dispute che videro contrapposti i Visconti ai Torriani, il castello di cui Civate disponeva and\u00f2 completamente distrutto.\"\"\nTornando alle vicende del monastero, nel 1470 mor\u00ec l'ultimo benedettino rimasto. In seguito alla nascita degli ordini mendicanti, il monastero divent\u00f2 commenda di numerosi cardinali, tra i quali Ascanio Maria Sforza Visconti e Antonio Trivulzio\"\". I monaci tornarono a Civate solo nel 1566 quando l'allora abate commendatario, Niccol\u00f2 Sfondrati, futuro papa Gregorio XIV, convinse gli Olivetani ad abitare il monastero, dando alla fede nuovo fervore.\nNel 1571 venne a Civate il cardinale Carlo Borromeo in visita pastorale. Sotto il suo pontificato si pose la questione sia della nomina di un parroco scelto tra il clero secolare sia del rito romano, con cui da sempre si celebrava a Civate. Col passare degli anni, la brianzola Civate, continu\u00f2 a professare il rito romano per onorare la basilica sovrastante il paese."}
{"id": "21003", "revid": "37401", "url": "https://it.wikipedia.org/wiki?curid=21003", "title": "Colico", "text": " Colico (\"C\u00f2legh\" in dialetto comasco, : o ) \u00e8 un comune italiano di abitanti della provincia di Lecco in Lombardia.\nLa localit\u00e0 \u00e8 tuttavia storicamente legata alla provincia di Como, tanto da appartenere alla diocesi lariana.\nSi trova sul punto d'incontro di strade, come la SS 36 del Lago di Como e dello Spluga, che collega Milano e la Brianza con il Lario e la Valchiavenna, e la SS 38 dello Stelvio.\nLa cittadina \u00e8 una localit\u00e0 lacustre di villeggiatura con buone strutture ricettive ed \u00e8 molto frequentata durante la stagione estiva; rappresenta il centro pi\u00f9 importante dell'Alto Lario.\nNegli anni 2006 e 2008 ha ospitato la tappa italiana della Coppa del Mondo di kitesurfing.\n\u00c8 il decimo comune della provincia di Lecco per numero di abitanti, il secondo (dopo Mandello del Lario) fra quelli posti a nord del capoluogo\nGeografia fisica.\nColico \u00e8 l'ultima localit\u00e0 della sponda orientale del lago di Como, dominata dall'imponenza del Monte Legnone, che con i suoi 2609 metri \u00e8 la montagna pi\u00f9 alta della provincia di Lecco ed infatti appartiene al complesso alpino delle Orobie, mentre il resto del territorio lecchese viene considerato appartenente all'area prealpina. Anche il Monte Legnoncino con i suoi 1714 m \u00e8 parte importante del panorama colichese. Nelle vicinanze di Colico si trova la Riserva Naturale del Pian di Spagna, corridoio di migrazione per l'avifauna Pian di Spagna, appartenente alla Provincia di Como. I tre principali corsi d'acqua di Colico sono il torrente Inganna, il torrente Perlino e la valle della Merla. Il canale rettificato del fiume Adda fa da confine naturale con la Provincia di Como.\nCaratteristici nel paesaggio di Colico sono i quattro montecchi (Montecchio nord, sud, del forte di Fuentes e di Piona- Olgiasca), piccole colline che si elevano in corrispondenza del lago sopra i depositi alluvionali della conoide dell'Inganna e del Perlino; infatti Colico \u00e8 anche chiamata \"Citt\u00e0 dei montecchi\".\nOrigini del nome.\nSull'origine del nome \"Colico\" vi sono ancora diverse ipotesi. Carlo Castelli, all'interno del suo libro \"Giano ragionato\", riconduce l'etimologia al verbo latino \"colligere\", \"radunare\", anche se sin da subito essa \u00e8 stata scartata. Una seconda spiegazione riporta l'origine ad una precisa posizione geografica, ovvero \"caput lacus\", \"in capo al lago\", ed \u00e8 questa una delle ipotesi pi\u00f9 accreditate. Un'altra teoria riporta al sostantivo latino \"collis\", ed \u00e8 illustrabile osservando la presenza dei quattro montecchi entro i cui limiti \u00e8 sorta la citt\u00e0. Il nome di Colico citato Colek su alcune antiche carte potrebbe infine derivare dal termine latino collis e dal termine celtico lek-leuca per indicare una tappa, una localit\u00e0 di sosta nei viaggi.\nStoria.\nData la posizione a cavallo di due valli (Valtellina e Valchiavenna) e del Lago di Como fin dall'antichit\u00e0 la zona di Colico doveva essere centro di un fiorente stanziamento di abitanti.\nA testimoniare tale fatto restano i numerosi massi cupelliformi esistenti nella plaga, il pi\u00f9 interessante dei quali \u00e8 il sasso detto \"COMBALLO\" (la barca) che trovasi nella gola della Garavina ad ovest del confine tra il comune di Colico e quello di Dorio, in vicinanza della strada provinciale. Il comballo \u00e8 un sasso a forma di barca con centinaia di incisioni cupelliformi di varie dimensioni e forme.\nSimilmente sono state ritrovate nel territorio scuri di pietra e manufatti di rame e bronzo (scure, pugnali e spade). Alcuni di questi reperti si trovano al Museo di Como e del Paradiso di Chiavenna. Questi oggetti ci testimoniano che a Colico vi era una popolazione dedita alla pastorizia, all'agricoltura, ai commerci e alla pesca.\nI primi insediamenti di Colico in et\u00e0 Neolitica hanno lasciate tracce sul Montecchio Nord, dove veniva estratto rame.\nPreistoria.\nLe prime popolazioni che giunsero nell'Alto Lago arrivarono non prima del Neolitico; si tratta dei Liguri, dei Celti e dei Galli. I primi, chiamati pi\u00f9 precisamente \"Liguri alpini\", lasciarono a Colico (e in generale a tutto il nord Italia) diversi toponimi con suffisso in \"asca\", \"asco\". Chiaro esempio \u00e8 la localit\u00e0 Tennasco, o ancora la vicina Perdonasco situata nel comune di Dorio.\nNella toponomastica a ricordo di popolazioni celtiche che abitavano nella regione, in luogo si hanno i nomi Montecchio (dal termine latino Mons e da quello celtico di tecchia-tegia-luogo recintato e munito di tetto) e forse in Colico - dal termine latino collis e lek-leuca (Colek \u00e8 citato il nome di Colico su alcune antiche carte) per tappa, localit\u00e0 di sosta nei viaggi. Il termine lek-leuca si ritrova anche nel torrente Lesina (Leucina-Lecina) che ora si getta nell'Adda a Delebio e che anticamente invece come \u00e8 provato da documenti scorreva alle falde del Monte Legnone fino al territorio di Colico e da qui al lago.\nAi primi abitatori succedettero gli Insubri e i Comensi, che in realt\u00e0 si sovrapposero alle popolazioni gi\u00e0 presenti. Dei successivi, gli Etruschi, ci rimane un interessante reperto storico, ritrovato nel 1879 sulla Strada Regina durante alcuni lavori di ampliamento: si tratta di un vaso di terracotta sul quale \u00e8 incisa la parola etrusca \"kut\", \"vaso\". Infine, sopraggiunsero i Reti, identificati dai Romani come gli abitanti a nord della Pianura Padana.\nI primi anni dell'epoca romana.\nNel 46 d.C., secondo la \"Tabula Clesiana\", il \"municipium\" di Como si era esteso sino alla Valchiavenna e alla Val Bregaglia, coprendo dunque anche il territorio colichese.\nTracce cospicue della dominazione romana si hanno in un sepolcreto trovato vicino al Trivio Fuentes nel 1848 nello scavo dell'alveo del fiume Adda, cento metri a monte del ponte sulla SS36, in due cippi marmorei trovati nel Pian di Spagna in uno dei quali si cita gli \"ANEUNIATES\" come abitanti della zona, nelle tracce di selciato di strada in vicinanza del sepolcreto, in frammenti di una lapide trovata ad Olgiasca e in alcune monete romane affiorate in occasione di scavi.\nLungo sarebbe enumerare i molti nomi della toponomastica di Colico aventi origine in questo periodo, come il toponimo \"Centoplagio\" (utilizzato per l'attuale frazione di Laghetto), che richiama alla centuriazione e dunque all'assegnazione delle terre ai coloni.\nI Romani nei primi secoli dopo Cristo.\nLa latinizzazione dell'Alto Lago avvenne tra il I e il III secolo d.C. Un'epigrafe riguardante il vicino borgo di Olonio riporta l'esistenza di decurioni, cio\u00e8 uomini aventi il diritto di partecipare alle riunioni e alle decisioni del Municipio di Como. Ma il primo fatto di notevole importanza riconducibile a Colico (seppur non completamente accertato e riportato dallo storico seicentesco Primo Tatti nei suoi \"Annali\") risale al III secolo, nel quale il martire San Fedele, gi\u00e0 evaso dal carcere milanese in cui era stato rinchiuso dall'imperatore Massimiliano per la professione della fede cristiana, sbarc\u00f2 al Laghetto di Piona (localit\u00e0 facente parte della frazione di Laghetto) e da l\u00ec raggiunse Samolaco a piedi, dove venne catturato e giustiziato. Per questo motivo gli abitanti della frazione avrebbero dedicato a San Fedele la chiesa della frazione. Da Colico, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga.\nIV-V secolo: il Paganesimo persiste.\nNonostante la diffusione del Cristianesimo, l\u2019Alto Lago conserver\u00e0 ancora per decenni segni di paganesimo: risale al 1966, durante un riordino del pavimento della chiesa dell\u2019Abbazia di Piona, il rinvenimento di un\u2019urna-ossario (fine V-inizio VI secolo) dedicata dalla madre alla giovane figlia Festina. La conferma giunge con la testimonianza del vescovo di Como Agrippino, che nel 618-620 giunge in visita al monastero e fa costruire una chiesa dedicata a Santa Giustina. Il fatto \u00e8 a sua volta verificato da un cippo lapidario conservato nel monastero.\nSecoli VI-X: Goti, Longobardi e Carolingi.\nTra i secoli VI e VIII avvengono le invasioni barbariche con i Goti e i Longobardi, ma non ci giungono, ad eccezione della vicenda gi\u00e0 riportata di Agrippino, informazioni di rilievo. Nel IX secolo inizia l\u2019epoca carolingia, e risale all\u2019879 un documento nel quale \u00e8 riportato il \u201cLineone\u201d, oggi Legnone, monte ai cui piedi sorge l\u2019intera Colico. Fino ad allora era noto con il nome di \u201cTricuspide\u201d.\nPrimo documento di grande rilevanza, opera di un certo Adelardo, \u00e8 datato 905 e cita le localit\u00e0 che formavano (e formano) la frazione di Centoplagio, ora Laghetto: Corte, ovvero \u201cspazio chiuso con casa padronale e un certo numero di cascine per i lavoratori terrieri dipendenti\u201d, e Logasc, ovvero la parte bassa affacciata sul lago oggi denominata \u201cLaghetto di Piona\u201d o pi\u00f9 semplicemente \u201cPiona\u201d. Occorre ricordare che l\u2019Abbazia di Piona non si trova qui, ma nella frazione di Olgiasca.\nDi ancor pi\u00f9 grande importanza uno scritto del 931, che parla di alcuni possessi a \"Collogo\", in localit\u00e0 Ponte (oggi Pont\u00e8e), ovvero tra il centro vero e proprio e via Bacco: un certo Riprando di Basilicaduce, figlio di Inderado, dona ai preti, diaconi e chierici della Chiesa di Gravedona (dalla cui Pieve dipendeva allora Colico) i suoi terreni, in memoria della sua defunta madre.\nNel 983, inoltre, tale Ariberto Busca sale da Como a Cosio; si tratta di un rappresentante di un signore feudatario che ordina la costruzione di alcuni castelli, tra i quali uno sul Montecchio nord.\nInfine, \u00e8 da ricordare il viaggio di Ottone III verso Roma, al fine di ricevere l'incoronazione da parte del Papa: l'imperatore transit\u00f2 a Colico il 27 maggio 996.\nX-XI secolo: l'importanza di Colico a livello territoriale.\nRisale al Mille, invece, una \"cartula vendicionis\", ovvero un atto di vendita. Un certo Giovanni, figlio di Giseverto e Grisencia, abitanti a \"Fameliarca\" (in Centoplagio), vendono ad Anperto, figlio di Lorenzone, e a Baroncio (entrambi residenti a Cosio), alcuni beni sparsi nella localit\u00e0. Il toponimo \"Fameliarca\", significante \u201cprime famiglie\u201d, indica oggi il nucleo storico di Fumiarga, posto a nord della chiesa.\nAltro fatto rilevante \u00e8 datato 1138, anno in cui il vescovo di Como Ardizzone consacr\u00f2 la chiesa dell\u2019Abbazia di Piona anche alla Madonna, in aggiunta alla gi\u00e0 presente dedica a San Nicol\u00f2.\nSi parla di \"castrum de Colego\" nel 1190: Enrico VI, successore di Federico Barbarossa, conferma ai fratelli Alberto, Giacomo e Alberico Vicedomini di Como numerosi privilegi su alcune terre, tra i quali spicca Colico. Qui, si specifica, \u00e8 presente il maggiore dei castelli tra quelli della Bassa Valtellina, Valchiavenna e Alto Lario.\nXII-XIV secolo: i primi toponimi, le investiture.\nTra alcuni documenti riguardanti soprattutto \"Centoplagio\", ne spicca uno risalente all\u201911 maggio 1231. Un certo Pollo di Lafranco de \"Agallo\" di Colico consegna a Vincenzo fu Giovannibuono de Carale (localit\u00e0 posta tra Domaso e Vercana, sulla sponda opposta), ministro della chiesa di San Vincenzo di Gravedona, nove staia di prodotti in natura, dunque un pagamento in granaglie. La testimonianza \u00e8 discretamente importante perch\u00e9 viene nominata una certa localit\u00e0 \"Agallo\". Per assonanza si pu\u00f2 pensare all\u2019odierna frazione di Posallo, posta sopra Laghetto, ma probabilmente si trattava di un terreno posto pi\u00f9 in basso, a causa dell\u2019impraticabilit\u00e0 della coltivazione di grano nel luogo. Colico si \u00e8 costituito da poco libero comune.\nDi nove anni dopo, invece, un\u2019altra interessante testimonianza. L\u2019arciprete di Gravedona Rugerio di Arderico investe per 10 anni Lavello Carlo di Villatico, fu Buonocarlo de \"Lavello de Colego\", di due terreni situati sopra Colico, di cui uno ad \"Albaro\", nei pressi dell\u2019odierno cimitero del centro cittadino, e uno \"ad Fosatum\" (l\u2019odierna via al Fossato di Villatico). Appare anche il nome di \"Burgonovo de Colego\", odierna localit\u00e0 di Laghetto posta tra Fumiarga e Borgonuovo.\nAltra investitura avviene ad \"Olzasca\" (1241): il chierico gravedonese Cerbo detto \"de Cerbeto di Como\" dichiara di aver ricevuto da Crescimbene, priore del monastero di Piona, 15 denari nuovi come fitto o decima del territorio di Olgiasca. \u00c8 del 1240, inoltre, la costruzione del chiostro all\u2019Abbazia di Piona.\nCirca cent\u2019anni dopo, compare la dicitura \"Colico Piano\", utilizzata ancora oggi per indicare il centro cittadino. Il nome appare il 31 marzo 1337 in un\u2019investitura, dove Airoldo fu Giovanni, colichese, invita Martino detto il Negro a consegnare il giorno dopo la sua quota di mezzadria. La carta \u00e8 importante perch\u00e9 ci segnala l\u2019esistenza di una \"Colico Alta\", nome che apparir\u00e0 successivamente e utilizzato fino ad alcuni decenni fa alternativamente a \"Villatico\".\n\u00c8 necessario aggiungere che il monastero di Piona in questi anni possiede alcuni territori nella Bassa Valtellina, in alcune localit\u00e0 oggi appartenenti al comune di Cosio Valtellino.\nXV-XVI secolo: Colico feudo dei Visconti, Colico Contea.\nCi spostiamo nel XV secolo, precisamente il 15 gennaio 1418. In questo giorno il duca Filippo Maria Visconti istituisce le terre di Colico come feudo camerale, affidandole al nobile milanese Antonio Celeri de Luare. L\u2019interesse dell\u2019autorit\u00e0 ducale ci conferma il notevole sviluppo economico che la cittadina stava raggiungendo.\nTra il Quattrocento e il Cinquecento, il feudo di Colico pass\u00f2 pi\u00f9 volte di mano: dapprima ai Sanseverino, poi agli Sforza, quindi ai Caldarini, ai Pusterla, ai Quadrio e, infine, agli Alberti.\"\"\nL\u2019importanza geografica (ma anche economica) del paese viene ribadita dall\u2019imperatore Carlo V, che il 28 luglio 1550 erige Colico a Contea.\nEd \u00e8 nel 1585 che si sviluppa l\u2019ultima frazione di Colico, ovvero Curcio. Una lastra di pietra indica la nascita del nuovo nucleo abitato, sorto ai piedi del Legnone in un angolo piuttosto nascosto, probabilmente per proteggersi dalle alluvioni del torrente Inganna. Il nome \u201cCurcio\u201d viene fatto risalire alla famiglia dei Curti, originaria di Gravedona, che qui giunse ad abitare. Un nucleo distaccato, anche se al giorno d\u2019oggi non sono pi\u00f9 osservabili i confini, veniva chiamato (e tale \u00e8 il nome tutt\u2019ora) \"Palerma\": il nome deriva forse dalla \"paliata\", casa con tetto di paglia, e da \"erma\", tradotto con \u201csolitaria\u201d oppure con \u201cconfine\u201d (effettivamente si trova in una posizione di confine).\nNel giugno 1599, \u00e8 da menzionare la visita pastorale del vescovo di Como Filippo Archinti, il quale asserisce di controllare cinque centri abitati, che nell\u2019insieme formavano Colico: Fontanedo, Corte, Colico Piano, Villatico e Curcio. A proposito di Fontanedo, la Chiesa di Santa Croce sub\u00ec un incendio tra questo secolo e il successivo, che tuttavia risparmi\u00f2 il fonte battesimale e la tela a olio raffigurante Sant\u2019Elena.\nXVII-XVIII secolo: Colico, terra di confine e teatro di battaglie.\nNel XVIII secolo Milano era passata in mani spagnole. Il conte Pedro Enriquez de Acevedo, conte di Fuentes, ordina la costruzione di un forte per la difesa di Milano dalle incursioni nemiche. La posizione strategica garantiva il controllo su tutto l\u2019Alto Lago, sulla Valtellina e sulla Valchiavenna; la fortezza riceve anche la visita del capitano francese Enrico di Rohan, ospite in riva al lago. \u00c8 probabilmente contemporanea, ma forse si tratta di un ampliamento di una struttura gi\u00e0 esistente, la costruzione della Torre medievale di Fontanedo.\nTra il 1629 e il 1630, dopo aver attraversato i passi alpini della Valchiavenna e l\u2019Adda, Colico viene raggiunta dai Lanzichenecchi, portatori di una grande epidemia di peste. Un\u2019ulteriore conferma ci giunge alla fine del capitolo XXVIII dei Promessi Sposi, in cui Alessandro Manzoni scrive: \u201c\"Colico fu la prima terra del ducato, che invasero que\u2019 demoni; si gettarono poi sopra Bellano; di l\u00e0 entrarono e si sparsero nella Valsassina, da dove sboccarono nel territorio di Lecco\"\u201d. Gli effetti furono evidentemente devastanti: decimazione della popolazione, prati inariditi, case distrutte.\nAltro anno importante il 1635, in cui Colico fu teatro di scontro per il possesso della Valtellina, essendo terra di confine tra il Ducato di Milano e i Grigioni. I Francesi, guidati da Enrico di Rohan, avviarono una battaglia che terminer\u00e0 nel 1636 presso la Torretta di Curcio: un astuto soldato di questi, Vandi, si rec\u00f2 nel seminterrato e diede fuoco alla torre, che \u201c\"crepando si fracass\u00f2 a terra\"\u201d. Gli unici a rimetterci la vita erano stati i Colichesi, in numero di 25. La torre verr\u00e0 ricostruita pochi anni pi\u00f9 tardi.\nAltri scontri armati avvengono tra il 1635 e il 1636, nei quali i Francesi, partiti dai quartieri di Morbegno e Traona, si incamminarono verso \u201c\"un piccolo villaggio detto Curtio, ch\u2019\u00e8 tra Colico e la torretta, nel cui luogo stava di guardia un capitano napolitano detto Galeotto del terzo\" (reggimento) \"del nostro campo Guasco\u201d.\"\nNel 1672 giunge anche la testimonianza di monsignor Torriani, che scrive a proposito della chiesa di San Bernardino, parlando anche degli altri edifici religiosi: San Sebastiano (ora San Rocco), San Fedele, Santa Croce (ora Sant\u2019Elena).\nRisale al 1704 un documento riguardante le attivit\u00e0 della Colico in forte sviluppo: la comunit\u00e0 conta 400 anime sopra i 14 anni di et\u00e0, 100 capifamiglia, 6 case padronali. Le frazioni sono Fontanedo, Curcio, Corte, Fumiarga e Borgonuovo. Le chiese sono cinque: San Bernardino a Colico Alta, Santa Croce in Fontanedo, San Fedele a Borgonuovo, San Giorgio a Colico Bassa, San Sebastiano. Soltanto nel primo caso si celebra una Messa tutti i giorni. Altra fonte ci giunge dal 1763 e riguarda l\u2019oratorio di San Sebastiano, che quell\u2019anno sub\u00ec un ampliamento e, probabilmente, la costruzione del campanile. Viene citata la Sagra del 16 agosto, celebrata a centinaia di anni di distanza ancora oggi. Lo stesso anno venne stipulato un trattato di pace tra Milano e i Grigioni; in realt\u00e0 la guerra, in particolare tra Colico e Piantedo, prosegue pi\u00f9 aspramente di prima.\nNel 1782, inoltre, il forte di Fuentes, diventato da alcune decine di anni austriaco, venne soppresso dall\u2019imperatore Giuseppe II, per essere poi acquistato da Anna Casanova di Gravedona, prestanome del colonnello Domenico Schroeder, ultimo governatore del forte.\nMa il Settecento \u00e8 denso di avvenimenti: nel 1791 l\u2019ingegnere Gaetano Bellotti comp\u00ec gli accertamenti necessari alla costruzione di un porto, che divent\u00f2 realt\u00e0 alcuni mesi dopo; il porto rappresentava una via commerciale particolarmente importante, favorita dal commercio gi\u00e0 fiorente all\u2019interno della comunit\u00e0 colichese. Dopo quello di Como, il molo (denominazione al giorno d\u2019oggi pi\u00f9 corretta) rappresentava uno dei pi\u00f9 grandi scali del lago.\nAnno decisamente pi\u00f9 triste il 1796: in quest'anno Napoleone fece smantellare il Forte di Fuentes, cancellando cos\u00ec la fortezza che fino a quel momento aveva dominato su Colico. Un anno pi\u00f9 tardi, nel 1797, il vicino comune di Olgiasca e Piona viene aggregato a Colico e soppresso, divenendone una sua frazione.\nXIX-XX secolo: lo sviluppo, le guerre.\nIl secolo XIX \u00e8 dettato da diverse trasformazioni, a partire dalla sospensione del secolare versamento alla plebana di Sorico: il Comune, nel 1813, smise di versare le 60 lire imperiali e ottiene il respingimento del ricorso presentato dall\u2019arciprete Pietro Pizzala.\nNel 1815 venne inoltre completato il moderno collegamento stradale tra Colico e Sondrio, a cui si aggiunsero, sempre in periodo austriaco, le strade dello Spluga, dello Stelvio e quella che congiunge la cittadina a Lecco. Negli stessi anni, grazie a un incontro tra Giacomo Rousselin e Luigi Sacco (a entrambi sono state dedicate due vie), inizi\u00f2 la bonifica del piano di Colico, che si concluse nel 1829. Ma l\u2019Ottocento port\u00f2 a Colico anche il battello a vapore: il Lago di Como fu il secondo lago lombardo a vederlo transitare sulle proprie acque, dopo il Lago Maggiore. Le corse iniziarono il 16 agosto 1826 ed erano limitate alla tratta Como-Domaso; nel 1843, con la costruzione di altri imbarcaderi, tra cui Lecco, il limite settentrionale venne spostato a Colico.\nEd \u00e8 sempre in questo secolo che Colico diventa luogo di transito \u201creale\u201d: l\u2019imperatore Ferdinando I, proveniente dal castello di Schoenbrun (Vienna) giunse in carrozza a Colico; da qui prosegu\u00ec con l\u2019imbarco verso Como. Il 6 settembre dello stesso anno, Ferdinando I diventa imperatore, Re di Lombardia e di Venezia e Re d\u2019Italia.\nPer quanto riguarda la ferrovia, essa giunse a Colico il 16 giugno 1885 (tra Colico e Sondrio), il 9 settembre 1886 (tra Colico e Chiavenna) e il 1\u00ba agosto 1894 (collegamento verso Lecco). La Colico-Sondrio fu la prima ferrovia al mondo a veder correre sui propri binari un treno alimentato a corrente ad alta tensione.\nA inizio Novecento la popolazione di Colico \u00e8 in continuo aumento e raggiunge i 3386 abitanti. Ed \u00e8 proprio pochi anni dopo che venne costruito il Forte Montecchio (1912-1914); le buone condizioni in cui il complesso versa sono dovute anche allo scarso utilizzo che ne si faceva: oltre alle esercitazioni, ai colpi all'autocolonna Mussolini (falliti) e alle esequie di Leopoldo Scancini nel 1947, infatti, la struttura non \u00e8 mai stata attivata ufficialmente in guerra.\nSociet\u00e0.\nEtnie e minoranze straniere.\nA Colico nel 2016 risiedono 624 stranieri, pari all'8,08% della popolazione. Le maggiori etnie sono:\nLingue e dialetti.\nNella citt\u00e0 di Colico si parla il dialetto colichese, il quale fa parte della famiglia del Lombardo occidentale; esso \u00e8 in parte differente da quello parlato sul Lario e nella provincia di Lecco per le contaminazioni avute a causa della vicinanza e dell'influenza della vicina Valtellina.\nTuttavia, confrontando i dialetti delle varie frazioni si possono notare numerose differenze nella cadenza, nella pronuncia e nell'apertura o meno delle vocali.\nGeografia antropica.\nQuartieri.\nCentro.\nIl centro cittadino si sviluppa tra Piazza Garibaldi, Via Vitali, Largo San Giorgio e Via Pontile. Questo quartiere racchiude i principali servizi di Colico. Tra Via Municipio e Piazza Quinto Alpini si trovano municipio, chiesa di San Giorgio e le principali scuole. In Via Villatico ha sede l'ufficio postale.\nLido.\nQuesta localit\u00e0 \u00e8 dotata di una lunga spiaggia, un campo di calcio, dei campi da tennis ed una scuola di vela. Rappresenta un punto importante durante il periodo estivo.\nKitesurf.\nNel quartiere vi \u00e8 un parcheggio di camper, una spiaggia e una scuola di surf e kitesurf.\nZona Industriale.\nLa zona industriale \u00e8 sede di numerosi stabilimenti e della discarica cittadina.\nMonteggiolo.\nLa localit\u00e0 \u00e8 un piccolo rilievo (che pu\u00f2 essere definito il quinto colle di Colico) posto a ridosso della collina su cui sorge il Forte di Fuentes.\nFrazioni.\nColico Piano.\nLa frazione di Colico Piano (antica denominazione \"Colicum\") non \u00e8 altro che il centro della cittadina ed il luogo della Parrocchia di S. Giorgio (festa patronale 23 aprile), smembrata da Villatico ed eretta il 22 dicembre 1914. La chiesa costruita negli anni 1925 - 1926 -1927, fu consacrata il 24 settembre 1978 dal Vescovo T. Ferraroni.\nPregevole sulla facciata principale della chiesa l'affresco di S. Giorgio, fatto eseguire da don Salvatore Schenini nel 1965. Il mosaico con S. Giorgio che trafigge il drago \u00e8 opera di Lidia Silvestri, scultrice famosa, originaria di Chiuro in Valtellina.\nVillatico.\nLa frazione di Villatico (antica denominazione \"Villarichum\") ospita la Parrocchia di S. Bernardino (festa patronale 20 maggio) che fu eretta intorno al 1500. La chiesa risale alla seconda met\u00e0 del XV secolo (subito dopo la canonizzazione di S. Bernardino, a. 1450). Nel 1239 dei documenti comprovano l'esistenza di un mulino situato a Villatico. Dopo l'alluvione del 1496, che distrusse il centro abitato di San Giorgio (l'attuale Colico Piano), Villatico divent\u00f2 il maggior centro abitato del Colichese. Nel frattempo si diffuse la devozione di San Bernardino da Siena, noto per aver curato gli appestati. Nel XVIII secolo, finite le pestilenze, venne costruito il primo porto e Colico Piano divenne sempre pi\u00f9 importante.\nOlgiasca.\nOlgiasca (antica denominazione \"Piona\") \u00e8 situata nell'omonima penisola. Un manso, costituito dal colle di Olgiasca, nel 1241 fu dato in affitto dalla chiesa di San Vincenzo di Gravedona all'Abbazia di Piona. Vi era un'intensa attivit\u00e0 agricola e mineraria con radici nell'Impero Romano. Nel XIV secolo venne edificato il \"Castel Mirabei\", mentre nel XVII secolo Olgiasca perse la sua autonomia diventando parte del comune di Colico. A Olgiasca si trova l'Abbazia di Piona ed \u00e8 sede della parrocchia di S. Nicola di Bari (festa patronale 6 dicembre); si fa risalire la sua erezione all'anno 1252; la serie continua di parroci inizia col 1693. Un documento del 7/11/1593 parla della \"Chiesa parrocchiale priorata o Abbadia di Piona\". Affidata ai Monaci Cistercensi.\nFontanedo.\nQuesta frazione, posta sopra Villatico, si trova a 600 metri sul livello del mare: a sinistra di questa si trova la Torre di Fontanedo, restaurata nell'ultimo quarto del Novecento. Costruita per volere di Bernab\u00f2 Visconti nel 1357, difendeva l'Alto Lago; \u00e8 un potenziamento di una struttura gi\u00e0 prima esistente (databile al Millecento). Chiusa da una cinta muraria e dotata di una serie di strutture di servizio, la torre fu costruita per proteggere il territorio dalle incursioni e salvaguardare l'importante via di comunicazione della \u201cScalottola\u201d, ora nota come \u201cSentiero del Viandante\u201d, che passa alla base dello sperone, in localit\u00e0 Robustello (prima di Fontanedo). La strada portava da Lecco, per la Valsassina, in Valtellina e rappresentava la variante a lago della Via del Bitto, che invece valicava la montagna arrivando direttamente a Morbegno attraverso la Val Biandino e la Bocchetta di Trona. Si legge in un documento: \u201c(I Milanesi) furono sforzati fortificare in Colico il Monteggio (Montecchio Nord, dove esistono ancora le due torrette medievali) ed il passo di Fontanedo con torri ed altre fortezze\u201d. La torre, la cui pianta \u00e8 sostanzialmente un quadrato dui lato 7,5 m, si staglia per 15 m di altezza, ed era accessibile attraverso una porta collocata a circa 2 m da terra. \nDalla Santella, ancora visibile vicino alla Torre, \u00e8 stato staccato un affresco raffigurante la Madonna col Bambino, probabilmente del XV secolo; ora \u00e8 conservato nella chiesa di Curcio, Parrocchia cui appartiene la Torre. \nLa cappella della fortificazione risale al periodo della dominazione spagnola del Ducato di Milano. \nDa Fontanedo si pu\u00f2 anche ammirare il lago, Colico e Gravedona.\nPrendendo la strada destra, si raggiunge il borgo di Fontanedo, dove vi \u00e8 la caratteristica chiesa medievale di Sant'Elena.\nPosallo.\nLa frazione di Posallo \u00e8 posta a poco pi\u00f9 di 400 metri sul livello del mare, immediatamente dopo Fumiarga. Essa \u00e8 collegata alle localit\u00e0 di Sparesee, Vezzee e Perdonasco facenti capo al comune di Dorio, ma tramite Posallo si pu\u00f2 raggiungere anche San Rocco. La frazione conta meno di una decina di abitanti, ma essa \u00e8 particolarmente utilizzata nel periodo estivo, essendo presenti numerose cascine.\nSan Rocco.\nLa frazione \u00e8 raggiungibile a piedi da Posallo, oppure tramite una strada direttamente dalla frazione Villatico. Il numero degli abitanti \u00e8 oggi piuttosto ridotto, essendo una zona popolata e visitata in particolare nel periodo estivo. Si trova a 500 metri di altitudine; la chiesa presente e aperta soltanto nel giorno festivo per il patrono, il 16 agosto, \u00e8 dedicata al Santo che ha dato il nome alla frazione; \u00e8 gestita dalla Parrocchia di Villatico.\nFrazione di Curcio.\nA Curcio (antica denominazione \"Curcium\") vi \u00e8 un'importante fonte naturale di acqua. Curcio \u00e8 una delle frazioni in cui il passato di Colico \u00e8 rappresentato da case di una certa et\u00e0 e un lavatoio pubblico che si usava in passato. La prima traccia del toponimo \u00e8 in una lastra datata 1585 che fa ancora parte della fontana del lavatoio pubblico. Dedicata fin da allora ai Ss. Angeli Custodi, la prima chiesetta del nascente borgo di Curcio venne costruita nel 1842; il 3 dicembre 1934 fu eretta la parrocchia dei SS. Angeli Custodi (festa patronale ultima domenica di settembre) con territorio smembrato da Villatico e Colico Piano. Posta la prima pietra nel 1938, i lavori della nuova chiesa iniziarono solo nel 1946 per concludersi nel 1957.\nPalerma.\nPalerma rappresenta il territorio intermedio tra Colico e Curcio; esso \u00e8 diviso in una zona vecchia ed una nuova.\nFrazione di Laghetto.\nLaghetto (antica denominazione \"Parvus lacus\") \u00e8 l'unione di due localit\u00e0 maggiori (Borgonuovo e Fiumarga) con altre minori (La C\u00e0, Piona e Corte); il toponimo compar\u00ec ufficialmente nel 1770. Nel 1760 inizi\u00f2 l'emigrazione di alcune famiglie che abitavano a Olgiasca in seguito a una vertenza fiscale con gli austriaci. A Laghetto ci sono molti campeggi affacciati al laghetto di Piona. Antica comunit\u00e0 vice-cura, dove risiede la parrocchia di S. Fedele (festa patronale ultima domenica di ottobre) che fu staccata da Villatico solo il 9/9/1857. La chiesa fu ampliata negli anni 1854/57 e restaurata negli anni 1965/68. Nel 1957 fu innalzato il nuovo campanile.\nLa Ca'.\nLa piccola frazione, componente Laghetto, \u00e8 di modesta grandezza; all'estremit\u00e0 destra della via vi \u00e8 un collegamento diretto con la localit\u00e0 Garavina e dunque con il comune di Dorio.\nCorte.\nIl piccolo borgo di Corte \u00e8 un'antica area di Laghetto, composta da piccoli vicoli stretti che la rendono caratteristica; essa mette in comunicazione la frazione con Colico.\nBorgonuovo.\n\u00c8 la parte pi\u00f9 popolosa di Laghetto; il luogo collega la frazione con Villatico.\nFumiarga.\nIl borgo di Fumiarga, caratteristico per le strade in ciottolato, \u00e8 punto intermedio tra Laghetto e Posallo. Recentemente \u00e8 stata oggetto di un importante intervento per la sistemazione delle vie.\nPiona.\nLa localit\u00e0 \u00e8 ambita meta turistica durante la stagione estiva; mette in comunicazione Colico con Dorio. \u00c8 servita dall'omonima stazione, ove fermano i treni Regionali della tratta Lecco-Sondrio.\nEconomia.\nL'economia colichese \u00e8 principalmente turistica, ma l'industria ottiene un ottimo secondo posto dall'imponenza della zona industriale, sempre in espansione, e inoltre vi \u00e8 una numerosa presenza di banche. Il turismo \u00e8 soprattutto incentrato sui numerosi camping, ma ci sono anche altre strutture ricettive quali hotel, agriturismi e bed &amp; breakfast. L'industria vanta di importanti marchi di costruzione di autocarri (Iveco) e yacht (Cranchi). Colico \u00e8 sede di molte banche grazie alla favorevole posizione e ai numerosi stabilimenti industriali.\nInfrastrutture e trasporti.\nStrade.\nColico \u00e8 collegato a Milano con la SS 36 Milano - Lecco - Colico.\nColico \u00e8 infatti punto d'incontro tra la SS 36 e SS 38 dello Stelvio che attraversa la Valtellina. Inoltre la SS 36 prosegue attraversando la Valchiavenna.\nFerrovie.\nLa stazione di Colico \u00e8 posta al terminale della prima linea elettrificata mediante il rivoluzionario metodo trifase a 3000 volt realizzato dalla ditta ungherese Ganz a partire dal 1901 e rappresenta un perfetto esempio architettonico delle stazioni costruite specificatamente per la linea Sondrio - Colico. Fra il 1885 e il 1886 Colico viene collegata con Sondrio e con Chiavenna, ma per vedere operativo il collegamento con Lecco (e quindi con Milano) si dovette attendere il 1894. La linea era allora esercita dalla Rete Adriatica, una delle tre grandi compagnie che resteranno attive fino al 1905, anno di nascita delle Ferrovie dello Stato.\nNel territorio comunale di Colico \u00e8 presente anche la stazione di Piona, frazione Laghetto, a 100 metri dal laghetto di Piona, sulla riva opposta rispetto all'omonima Abbazia, raggiungibile salendo ad Olgiasca o con battello o aliscafo da Colico.\nImbarcadero.\nVi sono due imbarcaderi a Colico: Colico piano e Piona."}
{"id": "21004", "revid": "484362", "url": "https://it.wikipedia.org/wiki?curid=21004", "title": "Colle Brianza", "text": "Colle Brianza (\"C\u00f2l\" in dialetto brianzolo) \u00e8 un comune sparso italiano di abitanti della provincia di Lecco in Lombardia.\nGeografia fisica.\nSito a met\u00e0 strada fra il lago di Lecco e Milano, il comune si trova nella parte pi\u00f9 elevata della Brianza, sui fianchi del Monte di San Genesio (832 m.s.m.)\"\", noto appunto come Colle di Brianza.\nInsieme a Santa Maria Ho\u00e8, Colle Brianza possiede le due sorgenti del torrente Molgora.\nStoria.\nIn epoca medievale, il territorio faceva parte del Contado della Martesana e della Pieve di Missaglia.\"\"\nNel 1648 la terra fu infeudata ai Sormani, gi\u00e0 affidatari del feudo di Missaglia.\"\"\nSignificativo per la storia non solo di Colle Brianza ma di tutta la zona \u00e8 il cosiddetto \"Campanone di Brianza\", una torre a pianta quadrata contenente una grossa campana che, in caso di invasione da parte di eserciti stranieri, veniva fatta suonare a distesa per intimare a tutti gli abitanti della zona di rifugiarsi sul Monte San Genesio\"\".\nIl comune di Colle Brianza venne istituito nel 1927 dalla fusione dei tre comuni di Cagliano, Nava e Ravellino\"\" (anticamente denominato Tegnone).\nSociet\u00e0.\nEvoluzione demografica.\nComune di Nava\nSport.\nCiclismo.\nLa montagna su cui sorge Colle Brianza, che ha la sua massima vetta nel monte Crocione (895 m s.l.m.), \u00e8 molto frequentata dagli appassionati di ciclismo. Vi sono molti possibili percorsi, con vari livelli di difficolt\u00e0. La strada asfaltata pi\u00f9 difficile \u00e8 quella che da Santa Maria Ho\u00e8 sale a Cagliano attraverso la piccola localit\u00e0 \"Pa\u00f9\": sono circa 3\u00a0km con pendenza media del 10%, con un tratto ripidissimo all'ingresso di Cagliano (pendenza massima circa 20%). Da qui con mountain bike si pu\u00f2 salire ancora su strada in parte sterrata fino all'Eremo San Genesio (quota 832 m), in questo caso il dislivello totale \u00e8 di poco meno di 500 metri (fermandosi a Cagliano invece sono poco pi\u00f9 di 300).\nCon il nome \"Colle Brianza\" i ciclisti intendono in genere la strada che sale da Dolzago alla localit\u00e0 \"Piecastello\" (quota circa 536 m): si tratta di circa 4\u00a0km per un dislivello di circa 250 metri (pendenza media circa 6%). La strada sale regolare, in buona parte esposta al sole, con un breve tratto pianeggiante poco prima di met\u00e0 salita in localit\u00e0 \"Brianzola\". Questa salita \u00e8 stata spesso inserita nel percorso del Giro di Lombardia."}
{"id": "21007", "revid": "459233", "url": "https://it.wikipedia.org/wiki?curid=21007", "title": "Agenzia internazionale per l'energia atomica", "text": "LAgenzia internazionale per l'energia atomica (detta anche AIEA o in inglese \"International Atomic Energy Agency\" - IAEA) \u00e8 un'agenzia autonoma fondata il 29 luglio 1957, con lo scopo di promuovere l'utilizzo pacifico dell'energia nucleare e di impedirne l'utilizzo per scopi militari. Per il suo impegno l'agenzia ha ricevuto il Premio Nobel per la pace nel 2005, insieme al suo direttore Muhammad al-Bar\u0101de\u02bf\u012b.\nStoria.\nNel 1953, il presidente degli Stati Uniti Dwight D. Eisenhower propose la creazione di un organismo internazionale che regolasse e promuovesse l'uso pacifico dell'energia nucleare. All'Assemblea Generale delle Nazioni Unite, nel settembre 1954, gli Stati Uniti proposero la creazione di un'agenzia internazionale che prendesse il monopolio nel campo dell'energia nucleare, che avrebbe potuto essere utilizzata sia in ambito civile che militare, creando una sorta di \"banca nucleare\".\nGli Stati Uniti chiesero una conferenza scientifica internazionale su tutti gli aspetti pacifici del potere nucleare. Nel novembre 1954 era emerso che l'Unione Sovietica avrebbe rifiutato qualsiasi custodia internazionale di materiale per la fissione se gli Stati Uniti non avessero prima accettato il disarmo. Dall'8 al 20 agosto 1955 si tenne a Ginevra, sotto l'egida delle Nazioni Unite, la Conferenza internazionale sugli usi pacifici dell'energia atomica. Nell'ottobre del 1956, presso la sede dell'ONU, si \u00e8 tenuta una conferenza per discutere lo statuto della nascente agenzia; al negoziato presero parte dodici paesi. Lo statuto dell'AIEA \u00e8 stato approvato il 23 ottobre 1956 da 81 stati ed \u00e8 entrato in vigore il 29 luglio 1957.\nIl deputato americano W. Sterle Cole \u00e8 stato il primo direttore generale dell'AIEA dal 1957 al 1961. Cole ha servito solo un mandato, dopodich\u00e9 l'IAEA \u00e8 stata diretta da due svedesi per quasi quattro decenni: lo scienziato Sigvard Eklund dal 1961 a 1981, seguito dall'ex ministro degli Esteri Hans Blix, che l'ha presieduta dal 1981 al 1997. Blix \u00e8 stato sostituito come direttore generale da Mohamed ElBaradei, che ha terminato il mandato a novembre 2009. \nCome suo successore \u00e8 stato nominato come direttore generale Yukiya Amano, del Giappone, che \u00e8 entrato in carica il 01 Dicembre 2009, con vice direttore generale l'italiano Massimo Aparo. Dopo la sua morte, avvenuta il 18 luglio 2019, \u00e8 stato nominato come direttore Rafael Grossi, di nazionalit\u00e0 argentina, che ha assunto l'incarico il 3 dicembre 2019.\nDescrizione.\nL'organizzazione.\nLa sede dell'AIEA si trova a Vienna, in Austria, presso l\"Internationale Zentrum Wien\". L'AIEA ha degli uffici di collegamento a Toronto (Canada), Ginevra (Svizzera), New York (Stati Uniti) e Tokyo (Giappone). Il laboratorio centrale si trova a circa 30\u00a0km da Vienna, ricerche vengono fatte anche nei laboratori del Principato di Monaco e Trieste.\nI Paesi membri sono 171 (aggiornato a febbraio 2019). I rappresentanti si incontrano una volta all'anno per la conferenza generale e per eleggere i 35 membri che fanno parte del consiglio dei governatori (\"Board of Governors\"), che si riunisce cinque volte l'anno per preparare le decisioni da presentare alla conferenza generale (\"\"General Conference\"). \nNel 2010 l'organizzazione dispone di circa 2200 collaboratori (350 dei quali sono ispettori) provenienti da oltre 90 Paesi diversi. I sei dipartimenti principali, ognuno dei quali fa capo ad un vicedirettore sono dedicati ai seguenti ambiti:\nProgrammi e fondi vengono stabiliti dal \"Board\" e dalla conferenza generale. L'organizzazione dispone di un \"budget\" regolare nonch\u00e9 di contributi volontari. Il \"budget\" per l'anno 2010 ammonta a circa 300 milioni di euro. I contributi volontari ammontano a circa 90 milioni di dollari.\nVengono forniti regolari resoconti dell'attivit\u00e0 dell'agenzia al Consiglio di sicurezza delle Nazioni Unite e all'assemblea generale dell'ONU.\nL'AIEA \u00e8 l'autorit\u00e0 competente per tutti i problemi di salute che riguardano le radiazioni, sia quelle militari che quelle civili, all'uopo ha siglato un accordo con l'Organizzazione mondiale della sanit\u00e0 che vincola le due agenzie a lavorare in stretto rapporto e a fornire solo dati univoci.\nStati Membri.\n171 Stati (2019).\nL'INIS.\nL\"International Nuclear Information System\" (INIS) \u00e8 un'organizzazione fondata a Vienna nel 1970 e affiliata all'AIEA. \nLa collaborazione di 127 Stati membri e 24 organizzazioni internazionali ha permesso all'INIS di creare una delle collezioni pi\u00f9 ampie al mondo di materiali relativi all'uso pacifico della scienza e della tecnologia atomica.\nSecondo gli obbiettivi dichiarati dall'istituto, essi sono gratuitamente \"consultabili dagli utenti di tutto il mondo\"."}
{"id": "21021", "revid": "112418410", "url": "https://it.wikipedia.org/wiki?curid=21021", "title": "Samuel Clarke", "text": "Figlio di sir Edward Clarke, studi\u00f2 presso la libera scuola di Norwich e al Caius College di Cambridge. La filosofia cartesiana era il sistema di pensiero dominante all'epoca; tuttavia Clarke accett\u00f2 il sistema newtoniano e contribu\u00ec alla sua diffusione pubblicando una versione latina del \"Trait\u00e9 de physique\" di Jacques Rohault (1620 - 1675), arricchito da un notevole apparato di note, che port\u00f2 a termine prima di avere compiuto il ventiduesimo anno di et\u00e0.\nClarke \u00e8 forse pi\u00f9 famoso per la sua disputa contro i deisti. Insieme a Joseph Butler sosteneva che la ragione (Clarke parla di matematica) era sufficiente a dimostrare l'esistenza di Dio e delle leggi della natura. L'opposizione di Clarke risulta timida nel tentativo di una conciliazione tra il Cristianesimo ortodosso e il deismo pi\u00f9 moderato, in cui la ragione \u00e8 il preambolo per la fede. Sostiene infatti una religione basata sull'ordine razionale e necessario della natura (a cui la stessa divinit\u00e0 deve obbedire), dove tuttavia la ragione non pu\u00f2 esaurire la conoscenza di Dio. La ragione \u00e8 cos\u00ec preambolo per la fede, per la rivelazione.\nSamuel Clarke \u00e8 anche autore di sermoni pubblicati col titolo \"Discorso sull'esistenza e sugli attributi di Dio\" nel 1705."}
{"id": "21023", "revid": "1957733", "url": "https://it.wikipedia.org/wiki?curid=21023", "title": "Disc jockey", "text": "Il disc jockey (scritto anche DJ, dj, D.J., deejay oppure Dee-Jay) \u00e8 una figura professionale del mondo della musica e della discografia in generale.\nStoria.\nDopo la fine della seconda guerra mondiale vennero introdotte macchine amplificate elettricamente che sostituivano con il tempo dispositivi acustici quali i grammofoni, i quali amplificavano la lettura di un solco inciso su un disco in gommalacca, semplicemente con l'ausilio di una campana tromboidale che trasmetteva le vibrazioni di un diaframma a contatto con la puntina. Questa trasformazione condusse ad uno sviluppo della diffusione sonora, e grazie agli amplificatori, il suono poteva distribuirsi attraverso casse acustiche a funzione elettro-magnetica in grado di aumentare la potenza di distribuzione e potevano coprire, acusticamente parlando, ambienti pi\u00f9 ampi. Le feste che ricorrevano sempre pi\u00f9 numerose, grazie a questa tecnologia, senza necessariamente una band, soprattutto negli Stati Uniti, avevano la funzione di socializzazione tra individui. Tuttavia divenne indispensabile la presenza di una persona atta alla selezione musicale, in quanto la durata dei dischi era comunque limitata, e se si voleva mantenere una sequenza temporale riducendo le interruzioni, era quindi importante la presenza di qualcuno che sostituisse i supporti, cio\u00e8 il disc jockey. Secondo altri, la nascita del DJ coincide con i primi esperimenti radiofonici, nel momento in cui i pionieri delle trasmissioni via radio collegavano giradischi a trasmettitori. Naturalmente era necessaria una persona addetta a selezionare tali dischi, cio\u00e8 il DJ, con l'uscita allo scoperto della discoteca e l'esportazione in America negli anni sessanta, dove verr\u00e0 coniato appunto il termine DJ (\"disc jockey\", ossia colui che per lavoro armeggia con il disco). \nNegli anni settanta, giunse \"La febbre del sabato sera\" e la \"disco music\". Insieme alla discoteca, il DJ acquis\u00ec sempre pi\u00f9 prestigio.\nSuccessivamente arrivarono i tempi del \"Loft\". Nacquero le prime \"star\", tra le quali spicca Dave Mancuso\",\" ispiratore di un'intera generazione di frequentatori del suo \"Loft\", lanciando grandi DJ come Larry Levan, Kenny Carpenter, Frankie Knuckles, Nicky Siano, Fran\u00e7ois Kevorkian.\nAlla fine degli anni settanta, nacque nei ghetti neri del Bronx e di Harlem un'altra interpretazione dell'arte del \"DJing\": il \"Turntablism\", ora una delle discipline della cultura hip hop, di cui il capostipite \u00e8 Kool Herc, seguito da Grandmaster Flash che perfezion\u00f2 le tecniche di mixaggio con due piatti proposte da Kool Herc. Una di queste, definita 'scratch' (dall'inglese graffio) nel tempo si \u00e9 sviluppata fino a far diventare il giradischi un vero e proprio strumento musicale: infatti, tramite movimenti sincronizzati, usando una mano sul \"cross-fader\" (elemento del mixer la cui apertura e chiusura 'taglia' il segnale in uscita) e l'altra sul vinile, il turntablist riesce a ripetere velocemente alcune sezioni del disco e a modulare il suono riprodotto in modo da creare note, effetti e grooves.\nDue tra gli esponenti pi\u00f9 noti di questa disciplina sono stati DJ Qbert e Mix Master Mike, fondatori della crew Invisibl Skratch Piklz, che negli anni '90 hanno dato al movimento risonanza mondiale. \nFurono gli americani gli inventori del movimento \"house music\" che avvi\u00f2 un filone di musica elettronica, prodotta dal DJ stesso.\nDescrizione.\nIl disc jockey \u00e8 di solito un professionista dell'intrattenimento il cui compito \u00e8 di selezionare, molto spesso in una discoteca o in un club, a seconda dei gusti del pubblico, delle occasioni, ma anche del suo stile personale, brani musicali di vario genere, attraverso un impianto di amplificazione, del quale l'ambiente stesso \u00e8 munito, e al quale \u00e8 collegata la \"consolle\" (o \"disco-consolle\"). Attraverso questa consolle, con la tecnica del mixaggio (in inglese \"mixing\"), \u00e8 possibile unire in sequenza pi\u00f9 tracce provenienti da diversi supporti sonori, come il disco in vinile o il compact disc, in modo da ottenere un unico flusso musicale che risulti piacevole all'ascoltatore.\nL'attivit\u00e0 svolta dal disc jockey, al fine di creare mix di suoni in maniera limpida, \u00e8 definita con il termine inglese \"DJing\", attivit\u00e0 che richiede conoscenze teorico-pratiche di carattere musicale ed elettronico. Un DJ pu\u00f2 decidere di incidere un disco contenente i suoi live musicali, i suoi mixaggi ed eventualmente le sue produzioni (in questo caso, il DJ viene chiamato anche \"producer\"). Soprattutto negli ultimi anni si \u00e8 verificato un notevole aumento dei DJ, pi\u00f9 o meno competenti, favorito da diversi fattori, quali i prezzi sul mercato per DJ, l'avvento del digitale, la pirateria discografica e i pi\u00f9 sofisticati lettori CDJ, che facilitano molto, rispetto agli anni passati il loro lavoro.\nGli strumenti.\nLa consolle.\nLa \"console\" o \"consolle\" o regia audio, lo strumento musicale del dj, pu\u00f2 essere costituita da un numero variabile di dispositivi (CDJ, giradischi, mixer, drum machines, sintetizzatori, sequencers...)\nI CDJ.\nQuesto termine deriva dagli acronimi CD e DJ. Si tratta di lettori professionali da Dj che consentono molte altre funzioni oltre a quelle dei lettori CD.\nLe principali sono:\nI giradischi.\nLavorare con i giradischi \u00e8 ovviamente pi\u00f9 impegnativo che lavorare usando strumenti digitali come CDJ o i computer. Questo perch\u00e9 uno strumento analogico non permette di godere di tutti quei vantaggi offerti negli ultimi anni dalla tecnologia, come la visualizzazione grafica dell'onda che viene effettuata mediante il computer con programmi tipo Virtual DJ, Traktor o Mixxx.\nEsistono diversi tipi di giradischi in commercio. L'aspetto principale che caratterizza quelli utilizzati dai DJ \u00e8 il tipo di trazione utilizzata per dare movimento al piatto rotante:\nNel 1978 la Technics svilupp\u00f2 un giradischi professionale per DJ (Technics SL-1210) che acquis\u00ec in breve tempo un ampio successo per le sue caratteristiche tecniche che ne hanno fatto uno strumento insostituibile. La principale caratteristica era proprio la trazione: si svilupp\u00f2 una tecnologia detta a \"trazione indiretta\" o \"al quarzo\". L'idea rivoluzionaria che ha condotto al successo questi giradischi era la quasi totale assenza di manutenzione del piatto rotante, in quanto, non essendoci alcun elemento di trazione a contatto non vi era usura. Un altro fattore che ha portato al successo dei giradischi della technics \u00e8 stata l'introduzione del braccio curvo e la sua particolare costruzione, che permetteva di eliminare un fastidioso effetto di risonanza generatosi quando il giradischi si trovava in prossimit\u00e0 di un altoparlante. I giradischi Technics, serie SL-12xx, non sono mai stati rimpiazzati da altri prodotti di mercato. Bench\u00e9 oggi si sia passati a strumenti digitali, i Technics sono ancora largamente utilizzati.\nL'attivit\u00e0.\nIl mixaggio.\nLa tecnica del mixaggio si basa fondamentalmente sull'allineamento dei battiti per minuto (bpm) fra due brani diversi. Per eseguire questa operazione, il DJ aumenta o diminuisce in cuffia la velocit\u00e0 del disco in fase di preascolto. Il primo DJ che utilizz\u00f2 questa tecnica fu Francis Grasso, DJ americano degli anni '70. In precedenza, i DJ erano dei \"selector\" pi\u00f9 che dei veri e propri disc jockey, non era necessario avere una tecnica e la loro bravura era dovuta esclusivamente alla selezione musicale e al controllo degli equalizzatori, e, per i pi\u00f9 fantasiosi come David Mancuso, unita al controllo delle luci e dell'aria condizionata.\nPer riuscire a mettere \"a tempo\" due brani quando la differenza di bpm \u00e8 notevole, il DJ ricorre al \"bending,\" ovvero all'azione di aumentare e diminuire la velocit\u00e0 del brano spingendo o opponendo resistenza alla rotazione del disco (processo similare nei CDJ). In fase di miscelazione inoltre, grazie al \"mixer\", \u00e8 possibile livellare i volumi e le frequenze per armonizzare acusticamente il mix e dare un ulteriore tocco di creativit\u00e0.\nEsistono diverse tecniche di mixaggio: si possono utilizzare diverse combinazioni per fondere pi\u00f9 brani insieme, come tagliare le frequenze di una ed entrare con la seconda solo con le frequenze corrispondenti, sovrapporre in maniera continua o \"a tempo\" solo alcuni \"riff\" durante l'applicazione di un effetto esterno o pi\u00f9 semplicemente sfumare il volume con l'uso del \"cross-fader\" presente sul mixer. Il crossfader \u00e8 un cursore orizzontale, posto solitamente sulla parte inferiore del mixer, che permette di passare un segnale audio da un canale all'altro in uscita sul \"master\" (l'audio in ascolto). Il cross-fader in alcuni mixer implementa alcune funzioni per agire sul segnale come la \"curva di taglio\" delle frequenze, che, a seconda delle proprie esigenze pu\u00f2 essere pi\u00f9 dura e netta, ad esempio per effettuare uno \"scratch\" efficace, o pi\u00f9 morbida, permettendo di sfumare da un canale all'altro in maniera graduale.\nPraticamente il mixing si basa su una semplice regola che consiste nel collegare due brani in battuta. La battuta \u00e8 determinata dal conteggio di 32 battiti del brano. Nell'ambito della disco music i 32 battiti sono generalmente scanditi da 32 colpi di cassa e corrispondono a 32 quarti, ovvero 8 battute se il tempo \u00e8 quattro quarti. La regola \u00e8 comunque applicabile anche in altri ambiti, persino nella musica classica. Ogni 32 battiti si determina un giro. La regola vuole che i dischi vadano appaiati ogni 32 battiti. In alternativa \u00e8 possibile dire che un disco va inserito sul giro. Il giro, dunque \u00e8 definito come l'insieme di 32 battiti. Tuttavia tale regola non \u00e8 fortemente stringente: esistono brani in cui i compositori adottano la \"licenza poetica\" di aggiungere un giro con pi\u00f9 battiti, che sono sempre multipli di 4.\nI mixer, a seconda del livello di professionalit\u00e0 richieste, offrono molte funzioni come le unit\u00e0 multieffetti DSP, i campionatori, i filtri o le uscite di tipo MIDI che consentono l'autosincronizzazione con alcune apparecchiature MIDI hardware e software come drum machine, campionatori o sequencer. I pi\u00f9 sofisticati, o meglio, quelli di ultima generazione sono dotati di porte USB.\nTurntablism.\nIl \"turntablism\" viene collegato immediatamente all'attivit\u00e0 di un DJ di tipo hip hop: grazie a questa disciplina il DJ riesce a \"suonare il disco\", cio\u00e8 a utilizzare un giradischi e un disco in vinile come strumento musicali; gli effetti sonori prodotti vengono definiti in gergo \"scratches\".\nCon il tempo si \u00e8 sviluppata una vera e propria \"Bibbia\" sulle tecniche di effetti (\"tricks\" o \"routines\"). Sono innumerevoli le manipolazioni possibili del disco per creare effetti sonori: dai pi\u00f9 comuni \"scratch\" con le sue infinite varianti, ai \"backspin\" , passando per i \"beat juggling\" . Per queste tecniche il DJ utilizza prevalentemente una coppia di giradischi perch\u00e9 sono pi\u00f9 pratici per il controllo manuale della rotazione del disco. Comunque oggi con i CDJ \u00e8 possibile creare questi effetti con tecniche digitali: in alcuni modelli ci sono tasti che riproducono in automatico tali effetti. Gli effetti inoltre possono essere prodotti in digitale con uno strumento detto \"effettiera\", oggi possibile trovarla anche nei pi\u00f9 sofisticati mixer per DJ.\nPer eseguire gli effetti con i dischi vinile sono richiesti giradischi molto pi\u00f9 solidi e affidabili di quelli necessari ad un classico DJ che suona in sequenza dei brani: infatti l'usura e lo stress a cui \u00e8 sottoposto un vinile possono portare alla vera e propria distruzione dello stesso e della puntina. Molte case produttrici di strumenti di questo tipo si sono specializzate nella realizzazione di strumenti adatti al turntablism, fornendo testine resistenti ai movimenti pi\u00f9 estremi, \"slipmat\" che riducono l'attrito tra disco e piatto, nonch\u00e9 \"mixer\" con \"crossfader\" dedicati allo \"scratch\".\nCon l'avvento delle nuove tecnologie iniziano a comparire i primi DJ che praticano il turntablism con il PC, attraverso software interattivi che riproducono le funzioni delle console da DJ. Icona storica del turntablism \u00e8 il giradischi Technics SL-1200, in uso dagli anni '70 e, dal 2010 non pi\u00f9 in produzione.\nSelezione.\nLa \"selezione\" \u00e8 la proposta musicale dei brani scelti dal DJ.\nIl DJ mixa dischi simili per ritmo, tempo, genere o di un dato periodo musicale; altre volte invece il DJ pu\u00f2 decidere di mescolare nello stesso DJ set musica dalle pi\u00f9 diverse caratteristiche o estrazioni cercando di rendere il passaggio il pi\u00f9 armonico possibile. I DJ pi\u00f9 bravi sanno mantenere due brani in esecuzione contemporanea per svariati minuti.\nNel mondo.\nItalia.\nI primi \"disc jockey\" italiani vengono considerati i conduttori de \"Il Discobolo\", il primo programma radiofonico che proponesse l'ascolto di musica registrata su dischi, anzich\u00e9 dal vivo.\nRenzo Arbore e Gianni Boncompagni, conduttori a met\u00e0 degli anni sessanta di \"Bandiera gialla\" e \"Per voi giovani\", si comportavano come moderni \"disc jockey\", ma il loro inquadramento contrattuale era ancora quello di \"maestro programmatore di musica leggera\".\nL'espressione \"disc jockey\" \u00e8 entrata in Italia negli anni settanta con la diffusione delle discoteche e delle radio libere. Il pi\u00f9 celebre esponente di questa generazione di DJ \u00e8 stato probabilmente Claudio Cecchetto."}
{"id": "21032", "revid": "228587", "url": "https://it.wikipedia.org/wiki?curid=21032", "title": "Chiesa di San Pietro", "text": ""}
{"id": "21033", "revid": "124610943", "url": "https://it.wikipedia.org/wiki?curid=21033", "title": "Cortenova", "text": "Cortenova (\"Corn\u00f6va\" in dialetto valsassinese) \u00e8 un comune italiano di abitanti della provincia di Lecco in Lombardia.\nNel dicembre del 2002 una frana ha causato numerosi danni distruggendo buona parte dell'abitato di Bindo. Dopo anni la frazione \u00e8 rinata e la strada \u00e8 stata ricollegata con una galleria riaprendo cos\u00ec al traffico nel 2009 la Strada Provinciale SP62.\nGeografia fisica.\nPosto sulla sponda sinistra del torrente Pioverna, sulle pendici della Grigna, nel cuore della Valsassina. Da qui parte la strada provinciale 65 che congiunge Parlasco e mette in comunicazione la Valsassina con la val d'Esino.\nStoria.\nDa Cortenova, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga.\nNel \"Liber notitiae\", la localit\u00e0 \u00e8 attestata come \"Curtenouea\".\nLa frazione di Prato San Pietro venne cos\u00ec descritta da Leonardo da Vinci nel suo Codice Atlantico:\nSimboli.\nLo stemma del Comune \u00e8 stato concesso con decreto del presidente della Repubblica del 13 giugno 2003.\nLa ruota dentata su fondo rosso ricorda le attivit\u00e0 legate all'estrazione ed alla lavorazione del ferro; il fascio di spighe \u00e8 simbolo dell'agricoltura e delle attivit\u00e0 ad essa collegate che negli anni ha caratterizzato la parte pianeggiante della Valsassina.\nMonumenti e luoghi d'interesse.\nArchitetture religiose.\nSecondo quanto riportato da Goffredo da Bussero, nel Duecento a Cortenova si trovavano due chiese: una dedicata a Sant'Ambrogio, collocata nei pressi del torrente Pioverna, e una intitolata a San Michele.\"\" In quel tempo, la chiesa di Sant'Ambrogio ospitava due altari: uno dedicato alla Madonna, l'altro a San Protaso. Tre secoli pi\u00f9 tardi \u00e8 invece attestata una chiesa sola, quella dei Santi Protaso e Gervasio, ricostruita lontano dal torrente in sostituzione di quella di Sant'Ambrogio su impulso del cardinale Federico Borromeo.\"\"\nChiesa dei santi Gervasio e Protasio.\nGi\u00e0 attestata nel XIII secolo, la chiesa fu riconsacrata nel 1628\"\". In stile barocco, la chiesa conserva un affresco quattrocentesco in cui sono riportati \"La Vergine col Bambino tra i Santi\".\"\" un altare maggiore in marmo a forma di tempio (1779), una statua della Madonna del Rosario risalente al XVII secolo e arredi lignei coevi.\nOratorio dei santi Fermo e Rustico.\nLocalmente nota come \"oratorio di San Fermo\", la chiesetta fu terminata non oltre il 1591 e non prima del 1583, anno in cui alcuni componenti della locale famiglia dei Mornico avevano ottenuto il beneplacito per la costruzione dell'edificio. Oltre ai santi Fermo e Rustico, la chiesa era in principio intitolata anche ai santi Ambrogio, Cecilia e Nicola da Tolentino. I cinque santi originariamente titolari dell'edificio religioso sono rappresentati in un ciclo scultoreo della pala dell'altare. Cecilia e Ambrogio sono raffigurati anche nelle vetrate pi\u00f9 piccole che sormontano il portale d'ingresso, collocate ai lati della finestrona su cui \u00e8 rappresentata la nascita di Maria. Anche queste vetrate sono databili non oltre la fine del Cinquecento. \nCampanile dell'ex-chiesa di santa Maria Maddalena.\nUn'altra chiesa si trovava in localit\u00e0 Prato San Pietro, ma per motivi viabilistici venne demolita e ricostruita ex novo.\"\" Della vecchia chiesa fu mantenuto solo il campanile, che oggi funge da spartitraffico tra due strade\"\".\nSociet\u00e0.\nMinoranze straniere.\nSecondo i dati ISTAT al 31 dicembre 2010, la popolazione straniera residente era di 85 persone, pari al 6,6% della popolazione residente. Questo l'elenco delle nazionalit\u00e0 maggiormente rappresentate:\nComunit\u00e0 Montana.\nFa parte della Comunit\u00e0 Montana della Valsassina."}
{"id": "21035", "revid": "57872", "url": "https://it.wikipedia.org/wiki?curid=21035", "title": "Crandola Valsassina", "text": "Crandola Valsassina (\"Cr\u00e0ndola\" in dialetto valsassinese e semplicemente Crandola fino al 1962) \u00e8 un comune italiano di 261 abitanti della provincia di Lecco in Lombardia.\nGeografia fisica.\nIl comune di Crandola Valsassina si trova in alta Valsassina, su un terrazzamento naturale ai piedi del monte Cimone.\nIl territorio crandolese confina con i comuni di Taceno e Margno (con il Pian delle Betulle). Il comune ha la frazione di Vegno.\nStoria.\nDal 1928 al 1957 Crandola \u00e8 stata una frazione di Margno.\"\" La denominazione \"Crandola Valsassina\" fu adottata nel 1957\"\".\nSimboli.\nLo stemma del Comune di Crandola Valsassina \u00e8 stato concesso con decreto del presidente della Repubblica del 29 gennaio 2003.\nMonumenti e luoghi d'interesse.\nArchitetture religiose.\nChiesa di Sant'Antonio Abate.\nAll'interno, la chiesa conserva affreschi tardo cinquecenteschi e statue seicentesche. Il campanile \u00e8 in stile romanico con cella a bifore\"\". La chiesa \u00e8 popolarmente detta anche \"del purcel\", poich\u00e9 in passato gli animali venivano posti sotto la tutela del santo patrono.\nOratorio di San Giovanni Battista.\nNella frazione di Vegno si trova la chiesetta di San Giovanni Battista, ricostruita sul finire del Cinquecento sulla base di una precedente cappella che, come emerge dagli atti della visita pastorale dell'arcivescovo Carlo Borromeo del 1582, era cos\u00ec bassa che una persona alta tre braccia era in grado di toccare il soffitto con le dita. Il presbiterio ospita affreschi risalenti ai primo decenennio del XVII secolo, raffiguranti una \"Crocifissione tra i santi Giovanni Battista e Ambrogio\".\"\" "}
{"id": "21036", "revid": "123316160", "url": "https://it.wikipedia.org/wiki?curid=21036", "title": "Cremella", "text": "Cremella (\"Crim\u00e8la\" in dialetto brianzolo) \u00e8 un comune italiano di abitanti della provincia di Lecco in Lombardia. Si trova nel Meratese.\nL'altitudine varia dai 392 m (altezza massima), della localit\u00e0 Baciolago e dai 383 m della piazza sulla quale si erge la chiesa, ai 320 m della Valle di Sotto.\n\u00c8 situata circa alla stessa distanza da Lecco, Como e Merate. Dista 30\u00a0km da Milano e 16\u00a0km da Lecco.\nOrigini del nome.\nL'origine del nome \u00e8 incerta, ma \u00e8 probabile che derivi dal longobardo e significhi \"mela bruciata\", in quanto il suo territorio in antichit\u00e0 era coperto da un vasto meleto che and\u00f2 distrutto in un incendio.\nStoria.\nCentro abitato di antica origine, Cremella venne aggregato al comune di Barzan\u00f2 nel 1809 e nel 1928, recuperando l'autonomia rispettivamente nel 1816 e nel 1953.\nDai resti venuti alla luce intorno agli anni '50, riguardanti un'ara romana dedicata a Giove\"\" nonch\u00e9 due grossi capitelli in arenaria, \u00e8 possibile riscontrare la presenza romana sul territorio gi\u00e0 nel 196 a.C. In un diploma di Berengario stilato nell'anno 920 si riscontra il termine \"corte\" di Cremella; nel documento venivano concessi alla basilica di S. Giovanni in Monza l'intero territorio e quello ad esso collegato, ossia il convento delle Benedettine di S. Pietro.\"\" Quest'ultimo diventer\u00e0 il fulcro intorno al quale ruoter\u00e0 tutta la storia locale. Rest\u00f2 in vita fino al XVIII secolo, anche se gi\u00e0 nel XVI secolo S. Carlo Borromeo aveva fatto intendere di volerlo sopprimere insieme ad altri conventi: di Burgora, di Bernaga e di Lambrugo. Sempre nel XVI secolo il borgo si distacc\u00f2 da Monza e pass\u00f2 alla pieve di Missaglia. Da un contenzioso legale tra il monastero benedettino e la chiesa di Monza si scopre che gi\u00e0 nel XIII secolo la \"corte\" aveva un proprio statuto\"\". Ebbe propri statuti e fu dotata di un castello, che inizi\u00f2 a decadere nel XIII secolo\"\" e and\u00f2 in rovina gi\u00e0 nel XV secolo. Dal punto di vista economico, risult\u00f2 determinante la presenza dell'ordine religioso ed economico degli Umiliati (possedevano una casa sul posto): ebbero il merito di introdurre la tecnica di lavorazione della lana\"\". Dopo la peste che si ebbe intorno alla met\u00e0 del XVII secolo, tutte le terre della Brianza passarono agli spagnoli ed il territorio comunale fu acquistato da Federico Gussani, che prese il titolo di marchese. Nel XVIII secolo l'intero possedimento fu venduto a Pietro Vassalli. L'azione di riforma operata da Maria Teresa d'Austria port\u00f2 all'abolizione di tutti i feudi. Nel periodo fascista fu inglobata nel territorio comunale di Barzan\u00f2 e soltanto negli anni successivi alla seconda guerra mondiale ritorn\u00f2 ad essere autonoma.\nSociet\u00e0.\nEtnie e minoranze straniere.\nGli stranieri residenti nel comune sono 151, ovvero l'8,4% della popolazione. Di seguito sono riportati i gruppi pi\u00f9 consistenti:"}
{"id": "21037", "revid": "1888309", "url": "https://it.wikipedia.org/wiki?curid=21037", "title": "Cremeno", "text": "Cremeno (\"Crem\u00e9e\" in dialetto valsassinese) \u00e8 un comune italiano di abitanti della provincia di Lecco in Lombardia.\nStoria.\nL'insediamento abitato di Cremeno ha forse origini romane. Il suo territorio era attraversato dalla \"via Spluga\", strada romana che collegava Milano con il passo dello Spluga.\nDurante il Ducato di Milano, Cremeno fu capoluogo della cosiddetta Squadra del Consiglio.\"\"\nCon gli anni Settanta del Novecento, il paese mut\u00f2 la propria vocazione rurale diventando una localit\u00e0 di villeggiatura.\"\"\nSimboli.\nLo stemma del Comune di Cremeno \u00e8 stato concesso con il decreto del presidente della Repubblica del 30 aprile 1982.\nEvidente il richiamo alle montagne, ai boschi che circondano il paese e alla fauna selvatica. La torre ricorda la famiglia Torriani che domin\u00f2 le terre di Cremeno e della Valsassina dopo gli arcivescovi di Milano, a cui invece fanno riferimento la spada e il pastorale vescovile.\nComunit\u00e0 montana.\nFa parte della Comunit\u00e0 Montana della Valsassina."}
{"id": "21038", "revid": "125150152", "url": "https://it.wikipedia.org/wiki?curid=21038", "title": "Dervio", "text": "Dervio (\"Derf\" in dialetto comasco, pronuncia fonetica IPA: ) \u00e8 un comune italiano di abitanti della provincia di Lecco, situato sulla sponda orientale del Lago di Como, in Lombardia.\nGeografia fisica.\nDervio deve la sua particolare forma a conoide al Varrone, torrente che taglia in due il paese stesso e che nasce dall'omonima Valvarrone. Durante il suo incessante corso ha eroso e trasportato sedimenti rocciosi, i quali si sono pian piano adagiati sul fondo del lago, fino ad emergere e formare la penisola derviese.\nOltre alle frazioni pi\u00f9 importanti, sono presenti altre localit\u00e0 di \"montagna\", quali: Pianezzo, Mai, Monte, Pratolungo e Vignago; inoltre da Dervio parte la strada provinciale della Valvarrone (SP67) che permettette di raggiungere Lavadee, rinomata localit\u00e0 turistica, ed il Rifugio Roccoli Lorla da cui parte il sentiero per il Monte Legnone che con i suoi 2.609 m d'altezza \u00e8 la cima pi\u00f9 alta della provincia di Lecco e del settore pi\u00f9 occidentale delle Alpi Orobie.\nIl clima \u00e8 caratterizzato da estati calde, rinfrescate dal vento che spira lungo le sponde (i due venti sono la breva e il tivano) ed inverni non eccessivamente rigidi, per via dell'effetto mitigatore delle acque del lago.\nOrigini del nome.\nIl toponimo \"Dervio\" si pensa derivi dalla radice celtica \"Derw\" o \"Dervo\" che significa quercia\" forse per la presenza di querce sacre. Secondo un'altra teoria, lo stesso toponimo sarebbe da attribuire al culto delle \"Matronae Dervonnae\".\" L'ipotesi ottocentesca di un'origine greca da Delfo, attraverso il latino, pur basata su un passo di Strabone, \u00e8 oggi ritenuta inattendibile per l'assenza di testimonianze dell'uso di \"Delphum\" prima del XVII sec.\nStoria.\nDa Dervio, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga.\nNel 1480 il Contado della Riviera con Dervio assieme a Mandello del Lario, Bellano, Varenna, Corenno e Monte Introzzo., viene dato in feudo a Pietro II Dal Verme, conte di Bobbio, Voghera, Castel San Giovanni e tutta la val Tidone, Pieve di Incino e Valsassina, che muore avvelenato dalla moglie nel 1485, e il feudo assieme agli altri della Riviera viene assegnato, non senza contrasti dei cittadini interessati, a \"Chiara Sforza\", figlia di Galeazzo Maria Sforza, vedova Dal Verme. \nNonostante le frequenti espropriazioni la Sforza seppe mantenere il controllo della situazione fino alla morte (1530), mentre i suoi eredi Fregoso preferirono cedere Dervio e gli altri feudi della Riviera agli Sfondrati nel 1533. Dal 1533 quindi al 1788 Dervio fu parte importante del feudo Sfondrati della Riviera.\nMonumenti e luoghi d'interesse.\nArchitetture militari.\nDa dicembre 2016 l'Amministrazione comunale ha aderito a Wiki Loves Monuments.\nSociet\u00e0.\nEtnie e minoranze straniere.\nAl 1\u00ba gennaio 2016 erano residenti 171 cittadini stranieri (77 provenienti da paesi africani, 66 da paesi europei, 20 da paesi del continente americano, 14 da paesi asiatici). I paesi pi\u00f9 rappresentati sono il Marocco (55) e Albania (21).\nCultura.\nLa Biblioteca comunale, attiva dal 1977, dal 2011 ha sede nell'ex palazzo comunale in Piazza IV Novembre. \u00c8 parte del Sistema Bibliotecario Lecchese.\nSono presenti una scuola primaria e una scuola media.\nGeografia antropica.\nSuddivisioni storiche.\nLa frazione di Corenno Plinio costitu\u00ec comune autonomo tra la prima met\u00e0 del XV secolo e il 1927 (venne riunito a Dervio anche per un breve periodo di tempo dal 1806, durante il dominio napoleonico).\nI nuclei abitati principali della piana principale furono quelli delle localit\u00e0 \"Borgo\" (abitazioni attorno alla chiesa prepositurale), \"Castello\" (nucleo fortificato a monte), \"Villa\" (corrispondenti all'attuale via Armando Diaz) e \"Balma\" (poche costruzioni ai lati dell'attuale via Duca d'Aosta). Nel corso del Novecento con la progressiva urbanizzazione della piana venne meno la netta suddivisione tra i nuclei storici.\nIn localit\u00e0 \"Monastero\" era presente dal XIV secolo un monastero degli Umiliati, facente capo a Como; con la soppressione dell'ordine nel 1571, l'edificio venne venduto e sub\u00ec numerose trasformazioni.\nEconomia.\nTurismo.\nLegambiente e Touring Club Italiano hanno attribuito 4 \"vele\" (su un massimo di 5) alle spiagge di Dervio nella \"Guida Blu 2016\", riconoscimento assegnato per il nono anno consecutivo.\nInfrastrutture e trasporti.\nLa piana \u00e8 attraversata dalla Strada Provinciale del Lago di Como.\nIn localit\u00e0 Chiari \u00e8 presente lo svincolo della Strada statale 36 del Lago di Como e dello Spluga con ingresso in direzione Lecco e uscita in direzione Colico.\nLa stazione ferroviaria, posta al centro della piana, \u00e8 sulla linea Lecco-Tirano.\n\u00c8 presente uno scalo della linea di navigazione, attivo per\u00f2 solo in modo stagionale. A Dervio vi \u00e8 inoltre il cantiere della Navigazione Laghi.\nAmministrazione.\nAltre informazioni amministrative.\nIl comune \u00e8 parte della Comunit\u00e0 montana della Valsassina, Valvarrone, Val d'Esino e Riviera.\nSport.\nSono presenti circoli velici e scuole di vela. La posizione della piana permette inoltre l'attivit\u00e0 di windsurf e di kitesurf.\nNel 1902 venne fondata a Dervio l'Unione Sportiva Derviese che, dopo un periodo di inattivit\u00e0 durante la Prima Guerra Mondiale, venne ricostituita nel 1921. Oggi sono presenti le sezioni relative a \"Atletica\", \"Calcio\", \"Ciclismo\", \"Pallacanestro\" e \"Pallavolo\".\nDal 1905 fu attivo a Dervio per alcuni anni il Lake Como Golf Club, con uno dei primi in Italia e primo sulle sponde del Lago di Como."}
{"id": "21039", "revid": "287204", "url": "https://it.wikipedia.org/wiki?curid=21039", "title": "Dolzago", "text": "Dolzago (\"Dulz\u00e0gh\" in dialetto brianzolo) \u00e8 un comune italiano di abitanti della provincia di Lecco in Lombardia.\nStoria.\nGli unici ritrovamenti archelogici effettuati nel territorio di Dolzago sono\"\":\nLa pi\u00f9 antica attestazione storica della localit\u00e0 risale a un documento, scritto a Pavia nel 927, che certifica la vendita dei beni di \"Dulciago\" da un certo Sigfrido di Milano ai frati del monastero di Civate.\"\" Menzione dei possedimenti del monastero in localit\u00e0 Cavonio si ritrova anche in un diploma di Federico Barbarossa datato 1162\"\".\nInfrastrutture e trasporti.\nFra il 1902 e il 1915 la localit\u00e0 ospit\u00f2 una stazione della tranvia Monza-Barzan\u00f2-Oggiono."}
{"id": "21040", "revid": "106908", "url": "https://it.wikipedia.org/wiki?curid=21040", "title": "Dorio", "text": "Dorio (\"Dor\" in dialetto comasco, pronuncia fonetica IPA: ) \u00e8 un comune italiano di 308 abitanti della provincia di Lecco in Lombardia, situato sulla sponda orientale dell'Alto Lago di Como.\nGeografia fisica.\nIl paese si estende dalle pendici del monte Legnoncino alle rive del Lario.\"\"\nStoria.\nIl territorio di Dorio fu abitato in epoca protostorica da popolazioni celtiche. Testimonianze di quest'epoca sono:\nDell'et\u00e0 romana si riporta la tradizione per cui il trasferimento di coloni greci a Como voluto da Giulio Cesare nel 59 a.C. sia coinciso con la fondazione delle localit\u00e0 di Dorio, Corenno, Dervio e Piona, che corrisponderebbero ai siti greci di Dorio (in Messenia), Corinto, Delfi e Peonia. Mancando dati archeologici specifici, non \u00e8 dato sapere se vi fosse in quest'epoca alcun insediamento colonico effettivo. Da Dorio, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga.\nIn et\u00e0 medievale l'abitato principale coincideva con la localit\u00e0 di Mandon\u00ecco (o anche Mondonico), ove probabilmente verso il 1300 fu edificata una chiesetta dedicata a San Giorgio Martire\"\". Progressivamente, si verific\u00f2 uno spostamento della popolazione residente verso la localit\u00e0 Solmogno, che diede poi luogo all'attuale centro abitato di Dorio, posto pi\u00f9 a valle di Mandonico.\nLe prime notizie storiche risalgono all'anno 1040 d.C., quando Corenno, Dervio e Dorio erano alle dipendenze di Bellano. Verso la fine della primavera di quest'anno le navi bene equipaggiate della Repubblica delle Tre Pievi (Gravedona, Domaso e Dongo) prendono di sorpresa Dorio, poi Corenno e dopo 4 mesi di assedio Dervio.\nQuesti tre paesi passano sotto il dominio della suddetta repubblica e poi sotto il dominio di Milano (fino al 1410 Dorio \u00e8 amministrativamente dipendente da Dervio). Nel 1449 i comaschi occupano e saccheggiano Bellano, Dervio, Corenno e Dorio.\nNel 1480 il Contado della Riviera con Dorio e l'antico feudo di Monte Introzzo con i paesi della Valle e Dervio assieme a Mandello del Lario, Bellano, Varenna, Corenno., viene dato in feudo a Pietro II Dal Verme, conte di Bobbio, Voghera, Castel San Giovanni e tutta la val Tidone, Pieve di Incino e Valsassina, che muore avvelenato dalla moglie nel 1485, e il feudo assieme agli altri della Riviera viene assegnato, non senza contrasti dei cittadini interessati, a \"Chiara Sforza\", figlia di Galeazzo Maria Sforza, vedova Dal Verme. \nNonostante le frequenti espropriazioni la Sforza seppe mantenere il controllo della situazione fino alla morte (1530), mentre i suoi eredi Fregoso preferirono cedere Dervio e gli altri feudi della Riviera agli Sfondrati nel 1533. Dal 1533 quindi al 1788 Dervio fu parte importante del feudo Sfondrati della Riviera.\nNel 1506, per le miserevoli condizioni delle strade per Dervio e quindi l'impossibilit\u00e0 di portare i neonati al battesimo e di avere i conforti religiosi, su richiesta dei cittadini, Dorio ottenne dalla Curia Arcivescovile di Milano l'erezione del comune in parrocchia.\nNel 1542 Dorio si stacc\u00f2 dalla Pieve di Dervio, ma rimase compreso, come lo \u00e8 tuttora, nella Arcidiocesi di Milano. Dopo varie vicissitudini, con ripetute fasi di attacchi e saccheggi da parte dei vari avventurieri o dei vari comuni dell'alto lago, si arriva nel 1627 al passaggio dei Lanzichenecchi ed alla diffusione della peste bubbonica, resa celebre dal Manzoni ne \"I Promessi Sposi\", che ridusse il numero degli abitanti da circa 300 a 84, divisi in 36 famiglie. La popolazione and\u00f2 successivamente aumentando, fino a raggiungere 347 abitanti nel 1856 e 531 nel 1897, suddivisi in 85 famiglie.\n1629, 28 ottobre - \" Dorico riviera di Lecco de fuochi 39 diviso in 4 squadre Torchio, Salamagna (o Salmagna), Mandonico &amp; Pannico\" descritto da Alessandro Tadino. Quattro terre o ville componevano la comunit\u00e0 di Dorio: oltre alle gi\u00e0 citate Mondonico e Solmogno, vi sono anche Panico e Torchiedo, poste a sud in direzione di Corenno. Solmogno, essendosi sviluppata notevolmente, in quanto costruita sulla via principale di comunicazione fra Colico e Dervio, fra il 1640-70 assunse il nome di Dorio. Nel 1676 fu inaugurata la nuova chiesa dedicata alla Beata Vergine, ampliata nel 1712, poi demolita e rifatta nel 1859. Successivamente fu dedicata anch'essa a S.Giorgio Martire.\nNegli anni 1677 e 1804 fu restaurata l'antica chiesa di S.Giorgio a Mandonico, dove si possono ammirare degli affreschi del 1492, recentemente restaurati; rappresentano in alto il Santo titolare e la Beata Vergine col Bambino, poi un S. Michele, due Vescovi ed ancora la Beata Vergine. Un'altra figura di Vergine, prima sul lato orientale della chiesetta \u00e8 stata staccata e si trova ora nella chiesa parrocchiale.\nNel 1840-1842 fu costruito un vasto filatoio, con filanda, tuttora esistente. Nel 1848 fu eretta, per voto dei cittadini, salvati dal morbo colera, la chiesetta di san Rocco (m. 443 s/m), sulla strada che porta ai monti di Dorio, chiamata sentiero del Viandante\"\". Nel 1809 e nel 1927 il Comune di Dorio fu aggregato a Dervio, per poi riprendere la sua autonomia nel 1816 e nel 1950.\nSociet\u00e0.\nCorpo Musicale Doriese.\nL'istituzione culturale che unisce tutto il paese \u00e8 il Corpo Musicale Doriese, fondato nel 1863 per volont\u00e0 di Francesco Gilardoni e dell'allora parroco di Dorio don Giovanni Giussani.\nSempre presente alle manifestazioni civili e religiose di Dorio e dei comuni vicini, mantiene attiva anche una scuola di musica per i giovani che intendono avvicinarsi al mondo della musica ed unirsi all'attivit\u00e0 della Banda.\nGeografia antropica.\nFrazioni.\nTorchiedo.\nFrazione posta a sud del paese di Dorio; ubicata sul lato destro della S.P. 72, \u00e8 il primo nucleo abitato che si incontra provenendo da Corenno Plinio.\nGaravina.\nEstesa localit\u00e0 in prevalenza costituita da un ripido pendio boscoso, che comprende a sua volta la localit\u00e0 Crottino; da qui si dirama la strada per Olgiasca, frazione nel comune di Colico."}
{"id": "21041", "revid": "57872", "url": "https://it.wikipedia.org/wiki?curid=21041", "title": "Ello", "text": "Ello (\"Ell\" in dialetto brianzolo) \u00e8 un comune italiano di abitanti della provincia di Lecco in Lombardia. Centro agricolo e industriale della Brianza, situato sulle verdi pendici occidentali del monte Regina (817 m), a SE del lago di Annone.\nStoria.\nI pi\u00f9 antichi reperti archeologici rinvenuti sul territorio di Ello sono databili al II millennio a.C.: si tratta di un elmo, due spade, due pugnali, quattro punte di lancia e due asce, ritrovati nei pressi di una cava poco lontano dal paese\"\" .\nAlcuni scavi avvenuti nel 1875 hanno invece riportato alla luce un sepolcro di epoca romana, assieme a alcune piccole urne che tuttavia non \u00e8 stato possibile recuperare\"\".\nLa pi\u00f9 antica menzione storica si ritrova invece in un diploma di Federico Barbarossa datato 1162, in cui \"Ellum\" viene citata tra le terre, di propriet\u00e0 del monastero di Civate, su cui l'imperatore garantiva la propria protezione\"\".\nCon il passaggio ai conti di Lecco, Ello fece parte del Contado della Martesana\".\"\nDurante la dominazione spagnola del Ducato di Milano, il paese fu in un primo momento acquistato da Giovanni Agostino de Abdua per 26000 lire imperiali. Nel 1653 pass\u00f2 quindi ad Agostino Bonacina, assieme ai paesi di Cogoredo, Dolzago, Figino, Marconaga e Villa, tutti appartenenti alla pieve di Oggiono\"\".\nEllo fu patria dei Missaglia, celebri armaioli dei secoli XV e XVI.\nCon l'abolizione dei diritti feudali da parte di Napoleone Bonaparte, Ello segu\u00ec le sorti di Oggiono\".\"\nA partire dall'Ottocento, il territorio di Ello si arricch\u00ec di ville signorili di propriet\u00e0 di aristocratici milanesi\"\". Nello stesso periodo, in paese era attiva una filanda.\"\"\nSimboli.\nLo stemma e il gonfalone ufficiali sono stati approvati con l'apposito Decreto del Presidente della Repubblica datato al 31 luglio del 1997.\nMonumenti e luoghi d'interesse.\nArchitetture religiose.\nLa parrocchiale dei Santi Giacomo e Filippo, ricostruita nel 1671 sulla base di un precedente edificio del XV secolo\"\", a sua volta edificato su una chiesa gi\u00e0 esistente nel Duecento. Della primitiva fabbrica romanica, la chiesa conserva parti strutturali e il campanile a due piani di bifore. Internamente, la chiesa ospita affreschi risalenti al XV-XVI secolo; tra di essi spiccano le pitture della zona absidale, raffiguranti alcuni episodi della vita dei santi titolari della chiesa, oltre ai quattro principali \"Dottori della Chiesa\" assisi su troni di nuvole. \nArchitetture civili.\nPrima di entrare nell'abitato di Ello \u00e8 ancora possibile osservare un antico filatoio, detto \"Filatoio dello Zero\"; dotato di torcitoio, diga e condotte d'acqua in collegamento con altri opifici\"\".\nEconomia.\nI prodotti principali dell'agricoltura sono mais e foraggi. Diffuso anche l'allevamento della razza bovina bruna. Presente uno stabilimento tessile.\nSociet\u00e0.\nEvoluzione demografica.\nLa popolazione \u00e8 in continua crescita dal 2001 passando da 1110 a 1254 abitanti al 31/10/09."}
{"id": "21042", "revid": "1910023", "url": "https://it.wikipedia.org/wiki?curid=21042", "title": "Erve", "text": "Erve (\"Valderf' \" in dialetto bergamasco, \"Erv\" in dialetto lecchese) \u00e8 un comune italiano di 691 abitanti della provincia di Lecco, in Lombardia. Fino al 1992 era compreso nella provincia di Bergamo.\nStoria.\nErve, o Valderf' come era chiamato in passato l'abitato, in riferimento all'omonima Valle in cui \u00e8 localizzato, si raggiunge percorrendo la strada in accentuato pendio che da Rossino sale verso le pendici del Monte Resegone e costeggia il burrone a picco sul torrente Gallavesa.\nll paese, situato ad un'altitudine media di 600 metri e diviso longitudinalmente dal torrente Galavesa, \u00e8 caratterizzato da numerosi ponti che congiungono le case dell'una e dell'altra riva, conferendo all'abitato un aspetto urbanistico molto singolare.\nTra le numerose frazioni, Nesolio, collegato solo recentemente con una nuova strada agro-silvo-pastorale, pare sia stato il primo insediamento della Val d'Erve; una memoria manoscritta del XIX secolo, conservata presso l'Archivio Parrocchiale, fa cenno alla tradizione per cui una prima presenza umana a Nesolio risalirebbe addirittura all'epoca franca.\nL'esistenza dell'abitato di Erve \u00e8 confermata da documenti del XV secolo: nel 1419, quando i rappresentanti dei Comuni della Valle San Martino, che gi\u00e0 dal 1359 si erano uniti per meglio trattare con la citt\u00e0 di Bergamo, si recano a Milano per giurare fedelt\u00e0 al nuovo signore Filippo Maria Visconti, gli Ervesi sono rappresentati da un abitante di Rossino.\nErve \u00e8 poi citata fra le \"terre, luoghi, ville e comuni\" della Val San Martino negli Statuti della valle stessa, risalenti al 1435. A partire dal 1428 il piccolo abitato alle pendici del Resegone entra nell'orbita della Repubblica di Venezia: iniziano cos\u00ec le contese riguardo al confine fra Stato di Milano e Stato veneto, che si protrarranno per secoli, finch\u00e9 nel Settecento l'occupazione dell'Italia settentrionale da parte dei Francesi guidati da Napoleone, porter\u00e0 alla nascita della Repubblica Cisalpina.\nErve, dopo aver fatto parte del Dipartimento della Montagna, nell'assetto territoriale definitivo del Regno d'Italia \u00e8 assegnato al Dipartimento del Serio, Distretto di Bergamo, Cantone di Caprino.\nSuccessivamente, sempre come comune autonomo, entra a far parte della provincia di Bergamo e soltanto nel 1992 viene accorpato, insieme a tutti i comuni della Valle San Martino, alla neonata provincia di Lecco.\nPer quanto riguarda l'economia del paese, trattando delle rarit\u00e0 naturali che caratterizzerebbero la zona, il \"Dizionario odeporico o sia storico -politico - culturale della provincia bergamasca\" parla dubitativamente della scoperta di una miniera d'oro presso una roccia fra Rossino ed Erve, non scavata per la scarsezza della vena. In realt\u00e0 le principali fonti di sostentamento degli abitanti erano un tempo la raccolta delle castagne e l'allevamento del bestiame, che d'estate era condotto al pascolo negli alpeggi in quota.\nNegli Statuti della Val San Martino, Erve \u00e8 registrata come terra povera e per questo autorizzata all'allevamento delle capre, mentre i legati e le donazioni alla parrocchia dimostrano l'esistenza di un'economia soprattutto agricola: dalla raccolta delle castagne o del fieno si ricavava il denaro necessario per opere di fede, mentre dalle noci veniva estratto l'olio per l'illuminazione della lampada del Santissimo Sacramento.\nDurante tutta la sua storia le precarie condizioni di vita costringono la popolazione di Erve ad emigrare: inizialmente si tratta soprattutto di tornitori e carbonai che si muovono verso Venezia, ma questo flusso migratorio tende ad arrestarsi nell'Ottocento.\nNel corso del XX secolo si assiste ad un nuovo consistente spostamento di popolazione verso Calolziocorte, Lecco e Milano, ma anche Svizzera e Francia, in cerca di migliori condizioni di lavoro.\nLe due guerre mondiali mettono a dura prova le gi\u00e0 difficili condizioni di vita degli abitanti.\nNegli anni quaranta vengono precettati fieno e foraggio per necessit\u00e0 belliche, si procede al censimento dei pollai in quanto parte della produzione di uova deve servire per l'esercito, mentre per sopperire al fabbisogno d carne della popolazione, il Prefetto di Bergamo autorizza la caccia di alcune specie di uccelli.\nTuttavia nel XX secolo un importante traguardo raggiunto a Erve \u00e8 la costruzione di una nuova strada di accesso al paese.\nDopo che a fine Ottocento se ne era dovuto abbandonare il progetto a causa di un impegno economico che il comune non poteva sostenere, nel settembre del 1911 viene aperta la nuova strada provinciale carrozzabile da Rossino a Erve: fino a quel momento per la localit\u00e0 del Corno, pi\u00f9 a monte della nuova strada, passava una mulattiera che portava a Rossino, mentre l'unica altra via di comunicazione per il paese era la mulattiera da Saina a Somasca. Nel 1956 la strada viene asfaltata.\nNella seconda met\u00e0 del XX secolo Erve diventa oggetto delle attenzioni dei turisti, luogo di villeggiatura per milanesi e brianzoli, attirati soprattutto dalla tranquillit\u00e0 del luogo e dalle bellezze naturali e paesaggistiche.\nAncora oggi numerosi amanti della montagna scelgono Erve come punto di partenza per le loro escursioni.\nSimboli.\nLo stemma e il gonfalone del comune di Erve sono stati concessi con decreto del presidente della Repubblica del 18 aprile 1964.\nIl giglio \u00e8 ripreso dal blasone della famiglia Valsecchi (\"troncato: il 1\u00ba d'oro, all'aquila coronata di nero, linguata di rosso; il 2\u00ba d'azzurro, a due gigli d'oro\"), il cui primo nucleo si ritiene si sia insediato in quella che era la Valsecca durante il Medioevo. Il ponte \u00e8 quello che attraversa il torrente Gallavesa risalente alla dominazione veneziana.\nSociet\u00e0.\nEtnie e minoranze straniere.\nI cittadini stranieri residenti nel comune sono 21, ovvero il 2,9% della popolazione.\nLingue e dialetti.\nOltre alla lingua italiana che rimane quella maggiormente utilizzata, a Erve \u00e8 parlato il dialetto bergamasco, una variante appartenente al ramo orientale della lingua lombarda, che si \u00e8 diffuso grazie al legame di lunga data che lega la Valle San Martino a Bergamo. Le parlate locali nella zona occidentale della Valle, risentono della vicinanza a Lecco e di conseguenza il vernacolo locale presenta delle affinit\u00e0 con il dialetto lecchese del quale riprende diverse parole."}
{"id": "21043", "revid": "44989", "url": "https://it.wikipedia.org/wiki?curid=21043", "title": "Esino Lario", "text": "Esino Lario (; in pronuncia locale ; \"Isen\" in dialetto esinese; \"Esin\" in dialetto lecchese) \u00e8 un comune italiano di 757 abitanti della provincia di Lecco in Lombardia, situato a 12 chilometri da Varenna, nella Val d'Esino, ad un'altitudine di 910 metri s.l.m.\nL'origine del nucleo abitativo \u00e8 documentata da ritrovamenti archeologici. La natura carsica del territorio rende Esino Lario ricco di testimonianze dell'orogenesi alpina, con fossili, massi erratici e grotte (di cui la pi\u00f9 celebre \u00e8 la Ghiacciaia del Moncodeno). Il territorio comunale fa parte della Comunit\u00e0 montana della Valsassina, Valvarrone, Val d'Esino e Riviera ed \u00e8 interamente compreso nel Parco Regionale della Grigna Settentrionale.\nGeografia fisica.\nIl comune di Esino Lario si trova nella zona prealpina lombarda; \u00e8 situato sulle pendici nordorientali della Grigna, a breve distanza dalla sponda orientale del lago di Como, alla testata della piccola valle omonima attigua alla Valsassina. L'abitato \u00e8 costituito dai due distinti nuclei di \"Esino superiore\" e di \"Esino inferiore\", posti ad una quota intorno ai 900 metri; altre localit\u00e0 del comune sono \"Cainallo\", a quasi metri di quota, e \"Ortanella\", a poco meno di metri di quota.\nIl suo territorio \u00e8 interamente montuoso: la quota minima raggiunta \u00e8 di 554 metri, mentre la massima giunge ai della vetta delle Grigne. La natura calcareo-dolomitica (rocce composte da carbonato di calcio e magnesio) del territorio, comune al resto della zona prealpina lombarda, ha portato alla presenza di importanti zone carsiche all'interno del territorio comunale.\nDi particolare rilievo \u00e8 il \"Moncodeno\", un esteso anfiteatro situato sul versante nord della Grigna settentrionale ad una quota compresa tra i e i metri, caratterizzato dalla presenza di un gran numero di doline (avvallamenti del terreno) e grotte (quasi 500), formate dall'azione combinata del carsismo e dell'esarazione ad opera dei ghiacci che coprivano la zona durante le glaciazioni. In una di queste grotte, chiamata \"Ghiacciaia del Moncodeno\", si trovano riserve di ghiaccio ipogeo.\nIl territorio esinese \u00e8 inoltre contraddistinto dall'abbondante presenza di depositi fossiliferi marini, conseguenza della storia geologica delle Prealpi (emerse dal mare durante i movimenti tettonici dell'orogenesi alpina nell'era cenozoica). Questi depositi vengono studiati da lungo tempo dai paleontologi; il primo studioso che se ne interess\u00f2, nel corso del XIX secolo, fu il geologo e paleontologo lecchese Antonio Stoppani.\nStoria.\nIl comune di Esino Lario venne creato nel 1927 dalla fusione dei comuni di Esino Inferiore ed Esino Superiore.\nMonumenti e luoghi d'interesse.\nSiti archeologici.\nNel territorio comunale sono stati rinvenuti numerosi reperti archeologici conservati presso il Museo delle Grigne di Esino e nel Museo archeologico di Varese.\nAree naturali.\nIl territorio comunale di Esino Lario \u00e8 interamente compreso nel Parco Regionale della Grigna Settentrionale, di cui \u00e8 una delle sedi. La particolare posizione del nucleo abitativo alle pendici settentrionali della Grigna conferisce al comune una posizione di grande interesse paesaggistico, tanto da farlo conoscere come \"La Perla delle Grigne\". Il comune si raggiunge attraverso due vie panoramiche, una che dal Lago di Como sale da Varenna attraverso Perledo e l'altra che dalla Valsassina attraversa Cortenova e Parlasco. L'intero territorio comunale \u00e8 caratterizzato da grotte.\nSociet\u00e0.\nEvoluzione demografica.\nComune di Esino Superiore\nTradizioni e folclore.\nLa paura dell'ignoto, le credenze religiose, la natura difficile dei luoghi hanno prodotto, nei tempi passati, storie e leggende da raccontare nelle lunghe sere d'inverno: lo scopo educativo e morale risulta evidente e le presenze demoniache sollecitano il buon comportamento.\nLa Cavr\u00e8 Sb\u00e0giol\u00e8.\nLa Cavr\u00e8 Sb\u00e0giol\u00e8 \u00e8 un animale notturno, mezzo uccello e mezza capra, che usciva di notte dalle caverne emettendo un cupo belato misto a voce umana e cercava di entrare nelle camere dove dormiva la gente non in regola con la coscienza. Tanta ne era la paura che le finestre delle case erano costruite molto piccole e per di pi\u00f9 sbarrate da una croce di ferro murata.\nP\u00e9segh ad\u00f2ss....\nP\u00e9segh ad\u00f2ss... \u00e8 la storia di un pastorello salvato dal diavolo con panni filati in tempo benedetto. \nLa storia racconta che un pastorello portava ogni mattina le capre nella valle grande, non era un ragazzo cattivo ma aveva il difetto di non ascoltare i consigli dei genitori: il padre gli raccomandava di non abbandonare mai il branco perch\u00e9 era facile smarrire qualche animale nelle forre del monte; la madre, poveretta, nel dargli un indumento benedetto per guardarlo dal malanno, gli raccomandava di non disubbidire e di pregare la Madonna perch\u00e9 lo proteggesse. Il ragazzo. per\u00f2, appena poteva, lasciava in custodia al cane il piccolo gregge e correva a giocare con i compagni nell'alpe pi\u00f9 vicina. Un giorno di settembre, ritornando verso sera a radunar le capre, ebbe la sorpresa di trovar mancante la pi\u00f9 bella. Atterrito al pensiero della punizione, il poveretto riport\u00f2 il branco nella stalla del paese e torn\u00f2 di corsa sulla montagna; era gi\u00e0 buio e lui vagava per i burroni lanciando il suo richiamo. Finalmente dal fondo di un dirupo gli giunse il belato della capretta. Aggrappandosi alle rocce, la raggiunse e se la mise sulle spalle. Mentre risaliva con gran fatica, una voce profonda e cavernosa giunse dall'altro versante della valle \"P\u00e9segh ad\u00f2ss!\" (pisciagli addosso). Al che la capretta bel\u00f2 lamentosa: \"No poss, no poss! Al gh'a la vest\u00e8 filad\u00e8 nel Tempur ad\u00f2ss (Tempur, dal latino \"tempora\" era il periodo della quaresina) trad: (non posso, non posso! ha una mantella benedetta addosso!). Il pastorello comprese di avere sulle spalle il diavolo incarnato e che lo salvavano i panni filati dalla madre in tempo benedetto. Gett\u00f2 il capretto, e a gran corsa, piangendo di paura, scese al paese. Prima di giungervi, incontr\u00f2 i genitori che, in grande apprensione, erano usciti a cercarlo; con loro era la capretta smarrita, trovata mentre da sola tornava all'ovile. Raccontavano che da allora il pastorello segu\u00ec i consigli del padre e della madre; e il suo caso era additato a tutti come esempio ammonitore.\nLa casc\u00e8 selv\u00e0degh\u00e8.\nLa caccia selvatica era fantasia, forse di remotissima origine pagana, accolta dai sacerdoti i quali affermavano trattarsi dei cacciatori che nei giorni di domenica avevano trasgredito agli obblighi religiosi e dopo morti erano stati condannati a vagare senza pace nei luoghi del loro peccato, una cavalcata orrenda di spiriti dannati che si levava improvvisa nelle notti senza luna, percorrendo in fulminea corsa i sentieri, scavalcando d'un balzo torrenti e valloni sino a perdersi lontano, nelle forre dei monti pi\u00f9 alti; uno scalpitar di destrieri, guaire di cani, urla di mostri, grida d'angoscia rompevano allora il silenzio delle valli.\nA questa leggenda, che si raccontava sottovoce per non evocarla, erano legati lugubri racconti minori. Si favoleggiava che la caccia selvatica si avvicinasse sovente alle cascine montane dove qualcuno teneva la mandria: chi vi stava si chiudeva allora al riparo e dicono che udisse voci umane con lugubri accenti sfidare Iddio, profetando sventure agli uomini, mentre terribili segni rimanevano di quella sinistra presenza.\nUna volta, udendo passare la famosa \u201ccaccia\u201d, una donna per la curiosit\u00e0, nonostante che gli altri la dissuadessero, si era affacciata alla porta gridando: \u201cCasciad\u00f2r da la bon\u00e8 casc\u00e8 demm un po' da la vos\u00e8 fugasc\u00e8!\u201d (Cacciatori della buona caccia datemi un po' della vostra focaccia!). Apparvero allora, appese alla porta, membra umane sanguinanti; fu necessario chiamare il sacerdote che, benedicendole, le fece scomparire. La donna, tuttavia, mor\u00ec di spavento e tutti i capelli le erano diventati bianchi.\nQualit\u00e0 della vita.\nA partire dal 2009 l'Ecomuseo delle Grigne in collaborazione con il comune di Esino Lario e degli esercenti del territorio avviano il programma \"Esino Lario a misura di bambino\". Vengono ristrutturati e potenziati cinque parchi giochi e viene introdotta una segnaletica per indicare i servizi a misura di bambino disponibili presso spazi comunali ed esercenti. Vengono poi realizzate serie di itinerari, opere d'arte, laboratori e interventi urbani, sempre con una particolare attenzione rivolta a bambini e famiglie. Tra questi l'itinerario dei celti con grandi personaggi realizzati da Paolo Boncompagni, curve di livello e viabilit\u00e0 di Salottobuono, le panchine raccontastorie e il gioco da tavolo \"Esino \u00e8 un paese in discesa\" di TooA Francesca Cogni e Donatello De Mattia e la serie di laboratori e opere realizzate da Mao Fusina, Impossible Sites dans la rue e Giuditta Nelli, Narrare un monumento di TooA Francesca Cogni e Donatello De Mattia.\nCultura.\nVilla Clotilde \u00e8 un edificio di propriet\u00e0 comunale centro culturale di Esino. L'edificio ospita l'ufficio turistico, la biblioteca civica, l'Archivio Pietro Pensa con la biblioteca specialistica di storia locale, la sede dell'Ecomuseo delle Grigne, parte della collezione del Museo delle Grigne e alcune opere d'arte contemporanea. La villa \u00e8 stata anche sede per alcuni anni della riaperta scuola di arazzi di Esino Lario.\nBiblioteche.\nBiblioteca civica.\nLa biblioteca comunale dal 2008 ha sede a Villa Clotilde di Via Montefiori 19. La biblioteca nasce su iniziativa di volontari e dal 2010 \u00e8 punto prestito del sistema bibliotecario della Provincia di Lecco. La biblioteca specialistica di storia locale \u2013 che \u00e8 costituita dal fondo librario dell'Archivio Pietro Pensa \u2013 \u00e8 collocata nello stesso edificio e aperta al pubblico per la sola consultazione.\nArchivio Pietro Pensa e biblioteca specialistica di storia locale.\nL'Archivio Pietro Pensa \u00e8 un archivio privato con sede a Villa Clotilde e gestito dall'Associazione Amici del Museo delle Grigne Onlus. L'archivio conserva documenti antichi (XIV-XX secolo) e la documentazione di studio dell'ingegnere, amministratore e storico locale Pietro Pensa. All'interno dell'archivio vi sono 182 pergamene, documenti dei territori di Valsassina, Esino Lario, Lario e Valtellina, i fondi Serbelloni Sfondrati, Orlandi, Guastalla, Arrigoni e Gandola e fondi librario, fotografico e microfilm. Dal 2006 l'archivio ha il sito Archivio Digitale Pietro Pensa che pubblica documentazione sul territorio del Bacino dell'Adda e ospita il Centro di documentazione e informazione dell'Ecomuseo delle Grigne. Dal 2007 l'archivio \u00e8 promotore della collana di pubblicazioni \"Gli Statuti della Provincia di Lecco\" e di opere d'arte realizzate a partire dai suoi documenti.\nA partire dal 2006 tutta la documentazione dell'Archivio Pietro Pensa, dell'Associazione Amici del Museo delle Grigne e \u2013 successivamente a partire dal 2008 anno della sua istituzione \u2013 tutta la documentazione dell'Ecomuseo delle Grigne viene rilasciata con la licenza Creative Commons attribuzione condividi allo stesso modo 3.0.\nMusei.\nMuseo delle Grigne.\nIl Museo delle Grigne di Esino Lario \u00e8 il primo museo locale della Provincia di Como, nato negli anni Trenta ad opera dell'allora parroco Don Giovanni Battista Rocca con lo scopo di far conoscere al pubblico le peculiarit\u00e0 del territorio. Il museo conserva e testimonia l'evoluzione dell'uomo e del suo ambiente dalle sue origini sino ad oggi. Per questo motivo le raccolte sono organizzate in tre distinte sezioni, collegate dalla logica della territorialit\u00e0, dedicate alla geologia, allo studio della flora e della fauna ed alla storia locale. Il Museo delle Grigne si propone di recuperare la cultura locale, di far conoscere ai visitatori il ruolo storico e geologico del territorio e di mantenere viva nella memoria della popolazione residente le proprie origini, tradizioni, cultura. Il museo da parte del Sistema museale della Provincia di Lecco.\nEcomuseo delle Grigne.\nL'Ecomuseo delle Grigne \u00e8 un ecomuseo comunale costituito nel 2008 su iniziativa dell'Associazione Amici del Museo delle Grigne Onlus (ente gestore) e del Comune, e riconosciuto dalla Regione Lombardia nel 2009. L'Ecomuseo delle Grigne valorizza il rapporto tra l'uomo e la montagna e coinvolge comunit\u00e0, associazioni ed esercenti. Nel 2009 l'ecomuseo avvia un programma \"a misura di bambino\" per trasformare l'intero territorio con servizi dedicati alle famiglie.\nMedia.\nVi sono diversi periodici prodotti a Esino Lario. \"Le terre di Perledo e di Esino\" viene pubblicato nel 1925. Il periodico \"ll Castello di Esino Lario: Periodico di vita religiosa e civica\" nel 1966-1967; \"Museovivo delle Grigne. Isen: storie di Cres e di Psciac\" viene pubblicato nel --- e nel --- dall'Associazione Amici del Museo delle Grigne Onlus; \"Quaderni di storia Esinese\" \u00e8 una serie di fascicoli realizzati da Valerio Ricciardelli. Il Parco Regionale della Grigna Settentrionale con la Comunit\u00e0 Montana della Valsassina, Valvarrone, Val d'Esino e Riviera hanno un ruolo centrale nel produrre documentazione su flora, fauna e ambiente di Esino. \u00c8 importante menzionare anche la produzione cartografica, con una cartina anche della toponomastica locale realizzata dal CAI sezione di Esino Lario e dall'Associazione Amici del Museo delle Grigne Onlus nel 2008. L'Archivio Pietro Pensa \u00e8 promotore di una collana di pubblicazioni.\nArte.\nMonumenti.\nAd Esino Lario vi \u00e8 la statua di Michele Vedani dedicata a Papa Pio XIdi Michele Vedani, che aveva usato la canonica di Esino come dimora per le sue ripetute ascensioni sulle Grigne; la statua \u00e8 stata posta in Piazza Michele Vedani nel 2013.\nScuola degli Arazzi di Esino Lario.\nLa Scuola degli Arazzi di Esino Lario \u00e8 una scuola creata dal parroco Giovanni Battista Rocca nel 1938 e che oper\u00f2 fino al 1962. Il parroco progetta e brevetta il fuso e la macchina Rocca e un telaio pi\u00f9 semplice che viene dato in uso per filare per conto terzo. Inizialmente le opere realizzate sono semplici e poi vengono realizzati arazzi su bozzetti di artisti famosi (Fornasetti, Dal Verme, Filiberto Sbardella). Opere realizzate dalla scuola di arazzeria sono stati premiati dalla Triennale di Milano.\nCommittenza di opere d'arte contemporanea.\nA partire dal 2007 l'Associazione Amici del Museo delle Grigne Onlus avvia la produzione di opere d'arte contemporanea commissionate a partire da documentazione dell'Archivio Pietro Pensa e poi anche dalla documentazione degli archivi comunali di Brivio, Primaluna e Taceno coinvolti nel progetto Vestire i paesaggi. La prima opera realizzata \u00e8 un'installazione di Rossella Biscotti realizzata con immagini del fondo fotografico. Seguono poi interventi di Warburghiana, Invernomuto (a cura di Anna Daneri), Roberto Paci Dal\u00f2, Impossible Sites dans la rue con Giuditta Nelli, Salottobuono, Mao Fusina, Antonio Scarponi, Francesca Cogni e Donatello De Mattia..\nCucina.\nLa cucina di Esino Lario \u00e8 in particolare caratterizzata dalla patata bianca di Esino, una variet\u00e0 della patata bianca comasca. \nAltre ricette della cucina tradizionale sono a base di polenta, formaggio, uova, latte e castagne rappresentano variazioni sul tema della cucina dell'Alto Lario e delle montagne lombarde. \nGeografia antropica.\nIl Comune di Esino Lario ha due frazioni.\nIl comune ha inoltre una ricca toponomastica con numerose localit\u00e0, tra le quali:\nEconomia.\nAgricoltura.\nStoricamente la principale attivit\u00e0 economica di Esino Lario \u00e8 legata alla coltivazione dei boschi di faggio e carpino. Esino Lario faceva parte della squadra dei monti, il gruppo di comuni e territori delle Grigne che forniva carbone di legna per la produzione del ferro in Valsassina. La gestione dei boschi come bene comune \u00e8 una peculiarit\u00e0 di Esino rispetto ai territori vicini; i boschi ancora oggi appartengono al Comune e sono suddivisi per l'utilizzo tra i residenti e trasmessi parzialmente per diritto ereditario. La fine dell'attivit\u00e0 estrattiva del minerale di ferro in Valsassina mise in crisi le attivit\u00e0 legate alle carbonaie.\nTurismo.\nIl turismo a Esino Lario nasce a fine Ottocento con l'Abate Stoppani e con i primi geologi interessati a esplorare i fossili delle Grigne. Diventa un'attivit\u00e0 economica centrale del paese a partire dagli anni Sessanta in cui si diffonde la fama di Esino Lario \"La Perla delle Grigne\". Le villeggiature estive si animano fino a raggiungere 12.000 presenze negli anni Settanta e portando la necessit\u00e0 di gestire servizi che nei mesi di luglio e agosto superano la capacit\u00e0 delle infrastrutture. Proprio per rispondere al fabbisogno di acqua viene realizzato l'acquedotto dalla Valsassina e vengono avviati gli impianti sciistici per incrementare il flusso turistico nel periodo invernale. Negli anni Novanta il turismo comincia a declinare. Si riducono le lunghe villeggiature estive e alberghi, ristoranti e attivit\u00e0 commerciali collegate al turismo iniziano a chiudere. Le scarse precipitazioni nevose fanno chiudere gli impianti sciistici che proseguono con una sola pista per principianti e sono poi gestiti da un'associazione.\nInfrastrutture e trasporti.\nStrade.\nIl paese \u00e8 attraversato dalla strada provinciale della Valsassina (via per Esino nel tratto fuori Esino Lario): collega Varenna e Perledo a Esino Lario per poi proseguire verso Parlasco e Cortenova e la Valsassina; nel tratto da Parlasco a Esino \u00e8 dedicata a Pietro Pensa.\nFerrovie.\nEsino Lario \u00e8 servita dall'apposita stazione di Varenna-Esino-Perledo, che si trova sul tracciato ferroviario della linea Tirano-Lecco (anche se la stazione si trova nel territorio comunale di Perledo).\nSport.\nDal 2014 ogni anno si tiene la Esino Lario Skyrace, gara non competitiva di corsa in montagna dal tracciato di 23\u00a0km organizzata dalla Polisportiva di Esino Lario."}
{"id": "21044", "revid": "1369234", "url": "https://it.wikipedia.org/wiki?curid=21044", "title": "Galbiate", "text": "Galbiate (\"Galbi\u00e0a\" in dialetto brianzolo) \u00e8 un comune italiano di abitanti della provincia di Lecco in Lombardia, capoluogo della Comunit\u00e0 montana Lario Orientale - Valle San Martino, sede del Parco naturale del Monte Barro e parte dei siti cluniacensi.\nLa localit\u00e0 capoluogo si trova sulla sella che collega il monte Barro con il colle di Brianza, in una posizione sovrastante il lago di Annone, il lago di Garlate e gli altri comuni limitrofi. \u00c8 uno dei comuni pi\u00f9 a nord della Brianza.\nGeografia fisica.\nGalbiate si trova su un pianoro situato alle pendici meridionali del monte Barro.\"\" La parte nord-occidentale del territorio comunale si estende alle rive del lago di Annone.\nOrigini del nome.\nIl toponimo comprende la radice \"Gal\", da attribuire probabilmente o alla presenza di Galli o all'espressione celtica \"gala\", ossia \"roccia\".\"\"\nStoria.\nUna campagna di scavo sul monte Barro ha riportato alla luce i resti di un complesso fortificato comprensivo di una corte, sei torrette e altri edifici pi\u00f9 piccoli.\"\" Anche se la datazione del complesso non \u00e8 nota, gi\u00e0 la \"Naturalis Historia\" di Plinio il Vecchio riporta l'esistenza dell'insediamento orobico di \"Barra\" (o \"Parra\").\"\" La fortezza sarebbe stata successivamente riutilizzata dai longobardi\"\".\nGi\u00e0 inserito nel Contado della Martesana e nella pieve di Garlate (della quale segu\u00ec le sorti per lunghi secoli), in et\u00e0 comunale Galbiate fu abitato prevalentemente da ghibellini\"\".\nNel 1450, durante le contese tra il Ducato di Milano e la Repubblica di Venezia, il centro di Galbiate ospitava il castello dei De Ripa, i quali parteggiavano per i milanesi. Del castello sopravvive ancor'oggi una torre.\"\"\nSimboli.\nBlasonatura dello stemma.\nIl comune di Galbiate ha come simboli lo stemma e il gonfalone concessi con DPR 3 giugno 1975.\nMonumenti e luoghi d'interesse.\nArchitetture religiose.\nChiesa incompiuta di San Michele.\nL'origine di questa chiesa situata nella localit\u00e0 di San Michele risale all'XI e X secolo in cui recenti studi ipotizzano la sua attribuzione iniziale al un xenodochio (luogo di ricovero per viandanti di passaggio). La particolarit\u00e0 di questo edificio \u00e8 la struttura perimetrale orfana del tetto. Viene utilizzata come sala parrocchiale e saltuariamente adibita a mostre ed esposizioni.\nChiesa di San Nicola in Figina (o di San Sigismondo).\nSituata nella frazione di Villa Vergano la chiesa \u00e8 risalente al XII secolo \u00e8 un esempio di architettura gotica borgognese essendo stata costruita per il priorato cluniacense.\nChiesetta di Santa Maria degli angeli a Monte Barro e complesso dell'Eremo.\nGi\u00e0 dedicata a San Vittore Martire durante l'Alto Medioevo\"\", la chiesetta si presenta come un edificio a navata unica, separata in tre campate contraddistinte da archi a sesto acuto.\"\" \nDichiarata monumento nazionale nel 1912, la chiesa venne ingrandita nel XV secolo, al fine di poter meglio servire alle esigenze dei francescani che vivevano nel vicino convento.\"\" A questo periodo risale una \"Madonna del Latte\" affrescata all'interno della chiesa.\"\" La chiesa fu oggetto di rimaneggiamenti anche nei due secoli successivi.\"\" Al Seicento sono riconducibili gli affreschi della cappella dedicata a san Francesco di Assisi, dipinti coevi dell'altarmaggiore\"\". Gli affeschi tardobarocchi del presbiterio sono invece databili agl'inizi del Settecento, secolo che si concluse con una provvisoria soppressione del convento (1798); la chiusura definitiva del convitto francescano avvenne nel 1810.\"\" Tra gli affreschi settecenteschi collocati sulle pareti interne dell'edificio, un dipinto situato alla base destra dell'arco trionfale raffigura Sant'Ambrogio nell'atto di indicare la chiesa sul monte Barro come la localit\u00e0 dove far portare una statua mariana.\"\" Questa scultura, che la tradizione popolare vuole esser stata donata dallo stesso vescovo milanese, \u00e8 tuttora conservata all'interno della chiesa.\"\" Un leggendario miracolo legato a un tentato furto della statua \u00e8 raffigurato nell'affresco alla base sinistra dell'arco di trionfo.\"\" \nChiesa di San Giovanni Evangelista.\nParrocchiale dal 1565, la chiesa, che si presenta con una facciata del XVIII secolo, risale al Quattrocento\"\". Il campanile venne invece eretto nel 1814\"\".\nAl suo interno, la chiesa conserva uno \"Sposalizio della Vergine\" del Morazzone,\"\" una serie di dipinti su tela realizzati da Giovanni Battista Crespi\"\" e un crocifisso in legno del XV secolo\"\". Su indicazione di Federico Borromeo, nel corso del Seicento il crocifisso fu spostato nell'attuale collocazione dall'arco trionfale dove era stato originariamente collocato.\"\" Il Crocifisso si trova nell'omonima cappella laterale, situata sul lato destro e anticamente intitolata a Sant'Ambrogio,\"\" il quale \u00e8 raffigurato in un dipinto seicentesco situato nella cimasa dell'ancona che, anticamente, costituiva l'altare dedicato a questo santo.\nArchitetture civili.\nVilla Ballabio Bertarelli.\nSituato in localit\u00e0 Castello,\"\" \u00e8 l'edificio civile di maggior pregio di Galbiate. L'attuale fabbricato, le cui prime tracce risalgono al Seicento e Settecento legate alle famiglie dei Gariboldi e dei Villa, \u00e8 il risultato di contributi diversi succedutisi all'inizio dell'Ottocento quando erano proprietari i banchieri milanesi Ballabio. L'esedra che fronteggia la villa \u00e8 opera dell'architetto lecchese Giuseppe Bovara\"\" mentre la meridiana, la fontana e gli affreschi che conferiscono l'attuale aspetto neo-barocchetto si devono a Piero Portaluppi quando la propriet\u00e0 pass\u00f2 alla famiglia Bertarelli. Nell'ottobre 2003 la propriet\u00e0 pass\u00f2 al comune, il Parco del Monte Barro acquist\u00f2 il giardino storico di circa 7000 m\u00b2, un'ala della dimora e la dipendenza di 635 m\u00b2 di superficie utile in cui, dal 2006, ospita la sede centrale del \"Centro Flora Autoctona della Regione Lombardia\".\nGeografia antropica.\nFrazioni.\nSala al Barro e Bartesate, ex comuni autonomi, divennero frazioni di Galbiate nel 1927, mentre Villa Vergano, anch'esso ex comune autonomo, divenne frazione di Galbiate nel 1937."}
{"id": "21045", "revid": "59912", "url": "https://it.wikipedia.org/wiki?curid=21045", "title": "Provincia di Forl\u00ec-Cesena", "text": " \nLa provincia di Forl\u00ec-Cesena \u00e8 una provincia italiana della regione Emilia-Romagna di abitanti, con capoluogo la citt\u00e0 di Forl\u00ec.\nFino al 1992 era denominata \"provincia di Forl\u00ec\" e comprendeva anche il riminese: col distacco del territorio destinato a costituire la provincia di Rimini, la restante parte assunse il nome attuale, mantenendo la sigla automobilistica FO, che fu cambiata in FC nel 1999. Confina a nord con la provincia di Ravenna, a est con il mare Adriatico, a sud-est con la provincia di Rimini, a ovest e sud-ovest con la Toscana (provincia di Arezzo e citt\u00e0 metropolitana di Firenze).\nDa un punto di vista amministrativo, la provincia di Forl\u00ec-Cesena ha diviso il suo territorio in tre circondari (unione dei comuni), uno di 15 comuni, uno di 9 e l'ultimo di soli 6. Il comprensorio di Forl\u00ec (unione Romagna Forlivese) conta abitanti, quello di Cesena (Unione Valle Savio) ne conta e quello di Cesenatico-Savignano (unione Rubicone e Mare) . Comprende inoltre due comunit\u00e0 montane: quella dell'Appennino Forlivese e quella dell'Appennino Cesenate, oltre all'Unione montana \"Acquacheta - Romagna Toscana\".\nStoria del territorio della provincia attuale.\nLe prime testimonianze.\nDai numerosi ritrovamenti archeologici effettuati in tutta la provincia, si \u00e8 potuto affermare che gi\u00e0 dalla preistoria questo territorio era abitato, i ritrovamenti pi\u00f9 significativi sono quelli di monte Poggiolo e del Colle Garampo.\nNel 285 a.C. viene conquistata per la prima volta Cesena dai romani, nel 266 a.C. Sarsina, fondata da popolazioni umbre, viene conquistata dai romani, sempre a Sarsina nel 254 a.C. nasce il commediografo Tito Maccio Plauto. Dal 191 al 187 a.C. viene costruita la via Emilia tra Rimini e Piacenza. Agli inizi del II secolo a.C. i romani fondano la colonia di \"Forum Livii\", la futura Forl\u00ec.\nGiulio Cesare il 10 gennaio del 49 a.C. attravers\u00f2 il fiume Rubicone (o il Pisciatello) alla testa di un esercito, violando apertamente la legge che proibiva l'ingresso armato dentro i confini dell'Italia e dando il via alla seconda guerra civile, pronunciando la celeberrima frase: \"Alea iacta est\".\nDal VI secolo all'VIII secolo Forl\u00ec e Cesena e il loro territorio fanno parte dell'esarcato di Ravenna. Il longobardo Astolfo invade l'esarcato nel 751, ponendo fine alla dominazione bizantina nell'Italia settentrionale.\nDall'et\u00e0 comunale alle signorie.\nNell'XI secolo Forl\u00ec e Cesena si danno statuto di libero comune.\nLa ghibellina Forl\u00ec accoglie Federico II nel 1241, che le concede l'uso dell'aquila sveva nello stemma comunale. Nel 1278 Rodolfo I d'Asburgo riconferma a Nicol\u00f2 III la donazione della Romagna e Marche che Pipino il Breve aveva fatto a Stefano II. Nel 1282 avviene lo scontro tra l'esercito francese, inviato da Papa Martino IV, e il conte Guido da Montefeltro (battaglia di Forl\u00ec).\nNel 1302 Cesenatico viene fondato come porto militare da Cesena.\nScarpetta Ordelaffi, futuro signore di Forl\u00ec, nel 1303 offre ospitalit\u00e0 a Dante Alighieri, esule da Firenze. Nel 1338, dopo la sollevazione contro il legato papale Bertrando del Poggetto, Cesena passa nelle mani di Francesco II Ordelaffi. Gil \u00c1lvarez Carrillo de Albornoz, cardinale legato in Romagna per conto di Innocenzo VI, avvia una lunga campagna militare contro Francesco Ordelaffi, campagna che avr\u00e0 il suo culmine nella crociata contro i forlivesi. Il 21 giugno del 1357 Cia Ordelaffi, moglie di Francesco Ordelaffi, si arrende in Cesena al cardinale Albornoz, mentre il 28 giugno il loro figlio abbandona Bertinoro. Il 4 luglio del 1359 cade Forl\u00ec, nel 1361 viene distrutta Forlimpopoli ad opera del cardinale Albornoz.\nNel 1371 il cardinale Anglico de Grimoard descrive la provincia di Romagna.\nNel 1376 rientra la famiglia Ordelaffi a Forl\u00ec.\nDal 1\u00ba al 3 novembre del 1377 le truppe bretoni del cardinale Roberto di Ginevra, legato papale, comandante del capitano di ventura Giovanni Acuto, distruggono Cesena. Cesena viene concessa a Galeotto I Malatesta da papa Urbano VI nel 1378, ponendo l'inizio della signoria malatestiana sulla citt\u00e0.\nNel 1403 Castrocaro passa dal dominio degli arcivescovi di Ravenna a Firenze e diviene capoluogo della Romagna toscana fino al 1579.\nNel 1428 una xilografia della Madonna, conservata nel Duomo di Forl\u00ec scampa miracolosamente a un incendio; da allora diviene patrona della citt\u00e0 col nome di Madonna del Fuoco.\nAd opera di Novello Malatesta nel 1447 inizia la costruzione della Biblioteca Malatestiana di Cesena, l'inaugurazione avverr\u00e0 il 15 agosto del 1454.\nIl ritorno della Chiesa.\nIl 20 novembre del 1465 muore Novello Malatesta, e ha cos\u00ec fine la dinastia della famiglia a Cesena. Muore l'ultimo signore di Forl\u00ec, Pino III Ordelaffi, nel 1480.\nGirolamo Riario, con la moglie Caterina Sforza, diviene il nuovo signore di Forl\u00ec nel 1484; quattro anni pi\u00f9 tardi verr\u00e0 assassinato dai sicari della famiglia Orsi.\nIl 12 gennaio del 1500 Caterina Sforza viene spodestata da Cesare Borgia, che occupa Forl\u00ec e diviene duca di Romagna; il 2 agosto anche Cesena capitola al Valentino, e diviene la capitale del Ducato di Romagna. Due anni pi\u00f9 tardi giunge in citt\u00e0 Leonardo da Vinci, al seguito di Borgia, per rilevare ed aggiornare le fortificazioni delle citt\u00e0 di Romagna e ispeziona il porto-canale di Cesenatico.\nCesena e Forl\u00ec, nel 1504, ritornano sotto il dominio dello Stato della Chiesa, che si protrarr\u00e0 fino al 1796.\nLa signoria Zampeschi inizia nel 1535 a Forlimpopoli.\nNel 1564 viene fondata la cittadella fortificata di Eliopoli-Terra del Sole ad opera del granduca di Toscana Cosimo I de' Medici.\nNel 1581 Longiano pass\u00f2 sotto il dominio diretto della Chiesa, anche Forlimpopoli subir\u00e0 la stessa fine undici anni pi\u00f9 tardi.\nNel 1775 sale a soglio pontificio il cesenate Giovanni Angelo Braschi, con il nome di Pio VI.\nNel 1796 i francesi occupano il territorio delle legazioni pontificie.\nForl\u00ec e Cesena entrano a far parte della Repubblica Cisalpina nel 1797, e nel settembre dell'anno successivo Forl\u00ec diviene capitale del Dipartimento del Rubicone, comprende Cesena, Ravenna e Rimini.\nNel 1799 muore, all'et\u00e0 di 81 anni, papa Pio VI; nell'anno seguente divenne papa nuovamente un cesenate: Luigi Barnaba Chiaramonti, che assunse il nome di Pio VII.\nLa restaurazione e il risorgimento.\nCesena e Forl\u00ec tornano sotto l'autorit\u00e0 pontificia nel 1815. Nel 1823 muore papa Pio VII all'et\u00e0 di 81 anni. Il governo pontificato riconosce l'autonomia comunale di Cesenatico.\nIl 5 febbraio del 1831 avviene un'insurrezione popolare a Forl\u00ec; invece il 20 gennaio dell'anno seguente, 5000 soldati pontifici marciarono su Cesena, pronti a reprimere i ribelli cesenati; lo scontro si rivel\u00f2 subito impari e rapida fu l'entrata dei papalini in citt\u00e0, dove uccisero tra le 15 e le 20 persone, dandosi poi al saccheggio.\nSi forma la Pinacoteca di Forl\u00ec nel 1838.\nA Forl\u00ec l'assemblea popolare dei circoli politici della Romagna e Marche del 13 dicembre del 1848 chiede la nomina di un governo provvisorio.\nIl 1\u00ba agosto del 1849 Garibaldi e Anita morente si imbarcano nel porto di Cesenatico alla volta di Venezia.\nNel 1851 il brigante Stefano Pelloni, detto il Passatore, fa irruzione con la propria banda nel Teatro di Forlimpopoli e per qualche giorno tiene in sacco le forze dell'ordine della citt\u00e0.\nDall'unit\u00e0 d'Italia al Fascismo.\nIl 1\u00ba settembre del 1859 a Bologna l'assemblea della Romagna dichiara cessato il potere temporale dei papi, il 27 dicembre con decreto dittatoriale viene costituita ufficialmente la Provincia di Forl\u00ec, suddivisa nei circondari di Forl\u00ec, di Cesena e di Rimini.\nNel marzo del 1860 a seguito di un plebiscito popolare le citt\u00e0 di Forl\u00ec e Cesena entrano a far parte del Regno di Sardegna (che divenne poi Regno d'Italia). L'anno successivo, compiendo un progetto gi\u00e0 approvato dal governo di Pio IX, viene costruito l'asse ferroviario Bologna-Rimini, inaugurato prima nel tronco Bologna-Forl\u00ec e poi nel successivo Forl\u00ec-Rimini.\nApre il Museo archeologico di Forl\u00ec nel 1874, grazie all'opera di Antonio Santarelli.\nNel 1883 si costituisce la Pinacoteca di Cesena; nello stesso anno nasce a Dovia di Predappio Benito Mussolini. Nel 1890 viene istituito da Antonio Santarelli il Museo archeologico di Sarsina.\nNel 1923 il territorio provinciale si ingrandisce mediante l'acquisizione dei dodici comuni del circondario di Rocca San Casciano, parte della cosiddetta Romagna toscana, gi\u00e0 della provincia di Firenze. L'operazione aveva anche un valore propagandistico, perch\u00e9 consentiva di situare all'interno della provincia di Forl\u00ec le sorgenti del Tevere, il fiume di Roma. Ci\u00f2 accreditava, nell'immaginario, il percorso politico di Benito Mussolini, che si presentava come l'ultimo degli antichi Romani, da Predappio, appunto in provincia di Forl\u00ec, a Roma, alla guida del Paese.\nDopo l'armistizio del settembre del 1943, anche Cesena e Forl\u00ec danno il loro contributo alla guerra di resistenza. In particolare, in provincia di Forl\u00ec nasce la prima repubblica partigiana, la repubblica del Corniolo.\nDopo che, nel maggio del 1944 Cesena \u00e8 stata bombardata, una sorte ancora pi\u00f9 dura tocca a Forl\u00ec in dicembre, quando rimane distrutta una parte non irrilevante del patrimonio artistico della citt\u00e0: il Teatro Comunale, che non verr\u00e0 pi\u00f9 ricostruito, la Torre Civica e la Chiesa di San Biagio contenente affreschi di Melozzo degli Ambrosi.\nDal dopoguerra ad oggi.\nNel 1961 apre il Museo archeologico Civico di Forlimpopoli.\nNel 1966 apre il primo tratto, da Bologna a Cesena, dell'Autostrada A14.\nNel 1969 viene inaugurato il nuovo Museo storico dell'Antichit\u00e0 di Cesena (oggi Museo Archeologico) dopo un lungo e costante impegno di studiosi dell'Universit\u00e0 di Bologna; nel 1972, il nuovo Museo merit\u00f2 anche una menzione speciale dell'UNESCO.\nNel 1982 viene ultimata la Diga di Ridracoli (alta 103,5\u00a0m, con uno sviluppo di coronamento di 430\u00a0m), grande riserva idrica per i comuni della provincia. Nello stesso 1982 viene aperta al pubblico la Pinacoteca comunale di Cesena nei restaurati locali nell'Ex-convento di San Biagio.\nNel 1986 la Diocesi di Cesena e la Diocesi di Forl\u00ec cambiano rispettivamente la propria denominazione in Diocesi di Cesena-Sarsina e Diocesi di Forl\u00ec-Bertinoro, con alcune modifiche territoriali.\nNel 1989 vengono avviati gli insediamenti universitari di Cesena e Forl\u00ec, con l'attivazione dei primi corsi di laurea decentrati dell'Ateneo di Bologna.\nNel 1992, con il Decreto Legislativo n. 252, viene denominata la nuova Provincia di Forl\u00ec-Cesena, contestualmente all'istituzione della nuova Provincia di Rimini. Nel 1993 nasce l'ente di gestione del Parco Nazionale delle Foreste Casentinesi, Monte Falterona e Campigna.\nNel 1995 avvengono le prime elezioni amministrative della nuova provincia.\nNel 1999 la provincia di Forl\u00ec-Cesena ha assunto la sigla automobilistica FC in luogo del precedente FO.\nNel 2005 l'UNESCO ha inserito nel Registro della Memoria del Mondo la Biblioteca Malatestiana di Cesena.\nNel 2010 anche il codice ISO della Provincia \u00e8 stato aggiornato in FC .\nSociet\u00e0.\nEvoluzione demografica.\nLa tabella seguente riporta l'evoluzione del numero dei residenti nella provincia dal 2001 al 2010:\nLingue e dialetti.\nNella provincia, accanto alla lingua italiana, si parla il dialetto romagnolo. Quest'ultimo, derivante dal latino e incluso nella famiglia dei dialetti galloitalici, \u00e8 caratterizzato da un forte rilievo delle consonanti nelle parole e da una notevole moltiplicazione dei fonemi vocalici rispetto all'italiano, che ne ha solo sette. Esistono comunque varie forme del dialetto stesso. Ad esempio quello di Cesena \u00e8 differente da quello di Forl\u00ec. Linguisticamente, , mentre a mano a mano che ci si sposta verso la periferia dell'area linguistica romagnola (oltre i confini regionali a sud, ovest e verso l\u2019Emilia a nord) le caratteristiche si vanno facendo sempre meno peculiari: Dante Alighieri, infatti, nel \"De vulgari eloquentia\" vede nella citt\u00e0 di Forl\u00ec il \"meditullium\" della Romagna, cio\u00e8 la sua zona centrale, anche dal punto di vista linguistico. Interessanti influenze toscane, dovute a motivi sia geografici sia storici, si notano nella cosiddetta Romagna toscana.\nReligione.\nLa maggioranza della popolazione \u00e8 di religione cattolica, le citt\u00e0 di Forl\u00ec e Cesena sono sede vescovile delle rispettive diocesi.\nIn provincia sono anche presenti comunit\u00e0 evangeliche (\"Assemblea di Dio in Italia\" e \"Chiesa Evangelica Battista\"), testimoni di Geova e seguaci di altre confessioni libere come quelli della \"Chiesa cristiana avventista del settimo giorno\".\nCon l'immigrazione sono giunte anche fedi di carattere orientale come il Buddismo, l'Induismo e fedi cristiano-ortodosse. \nLa parte pi\u00f9 rilevante tra queste minoranze \u00e8 per\u00f2 costituita da persone di fede musulmana; a Cesena \u00e8 presente il \"Centro di Cultura e di Studi Islamici\" e nella frazione di Monte Aguzzo di Cesena \u00e8 presente l'unico luogo di sepoltura per gli islamici in Romagna, mentre a Forl\u00ec \u00e8 presente il \"Centro Culturale Islamico\".\nInoltre a Cesena \u00e8 presente la Chiesa di Scientology, che hanno fondato un'associazione di volontariato chiamata \"Amici di Lafayette Ronald Hubbard\".\nQualit\u00e0 della vita.\nSecondo la ricerca de Il Sole 24 ORE sulla qualit\u00e0 della vita nelle province italiane, la provincia di Forl\u00ec-Cesena nel 2011 si \u00e8 collocata al 12\u00ba posto, avanzando di sette posti rispetto all'anno precedente.\nGeografia fisica.\nIl territorio \u00e8 suddiviso in pianura per il 32,8%, collina per il 44,5%, montagna per il 22,7%.\nComuni.\nAppartengono alla provincia di Forl\u00ec-Cesena i seguenti 30 comuni: \nOnorificenze.\nIl gonfalone della provincia di Forl\u00ec-Cesena \u00e8 stato decorato con medaglia d'oro al merito civile per la Resistenza. La medaglia \u00e8 stata conferita il 16 aprile 2009 e consegnata al presidente della Provincia dal Presidente della Repubblica Giorgio Napolitano il 24 aprile 2009."}
{"id": "21050", "revid": "1542946", "url": "https://it.wikipedia.org/wiki?curid=21050", "title": "Premio Schock", "text": "I premi Schock furono istituiti per volont\u00e0 del filosofo e artista Rolf Schock (1933 - 1986). Furono assegnati per la prima volta a Stoccolma in Svezia nel 1993 ogni due anni e dal 2005 sono assegnati ogni tre anni. Ciascun beneficiario riceve 400.000 corone svedesi che corrispondono a poco pi\u00f9 di 43.000 euro. I premi si dividono in quattro categorie e vengono assegnati da una commissione di tre membri delle Accademie Reali Svedesi:"}
{"id": "21059", "revid": "119378371", "url": "https://it.wikipedia.org/wiki?curid=21059", "title": "Premio Abel", "text": "Il premio Abel, in norvegese Abelprisen, \u00e8 un riconoscimento assegnato ogni anno dal re di Norvegia a un eminente matematico straniero.\nIl premio.\nIl matematico Sophus Lie fu il primo a sostenere con forza l'istituzione del premio Abel, ma alla sua morte il suo lavoro venne accantonato. Nel 1902, anno in cui cadeva il centenario dalla nascita di Abel, re Oscar II di Svezia si interess\u00f2 al progetto riguardante l'istituzione di un premio in onore di Abel. Lo scioglimento dall'unione tra Svezia e Norvegia avvenuta nel 1905 ferm\u00f2 per\u00f2 il progetto.\nNel 2001 il governo norvegese annunci\u00f2 l'istituzione di questo nuovo premio per i matematici, denominato \"Abel\", nel bicentenario della nascita del matematico norvegese Niels Henrik Abel (1802), stanziando un fondo iniziale di corone norvegesi (circa di dollari).\nL'Accademia Norvegese delle Scienze e Lettere attribuisce il premio dopo una selezione effettuata da un comitato di cinque matematici internazionali. L'ammontare del riconoscimento in denaro \u00e8 di circa un milione di dollari, una cifra simile a quella del premio Nobel, assegnato in Svezia e Norvegia, che per\u00f2 esclude i matematici. Il premio Abel ha lo scopo di promuovere la matematica, rendendo pi\u00f9 prestigiosa questa scienza, specialmente agli occhi delle nuove generazioni.\nHa un valore equivalente monetario di sei milioni di corone norvegesi (circa 1 milione di dollari).\nNell'aprile del 2003 \u00e8 stato annunciato il primo candidato vincitore, Jean-Pierre Serre, che ha ricevuto il premio nel giugno seguente."}
{"id": "21060", "revid": "123753775", "url": "https://it.wikipedia.org/wiki?curid=21060", "title": "Premio Wolf", "text": "Il Premio Wolf (\"Wolf-Prize\") \u00e8 un riconoscimento assegnato dal 1978 dalla \"Fondazione Wolf\" a scienziati e artisti viventi. Viene assegnato a chi si sia distinto per il bene dell'umanit\u00e0 e dei rapporti fra i popoli.\nIl premio \u00e8 intitolato a Ricardo Wolf, un inventore nato in Germania e gi\u00e0 ministro plenipotenziario cubano in Israele.\nCategoria.\nIl premio, dell'importo di 100.000 dollari, viene assegnato in sei categorie: "}
{"id": "21061", "revid": "729019", "url": "https://it.wikipedia.org/wiki?curid=21061", "title": "Battaglia di Adrianopoli (1205)", "text": "La battaglia di Adrianopoli avvenne il 14 aprile 1205 tra i bulgari comandati dallo Zar Kalojan, e i crociati che si muovevano sotto il comando dell'imperatore Baldovino I. Fu vinta dai bulgari con un'abile imboscata, dove furono uccisi circa 300 cavalieri latini (la \"crema dell'occidente\", dissero i cronisti di allora); lo stesso imperatore fu catturato, e dopo la sua morte in prigionia, gli succedette il fratello minore, Enrico di Fiandra, il 20 agosto 1205.\nContesto storico.\nDopo la conquista di Costantinopoli avvenuta nel 1204 e la nascita dell'Impero Latino da essa scaturita, i Franchi continuarono la fase di conquista dei rimanenti territori greci. Allora la Tracia era sotto il controllo dell'impero Latino, ma nel febbraio del 1205 i feudatari greci si ribellarono ed offrirono allo zar bulgaro la corona imperiale in cambio del suo aiuto per la riconquista di Costantinopoli e la cacciata dei latini. La guarnigione latina fu cos\u00ec espulsa da Adrianopoli, e Baldovino marci\u00f2 allora sulla citt\u00e0 nell'intento di assediarla.\nLa battaglia.\nInvece di assalire la citt\u00e0, i Latini scelsero saggiamente un assedio prolungato per stancare i difensori, circondando Adrianopoli con macchine d'assedio e scavando sotto le mura; furono inoltre campi di guardia ben strutturati per controllare di continuo se vi fossero rinforzi. Ogni unit\u00e0, tra cui un contingente veneziano comandato dall'anziano doge Enrico Dandolo, fu posta di fronte a ogni porta.\nLo zar Kaloyan arriv\u00f2 col suo esercito e si accamp\u00f2 a 25 chilometri a nordest della citt\u00e0 il 10 aprile; secondo Goffredo di Villehardouin, storico e cavaliere francese che accompagnava i Crociati nei Balcani, l'esercito comprendeva ben 54.000 uomini.\nIniziata una settimana dopo la celebrazione della Pasqua ortodossa, la battaglia che segu\u00ec dur\u00f2 per ben due giorni. Il 13 aprile, Kalojan mand\u00f2 i suoi esploratori cumani ad attaccare di sorpresa i cavalieri dell'imperatore; respinti, li attirarono poi in un'imboscata e poi li attaccarono con le loro frecce e li decimarono. I cavalieri decisero allora di restare fermi e aspettare l'attacco dei bulgari, e Baldovino decise di attendere l'arrivo di tutti gli altri cavalieri e soldati e prepararsi alla battaglia. La notte stessa, egli decise che se mai i bulgari avrebbero attaccato, essi, invece di seguirli, avrebbero formato una formazione di battaglia di fronte al campo.\nDurante la preparazione dell'imboscata, i bulgari avevano scavato le cosiddette \"fosse del lupo\" per ostacolare il movimento e la formazione della cavalleria pesante; nell'imboscata avrebbero attaccato prima i fanti, e poi eventualmente i cavalieri pesanti.\nIl giorno dopo, durante la celebrazione della Pasqua cattolica, i cavalleggeri cumani attaccarono gli accampamenti dei cavalieri latini con frecce, urla assordanti e clangori d'acciaio. I cavalieri seguirono allora il piano dell'imperatore e si misero in formazione, ma il Conte Luigi di Blois, non volendo aspettare il resto dell'esercito, caric\u00f2 poi contro i cavalleggeri cumani assai pi\u00f9 veloci, seguito dagli altri suoi cavalieri. Pi\u00f9 e pi\u00f9 volte i cumani si fermarono in attesa dei cavalieri furibondi, salvo poi deriderli e riprendere a correre; ci\u00f2 rese pi\u00f9 efficace la loro imboscata, che avvenne alla fine in un burrone tra le colline, e l\u00e0 i cavalieri latini caddero nelle \"fosse del lupo\", che distrussero la formazione e li resero vulnerabili all'attacco della fanteria bulgara, che li circond\u00f2 completamente, disarcion\u00f2 i cavalieri usando corde e arpioni e finendoli con spade, lance, martelli e asce. Baldovino arriv\u00f2 con il resto dei 200 cavalieri e tent\u00f2 invano di salvare il Conte Luigi; Kalojan ne approfitt\u00f2 per circondare Baldovino con la sua cavalleria pesante, isolando i cavalieri in due piccoli gruppi, finch\u00e9 essi non vennero completamente annientati.\nLa battaglia and\u00f2 avanti fino a sera, e alla fine la parte migliore dell'esercito latino fu distrutta, i cavalieri furono sconfitti e lo stesso imperatore Baldovino I fu preso prigioniero e portato a Veliko T\u0103rnovo, la capitale bulgara, dove avrebbe vissuto il resto dei suoi giorni in cima a una torre della fortezza dei Tsarevets (la torre sarebbe stata nominata la Torre di Baldovino).\nConseguenze.\nIl doge Enrico Dandolo riport\u00f2 le truppe rimaste a Costantinopoli e si prepar\u00f2 ad un eventuale assedio, in attesa del ritorno di Enrico di Fiandra, impegnato in Asia contro l'impero di Nicea. Enrico stesso, saputo dell'assenza dell'imperatore suo fratello, la cui sorte era ignota ai suoi sudditi, assunse la reggenza dell'impero latino. Alla morte di Baldovino, si racconta il suo teschio fu usato da Kalojan come calice per bere, come era successo con Niceforo I quasi quattrocento anni prima (ma in questo caso non esistono prove a riguardo).\nL'esito della battaglia di Adrianopoli fu sconvolgente per il mondo intero e devastante per il mondo cattolico, poich\u00e9 tutti conoscevano la gloria dei cavalieri invincibili che avevano preso Costantinopoli, una delle pi\u00f9 grandi citt\u00e0 del mondo all'epoca. La sconfitta blocc\u00f2 inoltre i piani latini di conquistare tutte le terre appartenenti ai bizantini e diede tempo all'Impero di Nicea e al Despotato d'Epiro di riorganizzarsi.\nDue anni dopo la battaglia, Kaloyan diede alle fiamme altre citt\u00e0 appartenenti ai latini e ai ribelli bizantini, che avrebbero cospirato contro di lui. Lo storico bizantino Giorgio Acropolite racconta che quell'atto sanguinoso fu una vendetta nei confronti di quanto Basilio II Bulgaroctono aveva fatto con i Bulgari tempo prima; come Basilio II si autonomin\u00f2 il \"Massacratore di Bulgari\", cos\u00ec Kalojan si autonomin\u00f2 il \"Massacratore di Romani\"."}
{"id": "21071", "revid": "124734170", "url": "https://it.wikipedia.org/wiki?curid=21071", "title": "Ipparco", "text": ""}
{"id": "21072", "revid": "1652635", "url": "https://it.wikipedia.org/wiki?curid=21072", "title": "Fermentazione", "text": "La fermentazione \u00e8 una via metabolica che permette agli esseri viventi di ricavare energia da particolari molecole organiche (carboidrati o raramente amminoacidi) in assenza di ossigeno. Parte dell'energia liberata dalla trasformazione chimica viene immagazzinata in ATP (adenosina trifosfato); tuttavia la resa energetica delle fermentazioni, in cui il prodotto finale non viene completamente ossidato, \u00e8 molto inferiore rispetto all'ossidazione aerobica completa dello stesso substrato.\nDal punto di vista strettamente chimico, la fermentazione \u00e8 una disproporzione, ovvero un'ossidoriduzione in cui la stessa molecola viene in parte ossidata ed in parte ridotta. I carboidrati sono le principali molecole fermentabili.In assenza di ossigeno sono possibili altri processi, oltre alla fermentazione: alcuni batteri usano anche la respirazione anaerobica, in cui l'accettore finale di elettroni \u00e8 una sostanza inorganica diversa dall'ossigeno (ione solfato, ione nitrato, ecc.).\nData la grande importanza che le fermentazioni svolgono nella preparazione di parecchi alimenti e anche nella loro degradazione, il termine fermentazione \u00e8 stato ampiamente usato per indicare una qualsiasi trasformazione catalizzata da un microrganismo. Talvolta il termine \u00e8 ancora usato in questo senso.\nStoria.\nIl termine \"fermentazione\" deriva dal latino \"fervere\" (ribollire), termine usato per indicare l'aspetto del mosto durante la preparazione del vino.\nPrima della nascita della chimica biologica, i processi di fermentazione e putrefazione venivano confusamente accomunati con la digestione degli alimenti, generalmente in un'ottica vitalistica.\nLouis Pasteur fece un po' di chiarezza attribuendo la fermentazione a enti non ben definiti indicati come \"fermenti\", contenuti nei lieviti.\nI successivi studi (Eduard Buchner, 1897) portarono prima a scoprire la natura proteica dei fermenti e a identificarli con gli enzimi. In seguito (Gustav Embden, Otto Meyerhof) vennero chiarite le principali vie del metabolismo energetico in generale e della fermentazione in particolare.\nBiochimica.\nDal momento che in anaerobiosi non \u00e8 disponibile l'ossigeno come accettore finale di elettroni, lo stesso substrato viene in parte ossidato ed in parte ridotto. Le fermentazioni sono quindi delle disproporzioni.\nNella maggior parte delle fermentazioni il metabolita di partenza \u00e8 uno zucchero o un altro composto in cui il numero di ossidazione medio del carbonio \u00e8 zero, pertanto il carbonio stesso pu\u00f2 essere in parte ossidato ed in parte ridotto.\nNelle fermentazioni conviene distinguere due parti:\nNella prima parte, la glicolisi, il glucosio viene trasformato in due molecole di acido piruvico (CH3 CO COOH ) con contemporanea produzione di due molecole di ATP e due molecole di NADH + H+. L'ATP \u00e8 una molecola ad alto contenuto energetico subito disponibile per le varie necessit\u00e0 della cellula. Nella seconda parte, la cellula provvede alla rigenerazione del NAD+. Il NADH + H+, nella sua forma ridotta, rappresenta una grossa fonte d'energia, circa 2,5 ATP, che per essere utilizzata richiede la presenza d'ossigeno, ma in assenza d'ossigeno, il NADH + H+ ridotto deve essere liberato del suo prezioso carico senza ricavarne energia. Le varie fermentazioni differiscono per il modo in cui il NAD+viene rigenerato.\nConfrontando i numeri di ossidazione dei singoli atomi di carbonio della molecola di acido lattico (-3; 0; +3) con il numero di ossidazione del carbonio nel glucosio (0), si nota come la stessa molecola sia stata in parte ossidata e in parte ridotta (disproporzione). \u00c8 questa ossidoriduzione interna che fornisce l'energia fissata nelle due molecole di ATP.\nTipi di fermentazione.\nFermentazione lattica.\nNella fermentazione lattica i due atomi di idrogeno vengono trasferiti sul carbonio in posizione 2 dell'acido piruvico, producendo acido lattico:\nQuesto processo viene attuato da alcuni batteri (lattobacilli) e dalle cellule del corpo umano in condizioni di anaerobiosi (muscolo).\nNei muscoli, in condizioni di carico intenso, viene prodotta energia a carico del glicogeno presente in loco, che viene prima scisso in glucosio e poi viene fermentato ad acido lattico. L'accumulo di questo catabolita genera l'affaticamento muscolare. L'acido lattico viene gradualmente eliminato durante il recupero.\nFermentazione alcolica.\nQui di seguito come viene rigenerato il NAD+ per la fermentazione alcolica:\nLa fermentazione alcolica ha come risultato la trasformazione degli zuccheri in alcol etilico e anidride carbonica. Questo processo \u00e8 alla base della produzione delle principali bevande alcoliche (vino, birra) e anche della lievitazione del pane. Questa fermentazione, realizzata partendo da sottoprodotti di produzioni agricole, viene utilizzata anche per la produzione del bioetanolo.\nIl processo viene svolto da dei funghi unicellulari chiamati lieviti. Inizialmente questi organismi messi nel substrato di coltura (il mosto, il malto o l'impasto del pane) svolgono una respirazione aerobica, utilizzando cio\u00e8 l'ossigeno dell'aria, trasformando gli zuccheri in acqua e anidride carbonica. Poi dall'interno della massa in fermentazione per mancanza di ossigeno i lieviti passano alla fermentazione sfruttando l'energia degli zuccheri ossidandoli anaerobicamente (senza l'utilizzo di ossigeno) in alcol etilico ed anidride carbonica.\nGli organismi fermentatori, liberando nell'ambiente i loro prodotti, abbandonano un catabolita ricco di energia, ulteriormente utilizzabile in presenza di ossigeno. La scarsa resa energetica della fermentazione \u00e8 compensata dalla flessibilit\u00e0 ecologica che permette ai fermentatori di vivere anche in condizioni in cui gli organismi aerobi obbligati non sono in grado di sopravvivere.\nQuesto si nota nella produzione di aceto: essa avviene dopo la fermentazione alcolica ed \u00e8 dovuta a microrganismi aerobi del genere Acetobacter e Mycoderma che sfruttano aerobicamente proprio il catabolita (etanolo) finale della fermentazione alcolica.\nAltre fermentazioni.\nTra i procarioti si trovano molti agenti delle diverse fermentazioni, queste fermentazioni possono prendere il nome dal prodotto principale della fermentazione stessa: ecco un breve elenco delle principali:\nTutte sono accomunate dalla conservazione del numero di ossidazione medio dei reagenti.\nFermentazione ruminale.\nInsieme delle reazioni operate dai microrganismi nei prestomaci dei ruminanti in grado di rendere disponibile sotto forma di molecole digeribili o direttamente assimilabili gli alimenti introdotti con la dieta. Si parla di \"fermentazione\" e non di \"digestione\" perch\u00e9 la grandissima maggioranza delle reazioni chimiche che operano nei prestomaci \u00e8 di tipo fermentativo e di \"ruminale\" perch\u00e9 proprio all'interno del rumine avvengono in modo massivo, anche se non in via esclusiva. Queste reazioni sono meglio conosciute nei ruminanti domestici (bovini, pecore, capre) mentre sono meno indagate quelle dei ruminanti selvatici. Esse inoltre avvengono in modo simile in tutti gli erbivori anche se all'interno di organi diversi; ad esempio nel cavallo e nel coniglio, specie erbivore sprovviste di uno stomaco concamerato, le reazioni avvengono prevalentemente nell'intestino cieco.\nLe fermentazioni nelle produzioni alimentari in Occidente.\nIn molte culture le fermentazioni hanno fornito importanti strumenti per la trasformazione degli alimenti aumentandone i valori nutrizionali e la conservabilit\u00e0.\nIn Occidente i pi\u00f9 noti prodotti ottenuti mediante fermentazione sono:\nPane.\nNella panificazione il lievito, del genere Saccharomyces, fermenta gli oligosaccaridi che si staccano dall'amido durante la fase di impasto e di riposo della massa in lavorazione. I prodotti della fermentazione alcolica (alcol etilico ed anidride carbonica) passano in fase gassosa formando le caratteristiche bolle durante la lievitazione e la cottura.\nVino.\nIl vino viene prodotto a partire da soluzioni zuccherine ottenute dallo schiacciamento del grappolo d'uva lasciate fermentare con i lieviti unicellulari del genere Saccharomyces presenti sulla buccia dell'acino o provenienti da colture selezionate.\nA seconda delle condizioni di fermentazione, si differenziano le qualit\u00e0 organolettiche (colore, sapori, aromi...) del vino, caratteristiche che si arricchiscono ulteriormente durante le fasi successive di lavorazione.\nIl lievito in condizioni anaerobiche trasforma 100 grammi di zucchero in 51,1 di alcool etilico con un rendimento in volume del 65.5%. Questo \u00e8 un rendimento ideale. Nella realt\u00e0 una parte dello zucchero disponibile \u00e8 utilizzata dal lievito per moltiplicarsi; inoltre durante la fermentazione i lieviti del mosto producono, oltre l'alcol e l'anidride carbonica, anche prodotti secondari (glicerina, acido acetico, acido succinico) che contribuiscono a caratterizzare l'aroma del prodotto finito. Il rendimento reale quindi si approssima al 60% in volume.\nBirra.\nLa birra si ottiene per l'azione di lieviti delle specie \"Saccharomyces cerevisiae\" o \"Saccharomyces pastorianus\" su un mosto contenente malto di orzo, ed eventualmente anche quantit\u00e0 variabili di malti di altri cereali (grano, riso o mais). La lavorazione \u00e8 tale da conservare nel prodotto anche l'anidride carbonica.\nSottoprodotti dei birrifici sono il \"lievito di birra\", venduto disidratato o compresso in panetti, e l'anidride carbonica.\nFormaggi.\nNella maturazione di alcuni formaggi (riconoscibili dall'\"occhiatura\") gli zuccheri residui vengono degradati con produzione di anidride carbonica.\nAltri formaggi maturano utilizzando vie metaboliche diverse dalla fermentazione.\nYogurt.\nLo yogurt \u00e8 il risultato della fermentazione lattica operata da ceppi selezionati di lattobacilli sul latte, intero o trattato.\nL'abbassamento del pH dovuto all'accumulo dell'acido lattico protegge il latte da altre alterazioni che lo renderebbero inadatto all'alimentazione e ne permettono quindi la conservazione a temperatura ambiente. Inoltre determina la denaturazione della caseina, che coagula conferendo al prodotto la caratteristica consistenza.\nPoich\u00e9 il sapore dello yogurt \u00e8 notevolmente pi\u00f9 acido rispetto al latte da cui si origina, spesso lo yogurt che si trova in commercio \u00e8 addizionato con zucchero, preparazioni di frutta, o altri componenti che compensano tale maggiore acidit\u00e0.\nLe fermentazioni nel resto del mondo.\nLe fermentazioni conosciute nel Mondo Occidentale sono relativamente poche e sono dedicate soprattutto a svolgere un ruolo preminente nella conservazione dei cibi e delle bevande, oltre che a produrre un miglioramento gustativo e di digeribilit\u00e0 (pane).\nNel resto del mondo (Asia, America, Africa) sono diffusi da molto tempo e affermati ancor oggi altri tipi di fermentazione, anche a livello industriale, sia basati sugli stessi agenti di fermentazione utilizzati su alimenti diversi come sorgo (durrha) e mais, sia usando agenti di fermentazione diversi ( batteri, o diversi miceti) su sostanze diverse come pesci, carni, legumi, sesamo, miglio, riso, soia, teff. Queste fermentazioni sono usate prevalentemente per migliorare gusto e conservabilit\u00e0 delle sostanze di origine e anche per arricchirle di alcune molecole nutrizionalmente pregiate (proteine, e vitamine).\nAsia.\nIn Cina \u00e8 individuato come sinonimo di \"agente fermentante\", oltre che di prodotto fermentato, il \"Chu\"; quindi esistono diversi tipi di \"Chu\", a seconda di questo, ma anche di cosa, e di come si fermenta.\nCorea:\nGiappone:\nFilippine:\nThailandia:\nIndonesia e Malesia:\nIndia:\nBibliografia.\nAguggini, Beghelli et al. \"Fisiologia degli animali domestici con elementi di etologia\" UTET"}
{"id": "21073", "revid": "24823", "url": "https://it.wikipedia.org/wiki?curid=21073", "title": "Diseguaglianza di Cebicev", "text": ""}
{"id": "21074", "revid": "124117152", "url": "https://it.wikipedia.org/wiki?curid=21074", "title": "Sonia Gandhi", "text": "Il suo nome \u00e8 stato fatto per una possibile candidatura alla carica di primo ministro, dopo la vittoria a sorpresa del suo partito nelle elezioni del 13 maggio 2004 per il rinnovo della Lok Sabha, quando \u00e8 stata votata all'unanimit\u00e0 per condurre un governo di coalizione composto da diciannove partiti (il cosiddetto Ennecaideca Partito). Pochi giorni dopo l'esito elettorale, la Gandhi ha rinunciato all'incarico in considerazione dell'ostracismo mostrato verso di lei da gran parte della classe politica indiana, specie dall'opposizione, in quanto non nativa dell'India.\nAl suo posto, la stessa Gandhi ha proposto Manmohan Singh, ex ministro del governo di Narashima Rao, che \u00e8 stato accettato dalla sua coalizione, divenendo il nuovo primo ministro il 19 maggio 2004. A novembre 2010 la rivista statunitense \"Forbes\" ha posizionato Sonia Gandhi al nono posto nella classifica delle personalit\u00e0 pi\u00f9 potenti del pianeta. Secondo Forbes, nel 2013, era la terza donna pi\u00f9 potente del mondo dopo Angela Merkel e Dilma Rousseff.\nBiografia.\nSonia Maino \u00e8 nata da Stefano e Paola Predebon a Lusiana nella contrada \"M\u00e0ini\", sull'Altopiano dei sette comuni, in provincia di Vicenza. Il padre, vicino al fascismo, volontario e poi prigioniero nella Campagna di Russia, voleva chiamarla Sonia, in ricordo di una donna che lo aveva salvato accogliendolo nella sua fattoria, tuttavia il parroco si rifiut\u00f2 perch\u00e9 al nome non corrispondeva nessun santo e venne battezzata come Antonia Edvige. Ma all'anagrafe venne registrata come Sonia, nonostante le rimostranze del parroco. Successivamente, all'et\u00e0 di 3 anni si trasfer\u00ec con la famiglia ad Orbassano (paese alla periferia di Torino) dove il padre, Stefano Eugenio Maino, avvi\u00f2 un'impresa ed\u00ecle.\nDopo avere terminato le elementari in una scuola femminile a Sangano, frequent\u00f2 il collegio delle suore di Maria Ausiliatrice a Giaveno. Conobbe Rajiv Gandhi (figlio di Indira Gandhi, nipote di Jawaharlal Nehru e in seguito primo ministro dell'India) quando questi era studente all'Universit\u00e0 di Cambridge e lei studiava inglese presso la Lennox Cook School, scuola di lingue per stranieri.\nI due si sposarono il 26 febbraio 1968 lei aveva appena 21 anni, invece lui 23 anni e mezzo, dopodich\u00e9 Sonia Gandhi stabil\u00ec la sua residenza in India. Sonia Gandhi ha abbandonato la cittadinanza italiana ed ottenuto la cittadinanza indiana per naturalizzazione nel 1983, quindici anni dopo la sua unione con Rajiv, quando si rese conto che la carriera politica del marito poteva essere in qualche modo intralciata dalla sua cittadinanza italiana. Ha avuto un figlio, Rahul, e una figlia, Priyanka Vadra. Sonia Gandhi non \u00e8 entrata in politica fino a dopo l'assassinio del marito, avvenuto il 21 maggio 1991. A seguito della morte di Rajiv, il partito caldeggi\u00f2 il suo ingresso in politica per continuare la tradizione \"dinastica\" del Partito del Congresso che ha sempre visto alla sua guida un membro della famiglia Nehru-Gandhi, ma lei rifiut\u00f2 ogni incarico, ritirandosi a vita privata.\nNel 1998 entr\u00f2 formalmente in politica, assumendo la guida dell\"'Indian National Congress\". Appoggiandosi sulla tradizione politica della famiglia Gandhi-Nehru, ha saputo guidare grandi folle, riportando in auge il Partito del Congresso e conquistando la fiducia dei suoi elettori. Tuttavia, Sonia Gandhi \u00e8 per molti versi una figura in qualche modo enigmatica: i suoi oppositori (principalmente il \"Bharatiya Janata Party\"), hanno giocato costantemente sulle sue origini e sul fatto che non parlava in modo fluente l'hindi fino al suo ingresso in politica.\nCandidata premier nelle elezioni generali dell'aprile-maggio 2004, rinunci\u00f2 alla carica di primo ministro, subito dopo la vittoria della sua coalizione, in favore del compagno di partito e ministro delle finanze uscente, Manmohan Singh. Nella stessa consultazione, venne eletto al parlamento indiano anche il figlio Rahul Gandhi di cui la sorella Priyanka aveva curato la campagna elettorale. Il 28 maggio 2005 Sonia Gandhi fu eletta presidente del Partito del Congresso Indiano (\"Indian National Congress\"), suo partito di elezione e prima forza politica del paese.\nAlle elezioni generali dell'aprile-maggio 2009, l'UPA (\"United Progressive Alliance\"), la coalizione guidata dal partito di Sonia Gandhi, ottiene una nuova vittoria elettorale e il mandato per formare un nuovo governo sotto la guida del primo ministro uscente e candidato premier alle elezioni, Manmohan Singh. Il 3 settembre 2010 Sonia Maino Gandhi fu rieletta per la quarta volta all'unanimit\u00e0 Presidente dell\"'Indian National Congress\". Nel marzo 2013, in seguito agli sviluppi derivati dall'arresto di due mar\u00f2 italiani da parte dell'India, rilasci\u00f2 pesanti dichiarazioni sull'atteggiamento dell'Italia (suo paese d'origine) nella vicenda."}
{"id": "21075", "revid": "78404005", "url": "https://it.wikipedia.org/wiki?curid=21075", "title": "Raffaello", "text": ""}
{"id": "21081", "revid": "508036", "url": "https://it.wikipedia.org/wiki?curid=21081", "title": "Enzima", "text": "In biochimica, si definisce enzima un catalizzatore dei processi biologici.\nLa maggioranza degli enzimi \u00e8 costituita da proteine globulari idrosolubili. Una piccola minoranza di enzimi \u00e8 costituita invece da particolari molecole di RNA, chiamate ribozimi (o enzimi a RNA).\nIl processo di catalisi indotto da un enzima (come da un qualsiasi altro catalizzatore positivo) consiste in un aumento della velocit\u00e0 di reazione e quindi in un pi\u00f9 rapido raggiungimento dello stato di equilibrio termodinamico. Un enzima incrementa unicamente le velocit\u00e0 delle reazioni chimiche, diretta e inversa (dal composto A al composto B e viceversa), intervenendo sui processi che ne regolano la spontaneit\u00e0, mediante riduzione dell'energia di attivazione. In altre parole, agiscono dal punto di vista cinetico, senza modificare la termodinamica del processo, favorendo cos\u00ec reazioni che, a causa di un'elevata energia d'attivazione, avverrebbero troppo lentamente o non avverrebbero affatto (pur essendo termodinamicamente favorite), se non in condizioni non compatibili con la vita stessa, ad esempio a temperature troppo elevate (vedi l'ossidazione degli zuccheri).\nLa spontaneit\u00e0 di una reazione \u00e8 infatti legata strettamente all'energia d'attivazione, cio\u00e8 alla cinetica, prima ancora che alla stabilit\u00e0 termodinamica dei prodotti. A titolo d'esempio si pensi al legno, la cui reazione con l'ossigeno (combustione) \u00e8 termodinamicamente molto favorita, ma non pu\u00f2 avvenire spontaneamente a causa dell'elevata energia d'attivazione richiesta dalla stessa (necessita infatti elevata temperatura per innescarla).\nIl ruolo di un enzima consiste nel facilitare le reazioni attraverso l'interazione tra il \"substrato\" (la molecola o le molecole che partecipano alla reazione) e il proprio \"sito attivo\" (la parte di enzima in cui avvengono le reazioni), formando un \"complesso\". Avvenuta la reazione, il prodotto viene allontanato dall'enzima, che rimane disponibile per iniziarne una nuova. L'enzima infatti non viene consumato durante la reazione.\nConcetti generali.\nCome tutti i catalizzatori positivi, anche gli enzimi permettono una riduzione dell'energia di attivazione (Ea) di una reazione, accelerando in modo consistente la sua velocit\u00e0. La maggior parte delle reazioni biologiche catalizzate da enzimi ha una velocit\u00e0 superiore di milioni di volte alla velocit\u00e0 che avrebbero senza alcun catalizzatore. Come per tutti i catalizzatori, gli enzimi non sono solitamente \"consumati\" dalla reazione che catalizzano, n\u00e9 alterano l'equilibrio chimico della reazione.\nIn ogni caso, la differenza principale degli enzimi dagli altri catalizzatori chimici \u00e8 la loro estrema specificit\u00e0 di substrato. Essi infatti sono in grado di catalizzare solo una reazione o pochissime reazioni simili, poich\u00e9 il sito attivo interagisce con i reagenti in modo \"stereospecifico\" (\u00e8 sensibile anche a piccolissime differenze della struttura tridimensionale).\nSecondo la banca dati \"ExplorEnz\" della IUBMB, sono state individuate finora 4038 reazioni biochimiche catalizzate da enzimi. Tutti gli enzimi sono proteine, ma non tutti i catalizzatori biologici sono enzimi, dal momento che esistono anche catalizzatori costituiti di RNA, chiamati ribozimi.\nL'attivit\u00e0 enzimatica pu\u00f2 essere influenzata da altre molecole. Esistono infatti molecole in grado di inibire tale attivit\u00e0 (molti farmaci e veleni sono inibitori enzimatici). Sono note anche molecole attivatrici dell'enzima, in grado di aumentarne l'attivit\u00e0. L'attivit\u00e0 \u00e8 anche influenzata dalla temperatura, dal pH e dalla concentrazione di substrato.\nAlcuni enzimi sono utilizzati per fini industriali. La sintesi chimica di numerosi farmaci, ad esempio, \u00e8 portata a termine attraverso l'utilizzo di enzimi. Anche diversi prodotti di uso domestico fanno ampio uso di enzimi. Diversi detersivi contengono enzimi per velocizzare la degradazione delle proteine e dei lipidi che compongono le macchie. La papaina, enzima estratto dalla papaia, \u00e8 invece utilizzato in numerosi prodotti per le sue caratteristiche proteolitiche: dall'intenerimento della carne, processo noto gi\u00e0 agli indigeni americani, all'utilizzo in applicazioni topiche sulle ferite e sulle cicatrici.\nStoria.\nGli uomini primitivi trovandosi nella necessit\u00e0 di conservare il pi\u00f9 a lungo possibile il latte cominciarono a produrre il formaggio: per caso o per osservazione dei visceri di animali macellati scoprirono che lo stomaco dei vitelli e delle giovani capre cagliava il latte. Solo molte centinaia di anni dopo si comprese che il caglio non era altro che il prodotto di un enzima. Sebbene fin dalla fine del XVII secolo processi come la digestione della carne a opera dei secreti gastrici o la conversione di amido a glucosio attraverso la saliva erano ampiamente noti, gli esatti meccanismi attraverso cui questi eventi avessero luogo, invece, erano del tutto sconosciuti.\nNel XIX secolo, Louis Pasteur sugger\u00ec che fosse la presenza di entit\u00e0 da lui chiamate fermenti, contenute all'interno delle cellule di lievito, e prive di ogni funzione all'esterno delle cellule, a far avvenire questi processi. Scrisse che \"la fermentazione alcolica \u00e8 un processo correlato con la vita e l'organizzazione delle cellule di lievito, e non con la morte e la putrefazione delle cellule stesse.\"\nLa parola \"enzima\" fu utilizzata per la prima volta nel 1878 dal fisiologo Wilhelm K\u00fchne. Egli scelse tale parola (in greco - \"en z\u00fdm\u014d\" - significa \"all'interno del lievito\") proprio perch\u00e9 si riteneva che entit\u00e0 del genere potessero trovarsi solo all'interno di cellule di lievito.\nNel 1897 Eduard Buchner inizi\u00f2 a studiare la capacit\u00e0 degli estratti di lievito di portare a termine le fermentazioni di zuccheri, anche in assenza di cellule di lievito integre. Gli esperimenti che port\u00f2 a termine presso l'Universit\u00e0 di Berlino gli permisero di determinare che tali fermentazioni avvengono anche in assenza di cellule vive di lievito. Egli chiam\u00f2 \"zimasi\" l'enzima che aveva portato a termine la fermentazione del saccarosio. Nel 1907 Buchner ricevette il Premio Nobel per la Chimica per \"le ricerche biochimiche e la scoperta della fermentazione indipendente dalla cellula\".\nIn seguito alla dimostrazione del funzionamento degli enzimi indipendentemente da una cellula vivente, la ricerca si focalizz\u00f2 sulla natura chimica degli enzimi stessi. Numerose evidenze mostravano la stretta associazione tra proteine e attivit\u00e0 enzimatica, ma una parte influente della comunit\u00e0 scientifica del primo Novecento (tra cui il Premio Nobel Richard Willst\u00e4tter) sosteneva che le proteine non fossero altro che semplici \"trasportatori\" degli enzimi. Lo scienziato affermava che gli enzimi fossero formati da una parte colloidale proteica, chiamata apoenzima (o apofermento) e da un gruppo attivo chiamato coenzima (o cofermento). I cofermenti determinerebbero la specificit\u00e0 dell'azione degli enzimi.\nNel 1926, in ogni caso, James Sumner mostr\u00f2 come l'enzima ureasi fosse una proteina vera e propria cristallizzandolo. Nel 1937 Sumner dimostr\u00f2 lo stesso per la catalasi. Furono comunque i lavori di Northrop e Stanley sugli enzimi digestivi pepsina, tripsina e chimotripsina a confermare definitivamente le ipotesi di Sumner. I tre ricercatori furono premiati con il Premio Nobel nel 1946.\nLa scoperta che gli enzimi fossero cristallizzabili diede il via a una corsa tesa alla definizione delle strutture tridimensionali degli enzimi attraverso tecniche come la cristallografia a raggi X. La prima macromolecola a essere definita con questa tecnica fu il lisozima, enzima deputato alla digestione della parete batterica e contenuto nelle lacrime, nella saliva, nell'albume. La cristallizzazione del lisozima fu portata a termine dal gruppo coordinato da David Chilton Phillips nel 1965 e segn\u00f2 di fatto l'inizio della biologia strutturale.\nOggi la ricerca sugli enzimi focalizza l'attenzione ai componenti derivati, ovvero i cosiddetti substrati (anche detti componenti enzimatici), che vengono lavorati dagli enzimi esternamente al corpo umano. \nTramite processi industriali e reattori sequenziali vengono elaborate e combinate sostanze primarie, come il mais, con delle cascate enzimatiche, ottenendo dei prodotti che vengono immediatamente riconosciuti dalla cellula e quindi utilizzabili senza ulteriori processi a carico della cellula stessa. \nI componenti generati dagli enzimi hanno la primaria funzione di alimentare energeticamente le cellule umane. Il lavoro di trasformazione dei componenti \u00e8 gi\u00e0 stato effettuato a monte da processi enzimatici indotti, o comunque artificiali, ottenendo in questo modo un prodotto utilizzabile immediatamente dalla cellula spesso riconducibile all'ATP.\nCon questa procedura di lavorazione le molecole ottenute non rischiano di avere un deficit deformazionale che, nel caso fosse presente, come ad esempio la modifica di un aminoacido, la proteina ottenuta avrebbe una struttura tridimensionale alterata che spesso sono causa di malattie.\nSi configura in questo modo la capacit\u00e0 di utilizzo dell'energia cellulare anche da parte di cellule malate (o comunque in stato di deficit) che riescono in questo modo ad approvvigionarsi energeticamente e quindi continuare a svolgere le loro funzioni. Questo nuovo approccio all'utilizzo degli enzimi viene identificato con il termine enzimologia.\nFunzioni biologiche.\nGli enzimi portano a termine una gran quantit\u00e0 di funzioni all'interno degli organismi viventi.\nStruttura e funzionamento.\nL'attivit\u00e0 degli enzimi \u00e8 determinata dalla struttura terziaria (ovvero la conformazione tridimensionale) degli enzimi stessi.\nLa maggior parte degli enzimi presenta dimensioni decisamente maggiori dei substrati su cui agiscono. Solitamente la regione dell'enzima coinvolta nell'attivit\u00e0 catalitica \u00e8 molto ridotta (conta spesso solo 3-4 amminoacidi). La regione contenente questi residui catalitici, nota come sito attivo, si occupa di prendere contatto con il substrato e di portare a termine la reazione. Gli enzimi possono anche contenere regioni che legano cofattori necessari per la catalisi. Alcuni enzimi presentano anche siti di legame per piccole molecole, spesso prodotti diretti o indiretti della reazione catalizzata. Tale legame pu\u00f2 incrementare o ridurre l'attivit\u00e0 dell'enzima, attraverso una regolazione a feedback negativo.\nSpecificit\u00e0.\nLa maggior parte degli enzimi presenta una notevolissima specificit\u00e0 per la reazione catalizzata e per i substrati coinvolti. Tale specificit\u00e0 \u00e8 legata a diversi fattori che caratterizzano l'associazione tra il substrato e il sito attivo, come la complementarit\u00e0 dal punto di vista strutturale, le cariche elettriche, la natura idrofila o idrofoba. Gli enzimi mostrano spesso livelli elevatissimi di stereospecificit\u00e0, regioselettivit\u00e0 e chemoselettivit\u00e0.\nAlcuni degli enzimi che mostrano la maggiore specificit\u00e0 sono coinvolti nella replicazione e nell'espressione del genoma. Tali enzimi presentano meccanismi di \"proof-reading\" (correzione di bozze). Ad esempio enzimi come le DNA polimerasi sono in grado di catalizzare inizialmente la reazione di elongazione del filamento di DNA, quindi di valutare in un secondo momento l'efficienza e la correttezza dell'operazione stessa. Questo processo in due passaggi permette di ridurre enormemente gli errori compiuti (si stima che le DNA polimerasi di mammifero abbiano un tasso di errore di 1 su 100 milioni di reazioni catalizzate.) Simili meccanismi di \"proof-reading\" sono presenti anche nelle RNA polimerasi, nelle amminoacil-tRNA sintetasi e nei ribosomi.\nEsistono in ogni caso anche diversi enzimi caratterizzati da una specificit\u00e0 relativamente pi\u00f9 bassa. Diversi enzimi sono infatti in grado di agire su un numero ampio di substrati. Una possibile spiegazione di questa evidenza \u00e8 legata al fatto che, dal punto di vista evolutivo, essa permetterebbe la costituzione di nuovi \"pathway\" metabolici.\nModello \"chiave-serratura\".\nIl primo modello a essere stato messo a punto per spiegare la specificit\u00e0 degli enzimi \u00e8 quello suggerito da Hermann Emil Fischer nel 1894, secondo il quale l'enzima e il substrato possiedono una forma esattamente complementare che ne permette un \"incastro\" perfetto. Tale modello \u00e8 spesso definito come \"chiave-serratura\". In ogni caso tale modello esplica bene la specificit\u00e0 degli enzimi, ma \u00e8 decisamente meno affidabile nello spiegare la stabilizzazione dello stato di transizione che l'enzima raggiunge durante il legame con il substrato.\nModello dell'adattamento indotto.\nNel 1958 Daniel Koshland propose una modifica del modello \"chiave-serratura\": dal momento che gli enzimi sono strutture relativamente flessibili, egli sugger\u00ec che il sito attivo potesse continuamente modellarsi in base alla presenza o meno del substrato. Come risultato, il substrato non si lega semplicemente a un sito attivo \"rigido\", ma genera un rimodellamento del sito stesso, che lo porta a un legame pi\u00f9 stabile in modo da portare correttamente a termine la sua attivit\u00e0 catalitica, come succede ad esempio per la esochinasi e per altri enzimi glicolitici. In alcuni casi, come avviene per le glicosidasi, anche il substrato pu\u00f2 cambiare leggermente la propria forma all'ingresso nel sito attivo.\nFunzionamento.\nIl legame iniziale tra enzima e substrato \u00e8 necessario anche da un punto di vista energetico. L'energia del legame deriva non solo da eventuali legami covalenti, ma anche da una fitta rete di interazioni deboli, ioniche o elettrostatiche. Solo il corretto substrato \u00e8 in grado di partecipare a tutte le interazioni previste. Ci\u00f2, oltre a spiegare la sorprendente stabilit\u00e0 del legame tra enzima e substrato, permette di comprendere i meccanismi che conferiscono elevata specificit\u00e0 all'enzima stesso.\nLa riduzione dell'energia di attivazione pu\u00f2 essere invece spiegata dal fatto che tutte le interazioni tra enzima e substrato sono possibili solo quando il substrato si trova nello stato di transizione. Tale stato \u00e8 dunque stabilizzato (in un certo senso esso viene \"forzato\") dal legame tra enzima e substrato. Il substrato nello stato di transizione pu\u00f2 essere considerato un vero e proprio \"nuovo\" substrato di una \"nuova\" reazione, avente un'energia di attivazione inferiore a quella \"originale\". La riduzione della \u0394G\u2021 pu\u00f2 dunque essere intesa come conseguenza della creazione di una sorta di \"nuova\" reazione, impossibile senza la presenza dell'enzima corretto.\nL'affinit\u00e0 dell'enzima per il substrato \u00e8 quindi la condizione necessaria per il suo funzionamento; ma questo non significa che nel \"complesso\" le forze di interazione debbano essere molto elevate: se il complesso enzima-substrato fosse eccessivamente stabile, per esempio, l'enzima non tenderebbe a formare i prodotti. Se fosse invece troppo alta l'affinit\u00e0 tra enzima e stato di transizione (o tra enzima e prodotto) la reazione si bloccherebbe, non permettendo al complesso di dissociarsi e liberare i prodotti.\nStrategie catalitiche.\nAlcune delle strategie comunemente messe in atto dagli enzimi per catalizzare reazioni sono le seguenti.\nAnalisi recenti hanno svelato ulteriori correlazioni tra le dinamiche interne dell'enzima e l'efficienza di catalisi risultante.\nLe regioni interne di un enzima (dai singoli amminoacidi fino alle eliche alfa) possono cambiare posizione e conformazione in tempi che vanno dai femtosecondi ai secondi: sono tali spostamenti a cambiare la rete di interazioni possibili con il substrato, con conseguenze importanti a livello di aumento o un calo dell'efficienza catalitica. Questo ha conseguenze fondamentali a livello dello studio della modulazione allosterica, dell'inibizione e dell'attivazione enzimatica.\nModulazione allosterica.\nAlcuni enzimi sono provvisti, oltre che del sito attivo, anche di cosiddetti siti allosterici, che funzionano come degli interruttori, potendo bloccare o attivare l'enzima. Quando una molecola particolare fa infatti da substrato per questi siti, la struttura dell'enzima viene completamente modificata, al punto che esso pu\u00f2 non funzionare pi\u00f9. Al contrario, pu\u00f2 avvenire che la deformazione metta in funzione l'enzima. Molto spesso la deformazione consiste in un riorientamento dei domini che compongono l'enzima in modo da rendere il sito attivo pi\u00f9 accessibile (attivatori) o meno accessibile (inibitori).\nQueste molecole che regolano l'attivit\u00e0 enzimatica sono dette effettori allosterici o \"modulatori allosterici\".\nIl sito allosterico pu\u00f2 essere anche lo stesso sito attivo dell'enzima: in questo caso, in genere, gli attivatori sono gli stessi reagenti, mentre gli inibitori allosterici saranno i prodotti.\nMolti effettori hanno effetti simili su pi\u00f9 enzimi diversi: in questo modo l'allosteria pu\u00f2 essere utilizzata per sincronizzare diverse reazioni che si trovano lungo la stessa via o su vie diverse. Ad esempio l'ATP \u00e8 un inibitore allosterico di molti enzimi che operano su reazioni di catabolismo (quali ad esempio glicolisi e ciclo di Krebs), per cui quando la sua concentrazione \u00e8 alta (ovvero la cellula ha molta energia a disposizione) lo stesso ATP rallenta le vie che portano alla produzione di ulteriori molecole ad alto contenuto energetico.\nMeccanismi di reazione a due substrati.\nI meccanismi di reazione a due substrati sono:\nCofattori.\nMolti enzimi contengono molecole non proteiche che partecipano alla funzione catalitica. Queste molecole, che si legano spesso all'enzima nelle vicinanze del sito attivo, vengono definite \"cofattori\". Combinandosi con la forma non attiva dell'enzima (\"apoenzima\"), esse danno origine a un enzima cataliticamente attivo (\"oloenzima\").\nQueste molecole spesso vengono divise in due categorie sulla base della natura chimica: i metalli e i coenzimi (piccole molecole organiche).\nSulla base del legame con l'enzima, invece, si distinguono i gruppi prostetici e i cosubstrati. I gruppi prostetici sono di solito strettamente legati agli enzimi, generalmente in modo permanente. I cosubstrati sono invece legati pi\u00f9 debolmente agli enzimi (una singola molecola di cosubstrato a volte pu\u00f2 associarsi successivamente con enzimi diversi) e servono come portatori di piccole molecole da un enzima a un altro. La maggior parte delle vitamine, composti che gli esseri umani e altri animali non sono in grado di sintetizzare autonomamente, sono cofattori (o precursori di cofattori).\nTermodinamica.\nCome per tutti i catalizzatori, gli enzimi non modificano l'equilibrio chimico della reazione. Solitamente, in presenza di un enzima, la reazione si svolge nella stessa direzione in cui si svolgerebbe senza. L'unica differenza \u00e8 la velocit\u00e0 della reazione. Di conseguenza, gli enzimi possono catalizzare in modo equivalente sia la reazione diretta che quella inversa. Ad esempio, l'anidrasi carbonica catalizza la reazione in entrambe le direzioni a seconda della concentrazione dei reagenti.\nIn ogni caso, se l'equilibrio \u00e8 decisamente spostato in una direzione (in caso ad esempio di una reazione esoergonica), la reazione diventa irreversibile, e l'enzima si trova \"de facto\" a poter catalizzare la reazione solo in quella direzione.\nSebbene l'unica differenza tra la presenza e l'assenza di un enzima sia la velocit\u00e0 di reazione, a volte l'assenza dell'enzima pu\u00f2 dare il via allo sviluppo di altre reazioni non catalizzate, che conducono alla formazione di diversi substrati. In assenza di catalizzatori, infatti, possono subentrare reazioni differenti, caratterizzate da una minore energia di attivazione.\nLa presenza degli enzimi, inoltre, pu\u00f2 permettere l'accoppiamento di due o pi\u00f9 reazioni, in modo che una reazione favorita dal punto di vista termodinamico possa essere sfruttata per portarne a termine una sfavorita. Questo \u00e8 quello che avviene con l'idrolisi dell'ATP, utilizzata comunemente per avviare numerose reazioni biologiche.\nCinetica.\nLa cinetica enzimatica si occupa in modo particolare degli aspetti cinetici (cio\u00e8 legati al fattore tempo) del legame enzima-substrato e della conseguente generazione di un prodotto. I dati di velocit\u00e0 utilizzati nelle analisi cinetiche sono ottenuti da saggi enzimatici. Nel 1913 Leonor Michaelis e Maud Menten proposero una teoria quantitativa della cinetica enzimatica, che \u00e8 tuttora nota come cinetica di Michaelis-Menten. Il loro lavoro \u00e8 stato ulteriormente ampliato nel 1925 da George Edward Briggs e John Burdon Sanderson Haldane, che hanno messo a punto le equazioni cinetiche utilizzate comunemente ancora oggi.\nIl maggior contributo di Michaelis e Menten fu quello di suddividere idealmente l'azione degli enzimi in due fasi. Nella prima fase, il substrato si lega reversibilmente all'enzima, formando il complesso enzima-substrato (ES), a volte chiamato complesso di Michaelis-Menten in loro onore. La fase successiva \u00e8 la vera e propria conversione del substrato a prodotto.\nGli enzimi sono in grado di catalizzare alcuni milioni di reazioni al secondo. Per esempio, la reazione catalizzata dalla orotidina-5-fosfato decarbossilasi impiega circa 25 millisecondi per processare la stessa quantit\u00e0 di substrato che, in assenza dell'enzima, verrebbe convertita in 78 milioni di anni.\nLa velocit\u00e0 enzimatica dipende dalle condizioni della soluzione e dalla concentrazione del substrato. Condizioni denaturanti, come le alte temperature, pH lontani dalla neutralit\u00e0 o alte concentrazioni saline riducono l'attivit\u00e0 enzimatica. Alte concentrazioni di substrato, invece, tendono a incrementare l'attivit\u00e0.\nLa velocit\u00e0 massima di una reazione enzimatica \u00e8 individuabile incrementando la concentrazione di substrato fino a raggiungere un livello a cui la velocit\u00e0 stessa rimane costante (nella curva di saturazione, \u00e8 il livello indicato in alto a destra). La saturazione ha luogo perch\u00e9, all'aumentare della concentrazione di substrato, una quantit\u00e0 sempre maggiore di enzima libero \u00e8 convertita nella forma ES. Alla velocit\u00e0 massima (definita \"V\"max) dell'enzima, tutti i siti attivi dell'enzima sono saturi di substrato, e l'ammontare del complesso ES \u00e8 pari a quello dell'enzima stesso.\nLe costanti cinetiche degli enzimi.\nLa \"V\"max \u00e8 solo una delle costanti cinetiche che caratterizzano gli enzimi. Un'altra molto usata fornisce informazioni sulla quantit\u00e0 di substrato necessaria per raggiungere una determinata velocit\u00e0 di reazione. Si tratta della costante di Michaelis-Menten (abbreviata comunemente come \"K\"m), che \u00e8 un indice di affinit\u00e0 tra l'enzima e il substrato e coincide con la concentrazione di substrato a cui si realizza met\u00e0 della \"V\"max. Ogni enzima presenta una \"K\"m caratteristica relativamente a ogni diverso substrato.\nAltra costante molto utilizzata \u00e8 la \"k\"cat (o \"numero di turnover\"), definita come il numero di molecole di substrato convertite per secondo da una singola molecola di enzima quando \u00e8 saturata con il substrato.\nL'efficienza dell'enzima pu\u00f2 essere espressa come rapporto tra \"k\"cat e \"K\"m. Tale rapporto \u00e8 anche definito \"costante di specificit\u00e0\". Dal momento che tale costante incorpora sia l'affinit\u00e0 che l'abilit\u00e0 catalitica, spesso si utilizza per confrontare l'efficienza di diversi enzimi o quella di un unico enzima con differenti substrati. Il massimo teoretico per la costante di specificit\u00e0 \u00e8 chiamato \"limite di diffusione\" ed \u00e8 compreso tra 108 e 109 M\u22121 s\u22121. In questo intervallo, ogni collisione tra enzima e substrato ha come effetto la produzione di un prodotto, e la velocit\u00e0 di formazione del prodotto \u00e8 limitata solo dalla velocit\u00e0 di diffusione. Enzimi che presentano una tale propriet\u00e0 sono detti \"enzimi cataliticamente perfetti\" o \"cineticamente perfetti\". Esempi di enzimi di questo tipo sono la trioso fosfato isomerasi, l'anidrasi carbonica, l'acetilcolinesterasi, la catalasi, la fumarasi, la beta lattamasi e la superossido dismutasi.\nAlcuni enzimi possono operare con velocit\u00e0 maggiori dei limiti di diffusione. Sebbene ci\u00f2 possa sembrare impossibile, esistono alcuni modelli in grado di spiegare il fenomeno.\nInibizione enzimatica.\nGli \"inibitori\" enzimatici sono sostanze in grado di diminuire o annullare l'azione catalitica di un enzima. Possono agire legandosi al sito attivo competitivamente al substrato \"(inibizione competitiva)\" o legandosi a un sito allosterico. L'inibizione pu\u00f2 essere \"reversibile\", rendendo possibile il ripristino della funzione catalitica dell'enzima tramite aumento della concentrazione del substrato rispetto all'inibitore; o \"irreversibile\" con l'impossibilit\u00e0 di potere ripristinare l'attivit\u00e0 catalitica. Gli \"induttori\", invece, sono sostanze in grado di interagire con i siti enzimatici in modo da aumentare la funzionalit\u00e0 dell'enzima.\nInibitori reversibili.\nSono molecole che si legano non covalentemente all'enzima motivo per cui dopo la loro rimozione l'enzima torna a essere funzionante.\nInibizione competitiva.\nGli inibitori competitivi occupano il sito di legame del substrato, impedendo al substrato di legarsi correttamente (formazione di un complesso EI al posto di uno ES). Se per\u00f2 si verifica prima il legame enzima-substrato, l'inibitore competitivo perde di efficacia. La consistenza dell'inibizione dipende dunque sia dalla concentrazione di inibitore che da quella di substrato. Spesso gli inibitori competitivi mimano in modo notevole la forma dei substrati di cui inibiscono il legame. Ad esempio il metotrexato \u00e8 un inibitore competitivo della diidrofolato reduttasi, che catalizza la riduzione del diidrofolato a tetraidrofolato.\nAll'aumentare della concentrazione di inibitore la \"k\"mapp aumenta la velocit\u00e0 della reazione. Asintoticamente per\u00f2 la velocit\u00e0 tende ancora a \"V\"max per cui l'effetto dell'inibitore pu\u00f2 essere annullato aumentando la concentrazione di substrato.\nInibizione acompetitiva (e incompetitiva).\nUn inibitore acompetitivo si lega a un sito diverso da quello del substrato, presente solamente nel complesso ES: interagisce solo con ES e non con E.\n\"V\"max e \"k\"m diminuiscono di uno stesso fattore all'aumentare della concentrazione di inibitore: \"V\"max/\"k\"m \u00e8 costante.\nInibizione mista.\nVariano sia \"V\"max che \"k\"m in modo diverso. \u00c8 una generalizzazione dell'inibizione non competitiva, la quale \u00e8 piuttosto rara sperimentalmente.\nInibizione non competitiva.\nGli inibitori non competitivi sono in grado di legare siti differenti dal sito attivo. Essi sono dunque in grado di legare sia l'enzima libero, sia in configurazione ES. Il loro legame all'enzima genera un cambiamento conformazionale dell'enzima stesso, che pu\u00f2 avere come conseguenza l'inibizione del legame tra enzima e substrato. Non essendoci dunque competizione tra inibitore e substrato, l'importanza dell'inibizione dipende esclusivamente dalla concentrazione dell'inibitore stesso.\nL'inibitore causa una diminuzione della \"V\"max ma non modifica la \"k\"m.\nIn pratica l'inibizione acompetitiva e l'inibizione mista avvengono solo negli enzimi con due o pi\u00f9 substrati.\nInibitori irreversibili.\nAlcuni inibitori sono in grado di reagire con l'enzima e formare un legame covalente. L'inattivazione cos\u00ec indotta \u00e8 irreversibile. Esistono diversi composti di questo tipo: una classe importante \u00e8 quella dei cosiddetti inibitori suicidi, che contano al loro interno la eflornitina, un farmaco utilizzato per trattare la malattia del sonno. Anche la penicillina e i suoi derivati agiscono in questo modo. Gli antibiotici di questa classe vengono legati dal sito attivo dell'enzima bersaglio (le transpeptidasi) e vengono convertiti in un intermedio che reagisce in modo irreversibile con alcuni residui presenti nel sito attivo.\nUtilizzi degli inibitori.\nGli inibitori sono spesso utilizzati come farmaci, ma possono agire anche come veri e propri veleni. In realt\u00e0, la differenza tra farmaco e veleno \u00e8 esclusivamente una questione di dose del composto: la maggior parte dei farmaci, infatti, se somministrati ad alte dosi pu\u00f2 risultare tossica, come gi\u00e0 Paracelso evidenzi\u00f2 nel XVI secolo: \"\"In tutte le cose c'\u00e8 un veleno, e senza un veleno non c'\u00e8 nulla\". Il principio della dose \u00e8 lo stesso per cui gli antibiotici e gli altri agenti anti-infezione sono veleni per il patogeno e non per l'organismo umano.\nIn molti organismi anche i prodotti degli enzimi possono agire come una sorta di inibitori, attraverso un meccanismo di feedback negativo. Se un enzima produce troppo prodotto, esso pu\u00f2 infatti agire come inibitore dell'enzima stesso, riducendo o bloccando la produzione di ulteriore prodotto. Tale meccanismo \u00e8 molto frequente negli enzimi coinvolti in \"pathway\" metabolici: la esochinasi, ad esempio, \u00e8 inibita da alte quantit\u00e0 di glucosio-6-fosfato.\nRegolazione dell'attivit\u00e0 enzimatica.\nLa cellula \u00e8 in grado di controllare l'attivit\u00e0 degli enzimi in almeno cinque modalit\u00e0 principali.\nCascate enzimatiche.\nLe cascate enzimatiche sono sistemi costituiti da pi\u00f9 enzimi i quali agiscono tra loro causando delle modificazioni covalenti. Le cascate possono essere monocicliche, bicicliche o multicicliche.\nEffetto del pH sull'attivit\u00e0 degli enzimi.\nGli enzimi, come le altre proteine, presentano attivit\u00e0 massima a un pH ottimale. A pH diversi alcuni residui amminoacidici si protonano o deprotonano modificando la struttura del sito attivo e dell'enzima in generale. Questo ne diminuisce o inibisce l'attivit\u00e0 catalitica.\nEnzimi e patologie.\nDal momento che il controllo dell'attivit\u00e0 enzimatica \u00e8 necessario per l'omeostasi cellulare, qualsiasi suo malfunzionamento pu\u00f2 indurre risultati patologici. Mutazioni, sovrapproduzione o sottoproduzione del gene codificante per un enzima pu\u00f2 indurre ad esempio una patologia genetica. L'importanza degli enzimi nei processi cellulari pu\u00f2 essere ulteriormente dimostrata dal fatto che il malfunzionamento di un solo enzima (su migliaia) \u00e8 in grado di indurre una patologia seria. Per ogni enzima esiste una patologia da malfunzionamento presente solitamente in percentuali di popolazione tale da renderle le tipiche patologie rare (tipicamente caratterizzate da ritardo mentale, qualora non sia possibile evitare l'assunzione alimentare dei substrati di quell'enzima o ci\u00f2 sia stato fatto troppo tardi); eccezione per gli enzimi il cui malfunzionamento \u00e8 incompatibile con la vita stessa che perci\u00f2 nel caso di mutazione o affioramento del gene recessivo il concepimento \u00e8 abortito sul nascere.\nAd esempio la fenilchetonuria \u00e8 dovuta alla mutazione di un solo amminoacido nel gene per la fenilalanina idrossilasi, che catalizza il primo step nella conversione della fenilalanina a tirosina, essenziale per evitare all'organismo gli effetti tossici dovuti all'accumulo ematico di fenilalanina. Tale mutazione genera la perdita di ogni attivit\u00e0 enzimatica, con conseguenze neurologiche gravi, tra cui un importante ritardo mentale.\nApplicazioni industriali.\nGli enzimi sono enormemente utilizzati nell'industria chimica e in altre applicazioni industriali che richiedono catalizzatori estremamente specifici. Le principali limitazioni al loro impiego sono la scarsa stabilit\u00e0 in solventi differenti da quello biologico e - ovviamente - il numero limitato di reazioni per cui l'evoluzione ha messo a punto enzimi efficaci. Di conseguenza, sta assumendo un'importanza sempre crescente una nuova area di ricerca che punta alla messa a punto di enzimi con determinate propriet\u00e0, sia attraverso la modifica di enzimi esistenti, sia attraverso una sorta di \"evoluzione in vitro\". Sebbene le reazioni catalizzate da enzimi siano altamente efficienti, alcuni enzimi dipendono dai cofattori della nicotinamide (NADH/NAD+, NADPH/ NADP+). A causa del prezzo elevato di tali cofattori, questi processi non sarebbero economicamente competitivi. Nel recente passato alcuni composti sintetici sono stati identificati come controparti biomimetiche economicamente e funzionalmente molto promettenti dei cofattori naturali. "}
{"id": "21082", "revid": "367445", "url": "https://it.wikipedia.org/wiki?curid=21082", "title": "Suolo", "text": "Per suolo si hanno due diverse accezioni: geograficamente (anche terreno o anche pedosfera - dal greco , \"pedon\", suolo, terra e sfera quando considerato parte della geosfera), \u00e8 lo strato superficiale che ricopre la crosta terrestre, derivante dall'alterazione di un substrato roccioso, chiamato roccia madre, per azione chimica, fisica e biologica esercitata da tutti gli agenti superficiali e dagli organismi presenti su di esso, pu\u00f2 comprendere sia sedimenti sia regolite.\nLa seconda accezione considera il suolo dal punto di vista pedologico ovvero non solo come una superficie ma come il composto di quella miscela estremamente variabile di sostanza organica e sostanza minerale che permette la vita di piante ed animali , in mancanza di queste due componenti non si parla quindi di suolo. Sotto questo aspetto il suolo \u00e8 presente esclusivamente sul pianeta Terra .\nLa pedologia \u00e8 la scienza che studia la composizione, la genesi e le modificazioni del suolo dovute sia ai fattori biotici che abiotici; la chimica del suolo \u00e8 invece la disciplina che si occupa dello studio e caratterizzazione chimica e chimico-fisica del suolo.\nSi possono identificare tre funzioni principali del suolo:\nDescrizione pedologica.\nIl suolo \u00e8 composto da una parte solida (componente organica e componente minerale o inorganica), una parte liquida e da una parte gassosa.\nOrizzonti.\nDurante la sua evoluzione, il suolo si differenzia lungo il suo \"profilo\" (l'insieme degli strati che formano il profilo)in una serie di \"orizzonti\".\nI pi\u00f9 comuni orizzonti identificabili, ad esempio, sono un orizzonte superficiale organico (sovrastato talvolta da uno strato di lettiera indecomposta), in cui il contenuto di sostanza organica insieme alle particelle minerali raggiunge una percentuale notevole (es: 5%-10%), un sottostante orizzonte di eluviazione, in cui il processo di percolazione delle acque meteoriche ha eluviato una parte delle particelle minerali fini lasciando come prevalente la componente limosa o sabbiosa, e al fondo l'orizzonte di illuviazione corrispondente, dove le suddette particelle fini (argillose) si sono accumulate.\nI processi che originano un suolo sono comunque disparati, ed \u00e8 possibile una caratterizzazione dei suoli in stretta correlazione ai regimi climatici. Questo non \u00e8 l'unico tipo di classificazione operabile.\nAll'interno di un suolo, in funzione delle rocce da cui si origina e del clima dell'area, sono distinguibili dei livelli, indicati come orizzonti pedologici, in cui ciascuno \u00e8 uno strato ben identificabile distinguibile dagli altri sopra- e sottostanti. Il celebre pedologo russo Vasilij Doku\u010daev, il primo a fornire una analisi della natura dei suoli, distinse tre orizzonti (pi\u00f9 il substrato roccioso):\nClassificazioni pi\u00f9 moderne possono distinguere ulteriori orizzonti , la FAO nel 2014 ha proposto come riferimento:\nEsistono anche orizzonti che manifestano simultaneamente caratteristiche di due orizzonti, chiamati orizzonti di transizione e indicati con le due lettere, es. AB, AC, BC.\nAltre classificazioni e suddivisioni pi\u00f9 complesse si sono succedute nel tempo.\nLa degradazione dei suoli.\nCon il termine di \"degradazione\" dei suoli si intendono dei processi degenerativi che si traducono nella scomparsa di un suolo o nella perdita della sua capacit\u00e0 di fungere da substrato per le comunit\u00e0 biologiche che normalmente vi si sviluppano. La degradazione dei suoli \u00e8 generalmente accostata a errati utilizzi da parte dell'uomo; tuttavia, esistono dei casi di degradazione del suolo anche in condizioni perfettamente naturali.\nLe modalit\u00e0 di degradazione dei suoli possono ricondursi a vari tipi, tra cui i pi\u00f9 importanti sono:\nIl suolo pu\u00f2 essere degradato anche dalla pioggia che porta via tutti i nutrienti che il suolo necessita per poter essere fertile (lisciviazione), gli alberi quindi non possono crescere e pu\u00f2 prodursi una deforestazione che a sua volta potr\u00e0 portare ad una desertificazione.\nIl degrado del suolo costa almeno 80 euro ogni anno a ciascun abitante dell'Unione Europea. La stessa Unione Europea nella relazione del 13.02.2012 al Parlamento Europeo illustra le allarmanti tendenze di degradazione del suolo in Europa."}
{"id": "21083", "revid": "1789225", "url": "https://it.wikipedia.org/wiki?curid=21083", "title": "Milano-Sanremo", "text": "La Milano-Sanremo \u00e8 una corsa in linea maschile di ciclismo su strada professionistico, una delle pi\u00f9 importanti corse ciclistiche del relativo circuito internazionale e prima grande classica nel calendario ciclistico stagionale. Dal 1989 al 2004 la corsa ha fatto parte del circuito di Coppa del mondo, dal 2005 al 2007 \u00e8 stata inclusa fra le prove dell'UCI ProTour, mentre dal 2011 \u00e8 inserita nel programma dell'UCI World Tour.\nConosciuta con il nome di \"Classica di Primavera\" o la \"Classicissima\", \u00e8 la pi\u00f9 importante e famosa corsa di un giorno che si corre in Italia e, con una lunghezza di 299 km, \u00e8 anche la pi\u00f9 lunga. Il percorso ed il chilometraggio, salvo poche eccezioni descritte pi\u00f9 avanti, sono rimasti pressoch\u00e9 invariati sin dalla prima edizione, particolare che rappresenta una rarit\u00e0 nel panorama delle grandi classiche internazionali. Nel 1937 fu stabilita la data fissa della gara il 19 marzo, giorno della festa di San Giuseppe. Dopo l'abrogazione di tale festivit\u00e0 la corsa si \u00e8 svolta durante il sabato pi\u00f9 vicino al 19 marzo, con eccezione delle edizioni dal 2012 al 2015 durante le quali la corsa si \u00e8 svolta nella domenica pi\u00f9 vicina a tale data.\nStoria.\nL'idea di svolgere lungo il percorso Milano-Sanremo una competizione podistica venne ai membri dell'Unione Sportiva Sanremese. La competizione si svolse il 2 aprile 1906, su due tappe (Milano-Acqui e Acqui-Sanremo), con i premi \u00abMarcia Milano-Sanremo\u00bb e \u00abGara per il Record del chilometro\u00bb.\nLa gara fu un parziale insuccesso. Fu cos\u00ec che l'anno seguente il giornalista Tullo Morgagni, che aveva gi\u00e0 lanciato il Giro di Lombardia, ebbe l'idea di utilizzare il percorso per una corsa ciclistica. Sottopose il progetto al vaglio del direttore de \"La Gazzetta dello Sport\", Eugenio Costamagna. Pur con qualche perplessit\u00e0, Costamagna affid\u00f2 la realizzazione del progetto a uno dei pi\u00f9 grandi organizzatori di competizioni ciclistiche, Armando Cougnet. Il 14 aprile 1907 si svolse la prima edizione della Milano-Sanremo ciclistica. Al ritrovo, nell'osteria della Conca Fallata di Milano, lungo il Naviglio Pavese, si presentarono trentatr\u00e9 dei sessantadue corridori iscritti. Era una giornata di pioggia e freddo, e a vincere fu il francese Lucien Petit-Breton, sotto contratto con la Bianchi, che complet\u00f2 i 281 chilometri del percorso a 26,206 chilometri all'ora di media.\nNel 1910 la \"Classicissima\" entr\u00f2 definitivamente nella leggenda delle due ruote, in una giornata d'inferno, con i corridori che cercavano rifugio nelle case lungo il percorso a causa delle condizioni atmosferiche estreme. Dei circa sessanta iscritti solo sette riuscirono ad arrivare al traguardo, e a vincere fu il francese Eug\u00e8ne Christophe che, convinto di aver sbagliato strada, fu rincuorato dalla vista delle prime case della citt\u00e0 ligure. Dopo i primi anni arriv\u00f2 l'epoca di Costante Girardengo, che leg\u00f2 il suo nome a questa classica in maniera indelebile, vincendola per ben sei volte in undici anni e classificandosi per undici volte tra i primi tre. Si pass\u00f2 quindi all'era di Guerra e Binda, da ricordare per le sconfitte a cui andarono incontro a causa la loro grande rivalit\u00e0. Una rivalit\u00e0 simile si ripropose poi negli anni mitici di Bartali e Coppi.\nSegu\u00ec un periodo difficile, non per la gara, ma per gli italiani che, dopo la vittoria di Loretto Petrucci del 1953, per ben sedici anni non seppero pi\u00f9 imporsi, fino alla vittoria di Michele Dancelli nel 1970. Nel 1960 venne inserita la famosa salita del \"Poggio\", voluta fortemente da Torriani, stanco di vedere sul traguardo sanremese i velocisti fiamminghi alzare le braccia al cielo; tuttavia non si ebbero gli effetti desiderati e le vittorie straniere continuarono.\nNel 1965 fu inserita nel percorso anche la salita di Ponte di Merlo (i primi 6 km del Colle del Melogno, con inizio a Finale Ligure e rientro sulla Via Aurelia a Pietra Ligure), spostando la partenza reale alla Certosa di Pavia, ma nonostante l'esito sfavorevole ai velocisti (vinse l'olandese Arie den Hartog al termine di una fuga a tre con Vittorio Adorni e Franco Balmamion) l'esperimento non fu ripetuto.\nNel 1966 si apr\u00ec l'era Merckx, il quale con sette affermazioni super\u00f2 lo storico record dell\"'Omino di Novi\" (si tratta anche del record assoluto di vittorie di un ciclista in una classica monumento). Dal \"Cannibale\" in poi la gara non ebbe pi\u00f9 un vero padrone fino al 1997, quando il forte e potente velocista tedesco Zabel seppe inanellare una lunga striscia positiva di quattro vittorie e due secondi posti.\nFra le vittorie pi\u00f9 belle degli ultimi tre decenni vanno ricordate quella di Sean Kelly nel 1992, quando l'irlandese raggiunse Moreno Argentin lungo la discesa del \"Poggio\" per poi batterlo in uno sprint a due, e quella di Andrei Tchmil nel 1999, che con un allungo all'ultimo chilometro riusc\u00ec a giungere sul traguardo con pochissimi secondi d'anticipo sul gruppo, regolato da Zabel. L'edizione numero 100 ha visto il trionfo di Mark Cavendish (alla sua prima partecipazione), che ha superato al fotofinish il tedesco Heinrich Haussler, scattato in anticipo sul gruppo a 250\u00a0m dal traguardo.\nNel 2008, insieme alle altre maggiori classiche e alle tre principali corse a tappe (Giro d'Italia, Tour de France e Vuelta a Espa\u00f1a), la Milano-Sanremo \u00e8 uscita dal circuito ProTour. Attualmente \u00e8 inclusa nel calendario mondiale UCI. Sono inoltre stati introdotti alcuni cambiamenti, per il momento provvisori, al percorso tradizionale.\nL'edizione del 2013, la prima disputata di domenica nel dopoguerra, \u00e8 stata interrotta a Ovada per un'intensa nevicata. I corridori sono stati trasportati in pullman fino ad Arenzano, e sono stati fatti ripartire da Cogoleto con i distacchi registrati a Ovada.\nIl percorso.\nNei primi anni, il tratto di maggior difficolt\u00e0 della corsa era il Passo del Turchino, dove spesso avevano luogo le azioni decisive; tuttavia, con il passare degli anni e l'avvento del ciclismo professionistico, l'ascesa del Turchino si rivel\u00f2 non eccessivamente impegnativa e troppo lontana dal traguardo per essere risolutiva. Molto spettacolare e tipico \u00e8 il tratto del percorso che si snoda lungo l'Aurelia, quando i ciclisti attraversano la Riviera ligure di ponente superando i famosi tre capi che precedono Imperia (Capo Mele, Capo Cervo e Capo Berta). Le ascese della \"Cipressa\" (inserita nel 1982) e del Poggio (inserita nel 1960) sono le principali difficolt\u00e0 che i corridori affrontano negli ultimi chilometri; il fatto che si trovino in prossimit\u00e0 del traguardo ha spesso fatto s\u00ec che la selezione su questi colli risultasse decisiva. L'arrivo della corsa \u00e8 posto tradizionalmente in via Roma, nel centro di Sanremo. Negli ultimi anni raramente c'\u00e8 stata una grande selezione nelle ultime fasi di corsa e si \u00e8 spesso assistito a uno sprint finale con il gruppo compatto.\nNel 2008 \u00e8 stata introdotta una modifica al percorso classico (mantenuta poi anche nelle edizioni successive): a causa di una frana sulla Via Aurelia all'altezza di Capo Noli, fra Noli e Varigotti, \u00e8 stata inserita una nuova salita, di 4\u00a0km circa con pendenze del 5-9%, che da Noli sale attraversando la frazione Voze fino all'altopiano delle M\u00e0nie, con successiva discesa verso il mare all'altezza dell'abitato di Finale. Nel 2014 la salita delle M\u00e0nie \u00e8 stata rimossa e si \u00e8 tornati al percorso pi\u00f9 classico, con Cipressa e Poggio come uniche vere difficolt\u00e0 nel finale, trampolini per chi vuole evitare un arrivo in volata.\nNell'edizione del 2020, rinviata all'8 agosto per la Pandemia di COVID-19, \u00e8 stato proposto un percorso in gran parte differente. Per non transitare nei comuni del savonese, a causa della difficile gestione della viabilit\u00e0 locale nel periodo dell'affollamento turistico estivo, \u00e8 stato previsto il transito attraverso la Lomellina, il Monferrato, le Langhe, con la prima vera salita verso i 785 m. di Niella Belbo, all'inedita salita del Colle di Nava, che coi i suoi 936 m. slm \u00e8 il punto pi\u00f9 alto della corsa, e la discesa molto tecnica fino a Pieve di Teco, dove risale fino al lungo tunnel che immette nella valle Impero, da dove ridiscende fluida fino ad Imperia: qui la corsa riprende il tracciato abituale per affrontare prima la Cipressa e poi il Poggio, con l'arrivo a Sanremo in via Roma dopo 306\u00a0km di corsa. Aggiungendo gli 11 km. che i corridori percorrono in trasferimento prima della partenza, dal Castello Sforzesco, lungo i navigli, fino ad Abbiategrasso, punto del Via ufficiale, s'arriva addirittura a 317 km., distanza record assoluta per tutto il ciclismo moderno.\nIl percorso dell'edizione del 2021 vede il ritorno del transito nei comuni del savonese e sui tre capi ma non il Colle del Turchino, a causa di una frana lungo la salita, rimpiazzato dal non troppo distante Colle del Giovo, con immissione sulla via Aurelia non pi\u00f9 a Genova Voltri, bens\u00ec ad Albisola, gi\u00e0 in provincia di Savona.\nAlbo d'oro.\n\"Aggiornato all'edizione 2021.\"\nStatistiche.\nVittorie per nazione.\n\"Aggiornato al 2021\"\nPlurivincitori.\nUn corridore ha ottenuto sette vittorie:\nUn corridore ha ottenuto sei successi:\nDue corridori hanno ottenuto quattro vittorie:\nTre corridori hanno ottenuto tre successi:\nSette corridori hanno ottenuto due vittorie:\nAltri record.\nTra l'edizione del 1917 e quella del 1926, Costante Girardengo \u00e8 sempre arrivato sul podio centrando 5 vittorie, 3 secondi posti e 2 terzi posti in 10 edizioni.\nCuriosit\u00e0.\nLa Milano-Sanremo \u00e8 citata nel film \"Fantozzi contro tutti\", del 1980. In particolare il nuovo direttore, il temuto visconte Cobram, dopo aver correttamente citato il terzo e il secondo classificato dell'edizione del 1931, chiede al rag. Fantozzi chi sia stato il primo. Alla domanda Fantozzi risponde: \u00abPrimo? Carnera!\u00bb."}
{"id": "21084", "revid": "1543377", "url": "https://it.wikipedia.org/wiki?curid=21084", "title": "Pedologia", "text": "La pedologia (dal greco: \u03c0\u03ad\u03b4\u03bf\u03bd, \"pedon\", \"suolo\"; e \u03bb\u03cc\u03b3\u03bf\u03c2, \"logos\", \"studio\") \u00e8 la scienza che studia la composizione, la genesi e le modificazioni del suolo, dovute sia a fattori biotici che abiotici. Branca delle scienze della Terra in genere e dell'agronomia, suo padre fondatore \u00e8 ritenuto il geografo russo Vasilij Vasil'evi\u010d Doku\u010daev.\nInquadramento storico.\nL'esperienza millenaria degli agricoltori riconosce che i terreni non sono tutti uguali e che a caratteristiche diverse corrispondono capacit\u00e0 diverse di nutrire i raccolti. Fino dai primordi della scienza della coltivazione i primi cultori della materia hanno cercato, quindi, di distinguere i terreni tentando di individuare le peculiarit\u00e0 secondo le quali realizzarne le categorie tassonomiche. La classificazione del maggiore agronomo latino, Lucio Giunio Moderato Columella \u00e8, peraltro, alquanto semplice, seppure sia corredata dalle istruzioni per realizzare alcuni facili test sulle propriet\u00e0 del suolo.\nLa conoscenza del suolo compie un passo fondamentale con l'arabo Ibn al-Awwam, che apre il proprio manuale proclamando che \"la conoscenza dei terreni \u00e8 la prima cosa in agricoltura\". Raccogliendo le notizie di geografi, agronomi e botanici di tutto il mondo arabo, l'autore di Siviglia tenta un'autentica geografia dei terreni dall'Indo al Guadalquivir, un obiettivo per il quale le notizie che raccoglie sono invero troppo rudimentali, anche se alcune descrizioni magistrali dimostrano le ambizioni della scienza araba.\nNel Rinascimento, il bresciano Agostino Gallo offre un'interessante elencazione di suoli di caratteristiche diverse nel capitolo sui lavori del terreno.\nNel Seicento l'inglese John Evelyn propone una dotta disquisizione sulle propriet\u00e0 del suolo, che non fa che riproporre, nella sostanza, i concetti pi\u00f9 evanescenti della fisica aristotelica. Nicolas-Th\u00e9odore de Saussure assicura un criterio cardinale per la futura scienza del suolo, impegnandosi nell'analisi delle ceneri dei vegetali, il presupposto della conoscenza degli elementi la cui presenza nel suolo favorisce il loro sviluppo. Mentre il concetto di fertilit\u00e0 chimica, concetto chiave sul piano agronomico degli studi sul suolo, viene progressivamente precisato da Justus von Liebig e dagli inglesi John Bennet Lawes e Henry Gilbert, un agronomo francese, Adrien de Gasparin, pone le fondamenta dello studio fisico del terreno che ricalcando un precursore elvetico, \"Schuebler\", propone i metodi per analizzare undici propriet\u00e0 fisiche del terreno, dal colore all'adesivit\u00e0.\nL'autentica scienza del suolo \u00e8 creatura, peraltro, tra il terzo e l'ultimo quarto dell'Ottocento, di due scienziati russi, Vasilij Vasil'evi\u010d Doku\u010daev e Sergej Vinogradskij. Il primo, studente di geografia a San Pietroburgo negli anni in cui siccit\u00e0 ripetute hanno acceso i timori dell'esaurimento della fertilit\u00e0 della steppa, fonte di ricche esportazioni di cereali, e infiammato il dibattito sulle origini del manto di suolo nero che la ricopre, il \"\u010dernoz\u00ebm\", si impegna a confrontare le teorie proposte da geografi, geologi e botanici ed identifica gli errori che le accomunano, formula il teorema della metamorfosi dei terreni, qualsiasi sia la loro origine geologica, secondo il clima di ciascuna regione, teorema che costituir\u00e0 il fondamento della pedologia moderna. Il secondo, medico e chimico, studia i metodi dell'analisi batteriologica di Louis Pasteur e secondo quei metodi affronta lo studio della vita batterica nel suolo, creando la microbiologia del suolo.\nNata in Russia, la pedologia conoscer\u00e0 uno sviluppo straordinario negli Stati Uniti d'America, teatro alla fine degli anni venti dei catastrofici cicloni che verranno ricordati come \"dust bowl\" che, oscurando il cielo di New York, riversarono nell'oceano Atlantico milioni di tonnellate di suolo di tutta la fascia dal Texas al Nebraska. \u00c8 il risultato dello sfruttamento agrario eccessivo di terreni predesertici. Di fronte alla catastrofe il Paese realizz\u00f2 grandi investimenti scientifici, creando un organismo scientifico e uno di tutela del suolo, il \"Soil Survey\" e il \"Soil Conservation Service\". Il risultato dell'impegno scientifico sar\u00e0 l'elaborazione della pi\u00f9 autorevole classificazione pedologica del mondo, la tassonomia del suolo secondo USDA.\nI \"capitoli\" della pedologia.\nLo studio del suolo pu\u00f2 essere articolato in funzione di molti parametri che lo caratterizzano, come ad esempio la sua origine e classificato tenendo conto delle sue propriet\u00e0:\nClassificazione.\nEsistono principalmente tre tipi di suoli:\nSuoli Zonali.\nI suoli zonali hanno a loro volta un'ulteriore classificazione:\nSuoli Intrazonali.\nSono delle aree di transizione fra Zonali e Azonali. Si distinguono in:\nSuoli Azonali.\nSi dividono in:\nPropriet\u00e0 del terreno.\nLe propriet\u00e0 di un suolo sono il risultato dell'azione dei diversi fattori che hanno portato alla sua pedogenesi; il concetto fu formalizzato nel 1941 dal pedologo Jenny, nella prima versione della sua famosa \"equazione\" che connette le propriet\u00e0 osservate del suolo con i fattori indipendenti che determinano la sua formazione:\ndove:\nUna volta formatosi, un suolo \u00e8 caratterizzato da una serie di propriet\u00e0 fisiche, chimiche e biologiche.\nPropriet\u00e0 fisiche del terreno.\nComprendono importanti parametri tra cui:\nPropriet\u00e0 chimiche del terreno.\nSono le propriet\u00e0 dipendenti dai fenomeni chimico-fisici, ma collegate anche al clima e agli organismi viventi presenti nel suolo."}
{"id": "21087", "revid": "112424164", "url": "https://it.wikipedia.org/wiki?curid=21087", "title": "Alterazioni del suolo", "text": "Il suolo pu\u00f2 subire diverse alterazioni da parte di fattori ambientali sia biotici che abiotici, o da fattori antropogenici. Le principali azioni naturali di alterazione dei suoli possono essere dovute ad azioni geologiche, fisiche o chimiche. Le principali alterazioni antropogeniche sono inquinamento e urbanizzazione."}
{"id": "21089", "revid": "183581", "url": "https://it.wikipedia.org/wiki?curid=21089", "title": "Sostanza organica (suolo)", "text": ""}
{"id": "21092", "revid": "1558346", "url": "https://it.wikipedia.org/wiki?curid=21092", "title": "Agronomia", "text": "L'agronomia \u00e8 un ambito multidisciplinare che si occupa dell'applicazione di principi scientifici all'agricoltura (comprendente aspetti studiati dalle discipline quali biologia, chimica, fisica, geologia, pedologia, ecologia, economia, sociologia, etica, ingegneria, paesaggistica e progettazione). In termini pratici \u00e8 l'insieme delle tecniche e delle tecnologie che vengono impiegate per rendere pi\u00f9 efficienti ed efficaci i risultati delle attivit\u00e0 economiche che impiegano tali conoscenze. Affronta anche lo studio delle conseguenze derivanti dall'abuso di tecniche colturali.\nL\u2019agronomia \u00e8 la disciplina che si occupa dei fattori che condizionano la crescita, lo sviluppo e la produttivit\u00e0 delle piante. Lo scopo dell\u2019agronomia \u00e8 quello di impiegare tecniche appropriate e sostenibili che riducano gli impatti negativi sull\u2019ambiente e garantiscano la sicurezza alimentare, la sicurezza sul lavoro e la qualit\u00e0 dei prodotti.\nVolendo formulare una definizione esaustiva di agronomia si pu\u00f2 dire: \"scienza applicata che studia, adotta ed applica conoscenze, metodi e tecnologie volte ad ottimizzare la resa delle colture agendo su diversi fattori produttivi al fine di migliorare la qualit\u00e0 dei prodotti utilizzando tecnologie appropriate che siano compatibili con l'ambiente, economicamente valide e che non arrechino danno alla salute dei consumatori finali\".\nLo studio e l'applicazione pratica di conoscenze scientifiche derivanti da diversi ambiti conferiscono all'agronomia l'importanza di una tecnologia applicata.\nL'applicazione delle tecniche agronomiche richiede - a livello pratico-operativo - anche la conoscenza dei principi della sperimentazione e della ricerca.\nLe tecniche agronomiche.\nDalla preparazione dei terreni (sistemazione in piano, sistemazioni di colle, sistemazione di montagna) alla lavorazione/non lavorazione dei terreni (spietramento, spianamento e aratura), alle concimazioni, alla semina, ai trattamenti antiparassitari ai controlli delle piante infestanti alla fitoiatria, alle irrigazioni, alle potature, alle successioni colturali e, per continuare, al miglioramento qualitativo e quantitativo delle produzioni, tutte rappresentano un insieme di attivit\u00e0 - pi\u00f9 o meno coordinate - dalle quali dipende l'esito economico, ecologico, etico delle attivit\u00e0 produttive.\nL'agronomia come scienza.\nLe grandi civilt\u00e0 del pianeta, le antiche civilt\u00e0 di Babilonia e dell'Egitto, quelle pi\u00f9 recenti dell'India e della Cina, hanno contribuito grandemente al sorgere delle tecniche agricole.\nA partire dall'Ottocento, come evidenzia Antonio Saltini, nasce un nuovo concetto delle scienze agronomiche, caratterizzato dal sottolineare i legami con altre scienze, in particolare la chimica, la fisiologia vegetale, la biologia, che anch'esse vedono in quel periodo un fiorire rigoglioso. In un'epoca in cui la comunit\u00e0 scientifica occidentale appare particolarmente coesa, anche gli agronomi che hanno enucleato i principi dell'agricoltura moderna hanno operato, nella storia delle conoscenze e delle tecnologie, a fianco degli scienziati inglesi, tedeschi, francesi e italiani che hanno creato la chimica moderna, la fisica, la medicina, la genetica moderne. L'egemonia politica ed economica della civilt\u00e0 occidentale, durata molti decenni, ha fatto in modo che il proprio modello agronomico \"occidentale\" si imponesse per quello che riguarda le produzioni agricole di tutto il mondo marginalizzando l'apporto delle altre culture. Un modello economico alternativo \u00e8 stato proposto da Amartya Sen e da Vandana Shiva.\nStoria dell'agronomia.\nL'agronomia dell'Occidente ha origine in Grecia e a Roma. La Grecia conobbe un vasto pensiero agronomico, purtroppo le opere furono quasi tutte perdute nei roghi delle biblioteche di Alessandria e di Atene. Hanno rilevanza per l'agronomia, peraltro, diversi testi dedicati alla botanica, in particolare due opere di Teofrasto, \"Storia delle piante\" (\u03a0\u03b5\u03c1\u1f76 \u03a6\u03c5\u03c4\u1ff6\u03bd \u0399\u03c3\u03c4\u03bf\u03c1\u03af\u03b1\u03c2) e \"Cause delle piante\" (\u03a0\u03b5\u03c1\u1f76 \u03a6\u03c5\u03c4\u1ff6\u03bd \u0391\u1f30\u03c4\u03b9\u1ff6\u03bd).\nRoma ci ha lasciato alcune opere agronomiche capitali: l'ispanico Lucio Giunio Columella \u00e8 il primo grande agronomo dell'Occidente.\nIl primo trattato di agronomia \u00e8 quello di Columella.\nNel 1500 in Francia c'\u00e8 un fiorire di edizioni, merito dello stampatore Charles Estienne e del medico e agronomo Jean Li\u00e9bault.\nDal Settecento l'agronomia si \u00e8 configurata come scienza sperimentale, fuori dai canoni della botanica. Nel XVIII secolo l'agricoltura fu al centro della riflessione economica. L'interesse per l'agricoltura ebbe delle motivazioni teorico-economiche: si era compreso che per rimediare alla decadenza delle manifatture e dei commerci bisognava dar rilevanza all'attivit\u00e0 agricola, settore da cui partire per muovere l'economia, in modo che fungesse da volano dello sviluppo.\nGli economisti europei, in particolare italiani, si occuparono quindi intensamente, nel secolo XVIII, di quest'oggetto. Alcuni si limitarono a studiare problemi secondari o casi particolari, altri, avendo una visione d'insieme, erano davvero convinti che lo sviluppo economico fosse guidato dall'agricoltura. Un contributo non secondario fu dato dalla diffusione delle idee dei fisiocrati francesi che, sebbene in Italia non tutte fossero accettate, ad esempio la libert\u00e0 del commercio dei grani, riuscirono ad essere percepite.\nNel Settecento, sotto la spinta dell'Illuminismo, nacque in Italia l'Accademia dei Georgofili.\nL'agronomia entra nella scienza moderna nel 1840 quando Justus Liebig della propria opera fa una scienza connessa alla chimica e alla fisiologia vegetale."}
{"id": "21093", "revid": "936", "url": "https://it.wikipedia.org/wiki?curid=21093", "title": "Scienze del suolo", "text": ""}
{"id": "21094", "revid": "108581709", "url": "https://it.wikipedia.org/wiki?curid=21094", "title": "Agrometeorologia", "text": "L'agrometeorologia \u00e8 l'applicazione delle conoscenze meteorologiche in agricoltura, tenuto conto dei rapporti tra atmosfera, suolo e vegetazione.\nDescrizione.\nSecondo l'Associazione Italiana di AgroMeteorologia per agrometeorologia si intende \"la scienza che studia le interazioni dei fattori meteorologici ed idrologici con l'ecosistema agricolo-forestale e con l'agricoltura intesa nel suo senso pi\u00f9 ampio\".\nTra i fini della materia ricordiamo:\nLa riuscita della produzione agricola dipende dalle capacit\u00e0 gestionali dell'imprenditore solo per aziende nella stessa zona e con terreni simili, in caso contrario il terreno ed i fenomeni meteorologici producono le variazioni riscontrate tra campi diversi ed in varie annate. I settori di influenza dell'agrometeorologia sulla gestione aziendale riguardano:\nPer quanto riguarda la difesa da rischi fitopatologici, l'agrometeorologia consente l'utilizzo di \"modelli previsionali\" studiati per stimare la pericolosit\u00e0 di alcune malattie fungine e di insetti dannosi alle colture. Questi permettono l'applicazione di una lotta mirata che ha come obbiettivo l'ottenimento di produzioni con minori residui di agrofarmaci (\"lotta integrata\" e \"lotta biologica\").\nAlla base dell'agrometeorologia c'\u00e8 una semplice constatazione: buona parte dell'attivit\u00e0 agricola \u00e8 soggetta alle condizioni atmosferiche: la crescita e lo sviluppo delle piante dipendono dalla presenza di luce solare, acqua e condizioni termiche adeguate. Solo dallo studio delle interazioni tra condizioni climatiche e colture pu\u00f2 quindi scaturire un progresso delle produzioni nel rispetto dei vincoli naturali.\nI fattori di interesse dell'agrometeorologo sono quindi: l'atmosfera, almeno nella porzione (troposfera) che ospita i fenomeni meteorologici, il suolo, almeno fino alla profondit\u00e0 dove si trovano falde che riforniscono le radici di acqua per capillarit\u00e0, e naturalmente le colture stesse, intese sia dal punto di vista strettamente vegetale che come strumenti di produzione governati da agricoltori.\nPer fare un esempio concreto la produzione del frumento dipende dalla disponibilit\u00e0 di un terreno adeguatamente lavorato e in buone condizioni idriche e termiche, sufficienti alla germinazione del seme in tempi non eccessivamente lunghi. La data effettiva della germinazione e delle successive fasi di sviluppo della pianta (accestimento, levata, spigatura, maturazione) dipende dalla situazione termica dell'anno specifico e pu\u00f2 variare per lo stesso sito anche di diverse settimane, a parit\u00e0 di altre condizioni.\nGli elementi del clima.\nRadiazione solare.\nLa radiazione solare riveste una grande importanza in agrometeorologia e in agronomia. Si tratta infatti di una grandezza fisica che influenza il tasso di fotosintesi clorofilliana e di conseguenza il tasso di accrescimento dei vegetali. Inoltre la radiazione solare gioca un ruolo essenziale nel bilancio radiativo ed energetico al suolo, influenzando il tasso di evaporazione e traspirazione, nonch\u00e9, in ultima analisi, il bilancio idrico dei terreni.\nPer radiazione globale si intende il complesso della luce diretta di origine solare, diffusa dal cielo (diffusione di Rayleigh), e riflessa dalle nubi, incidente su una superficie piana al suolo. L'unit\u00e0 di misura comunemente utilizzata \u00e8 il watt per metro quadro (W/m2), corrispondente alla quantit\u00e0 di energia luminosa incidente per unit\u00e0 di superficie nell'unit\u00e0 di tempo. Valori integrati giornalieri sono attualmente espressi in MJ/m2 (megajoule per metro quadro), mentre in passato venivano usate le calorie per cm2.\nConsiderando che per evaporare in condizioni standard un millimetro d'acqua (corrispondente a 1 litro per metro quadro) sono necessari circa 2,45 MJ \u00e8 facile esprimere la radiazione globale incidente in unit\u00e0 equivalenti di evaporazione potenziale. Per esempio se in una bella giornata estiva vengono misurati 25 MJ/m2 di radiazione globale questi corrispondono all'evaporazione potenziale di circa 10\u00a0mm d'acqua (per esempio da un lago). Naturalmente non tutta l'energia solare incidente si converte in evaporazione, anzi una parte non trascurabile della radiazione solare incidente viene riflessa verso il cielo, con effetto variabile a seconda dell'albedo (o riflettivit\u00e0) della superficie. Un'altra quota variabile del flusso di radiazione incidente riscalda la superficie e si converte in calore sensibile, riscaldando il terreno (per conduzione) e l'aria soprastante la superficie (per convezione). La superficie riscaldata dal sole a sua volta emette verso il cielo quote di radiazione infrarossa in quantit\u00e0 dipendenti dalla temperatura superficiale e dall'emissivit\u00e0 della superficie, secondo la legge di Stefan-Boltzmann.\nUna frazione della radiazione globale (stimabile con buona approssimazione al 50%) \u00e8 fotosinteticamente attiva, compresa cio\u00e8 nella banda di lunghezze d'onda (400-700 nanometri) effettivamente in grado di innescare la fotosintesi clorofilliana.\nMisura della radiazione.\nIn agrometeorologia per misurare il flusso di radiazione globale incidente si utilizzano di solito strumenti denominati radiometri globali o piranometri, che convertono il complesso della luce diretta dal sole, diffusa dal cielo e riflessa dalle nubi in un segnale meccanico, o pi\u00f9 comunemente, elettrico. In passato la radiazione veniva stimata dalla misura del soleggiamento, o durata dell'illuminazione diretta da sole, ottenuta per mezzo di eliofanografi a lettura manuale.\nBilancio di radiazione e bilancio energetico.\nIl bilancio di radiazione \u00e8 molto rilevante in agrometeorologia perch\u00e9 consente di valutare la quantit\u00e0 netta di energia radiante RSn disponibile per i processi superficiali. In poche parole consiste nella somma algebrica tra flussi entranti (e) e uscenti (u) di radiazione solare (RS) e di radiazione infrarossa termica (RIT). In simboli:\nRSn = RSe - RSu + RITe - RITu.\nLa radiazione solare entrante coincide con la radiazione globale al piranometro, quella uscente \u00e8 pari a quest'ultima per il coefficiente di albedo. Il bilancio tra radiazione infrarossa entrante e uscente dipende dalle condizioni termiche e dall'emissivit\u00e0 della superficie, dalla presenza o meno di nubi, e dal tasso di umidit\u00e0 dell'aria.\nI quattro termini del bilancio possono in varia misura essere stimati oppure misurati. Esiste a tale proposito strumentazione che fornisce direttamente il valore di RSn.\nUna volta determinato il bilancio di radiazione, per esempio su base giornaliera, \u00e8 possibile stimare anche il bilancio energetico, ovvero la ripartizione dell'energia disponibile RSn per i flussi di calore sensibile (conduzione nel suolo e convezione nell'aria) e latente (evaporazione). Una piccola quota di energia \u00e8 assorbita dal processo fotosintetico ma \u00e8 generalmente trascurata nei calcoli di bilancio. Talvolta anche la conduzione nel suolo viene trascurata ma ci\u00f2 \u00e8 corretto solo per bilanci giornalieri o su scale di tempo maggiori, nelle quali il suolo cede e assorbe quantit\u00e0 di calore pressoch\u00e9 equivalenti.\nDifetti d'illuminazione.\nUna scarsa illuminazione provoca in agricoltura importanti effetti.\nNegli ortaggi per esempio si verifica la cosiddetta \"eziolatura\" cio\u00e8:\nci\u00f2 \u00e8 pregiudizievole nel caso di ortaggi \"da frutto\" come pomodori, melanzane, ecc.; ma pu\u00f2 essere favorevole nel caso delle insalate perch\u00e9 i consumatori preferiscono le foglie prive di clorofilla considerate pi\u00f9 \u201ctenere\u201d.\nL'eziolatura provocata da semine troppo fitte \u00e8 allo stesso modo utile nelle piante foraggere perch\u00e9 comporta la produzione di steli esili e poco lignificati e quindi pi\u00f9 digeribili, ma molto negativa nei cereali perch\u00e9 porta all'allettamento e alla mancata fioritura.\nMezzi per migliorare l'utilizzazione della radiazione.\nPer raggiungere lo scopo \u00e8 possibile mettere in atto una serie di accorgimenti. Primo fra tutti la coltivazione di variet\u00e0 dotate di maggiore efficienza fotosintetica o con apparato fogliare capace di intercettare meglio la luce (ramificazioni pi\u00f9 \"aperte\").\nConsiderato poi che il massimo di illuminazione si verifica in maggio e giugno, bisogna preferire le semine autunnali o, al pi\u00f9, le semine primaverili molto precoci.\nPreferire infine le piante con foglie erette.\nNel caso di piantagioni arboree, adottare sistemi di allevamento che intercettano meglio la luce (nella vite il tendone \u00e8 senz'altro preferibile alle controspalliere) e orientare i filari lungo l'asse nord-sud.\nTemperatura.\nBisogna ricordare che la temperatura dipende dalla latitudine, l'altitudine, l'esposizione e altri fattori quali la vicinanza di mari, laghi o fiumi, i venti, le correnti marine, la distribuzione ed intensit\u00e0 delle precipitazioni.\nDal punto di vista agronomico oltre alla temperatura dell'aria, hanno rilevanza quelle del terreno e dell'acqua d'irrigazione.\nEffetti della temperatura.\nTemperature cardinali minime di germinazione dei semi di alcune piante coltivate:\nAcqua e piante.\nPer il fabbisogno di acqua le piante sono suddivise in:\nPrecipitazioni atmosferiche.\nLa pioggia \u00e8 il modo \"normale\" attraverso cui le piante si procurano l'acqua: direttamente, con le foglie o indirettamente attraverso le radici. In quest'ultimo caso l'acqua \u00e8 anche il veicolo della loro nutrizione minerale.\nL'agricoltura \u00e8 quindi fortemente condizionata dalla pioggia e, in subordine, dalle altre precipitazioni.\nPer quanto concerne la pioggia non \u00e8 importante solo la quantit\u00e0 totale, ma anche l'intensit\u00e0, la frequenza e la sua distribuzione durante l'anno.\nIn generale a bassa intensit\u00e0 corrisponde alta frequenza e viceversa.\nPer l'agricoltura l'ideale \u00e8 rappresentato da numerose piogge di scarsa intensit\u00e0 distribuite uniformemente nell'arco dell'anno perch\u00e9 in questo modo il terreno conserva costantemente il giusto grado di umidit\u00e0. \u00c8 considerata ottimale una intensit\u00e0 intorno ai 2\u00a0mm/h.\nLa pioggia presenta anche aspetti negativi: diffusione delle malattie, ostacolo alla impollinazione sia nelle piante anemofile che in quelle entomofile, danneggiamento dei frutti e loro pi\u00f9 o meno parziale distruzione, formazione di crostoni sul terreno, sua erosione, intralcio alle operazioni colturali ed ai trattamenti.\nLa rugiada non provoca danni alle colture, viceversa pu\u00f2 costituire una interessante fonte di acqua, ma solo nelle zone calde ed aride.\nLa neve, con il suo alto potere coibente, durante l'inverno protegge il terreno dalle gelate. In primavera rallenta il suo riscaldamento ritardando la ripresa vegetativa, cosa positiva perch\u00e9 preserva le piante dai danni delle gelate tardive.\nHa anche funzione di serbatoio d'acqua. Sciogliendosi con gradualit\u00e0, consente al terreno di immagazzinare l'acqua che altrimenti si sarebbe dispersa per ruscellamento.\nFra gli effetti negativi c'\u00e8 la riduzione degli scambi gassosi fra suolo ed atmosfera e la rottura dei rami degli alberi.\nLa brina provoca danni soprattutto ai tessuti giovani. In agricoltura \u00e8 particolarmente pericolosa se si verifica tardivamente nel periodo del germogliamento o della fioritura.\nEsistono diversi metodi per difendere le colture dalle gelate.\nVi sono metodi che rallentano la perdita di calore del terreno, quali i fumi generati dalla bruciatura di materiali di scarto o di apposite \u201cpaste antibrina\u201d, fino a veri e propri candelotti fumogeni e generatori di fumi chimici.\nCi sono anche metodi basati sul rimescolamento dell'aria pi\u00f9 calda degli strati superiori con quella pi\u00f9 fredda degli strati inferiori. Si tratta in pratica di grossi ventilatori.\nInfine vi sono metodi basati sulla produzione di calore con fornelli, apparecchi a raggi infrarossi e irrigazione antibrina (l'acqua ghiacciando, emana il calore latente di solidificazione, che contrasta il raffreddamento).\nLa grandine \u00e8 la precipitazione atmosferica pi\u00f9 dannosa, perch\u00e9, lesionando foglie, germogli, fiori e frutti, oltre a produrre danni diretti, apre la strada all'attacco di funghi, batteri e virus.\nEvapotraspirazione.\nPer evapotraspirazione si intende i processi contemporanei di evaporazione dalla superficie del suolo e di traspirazione da parte delle piante, per cui si verifica la perdita di acqua da parte del terreno con copertura vegetale.\nSotto il profilo agronomico, \u00e8 utile considerare i processi unitariamente, in quanto la loro somma rappresenta il consumo idrico della coltura;\nutile sia ai fini delle problematiche irrigue, che per stimare la potenzialit\u00e0 produttiva di un territorio con disponibilit\u00e0 idrica nota.\nStima diretta di evapotraspirazione:\n E + T = Ni + I - Pr \u00b1 D\ndove E, \u00e8 la evaporazione dal suolo;\nT, \u00e8 la traspirazione da parte delle piante;\nNi, soni gli apporti idrici naturali;\nI, sono gli apporti idrici artificiali;\nPr, sono le perdite idriche per percolazione o ruscellamento;\nD, \u00e8 la differenza fra il contenuto idrico iniziale e quello finale.\nAtmosfera.\nVento.\nI venti esplicano notevoli effetti diretti e indiretti sulle piante coltivate:\nIn alcune regioni del mondo i venti risultano particolarmente pericolosi poich\u00e9 erodono il terreno in superficie riducendo lo strato attivo del suolo e di conseguenza la sua fertilit\u00e0. I venti hanno concorso alla formazione di molti deserti (dune di sabbia).\nQualora gli effetti del vento fossero particolarmente dannosi, \u00e8 necessario ricorrere alla messa a dimora di piante frangivento o alla realizzazione di appositi ripari.\nAnidride carbonica.\nLa concentrazione di anidride carbonica, visto il suo fondamentale ruolo nella fotosintesi clorofilliana, condiziona la produttivit\u00e0 agricola. La concentrazione di CO2 ottimale \u00e8 di 300 ppm. All'interno della chioma di un albero, durante il giorno, pu\u00f2 scendere anche a 40 ppm. \u00c8 quindi di fondamentale importanza assicurare un adeguato ricambio di aria sull'intero appezzamento.\nNelle serre, se necessario, si pu\u00f2 arricchire l'aria di CO2, bruciando metano o GPL. Non si consigliano benzina e gasolio perch\u00e9 producono troppa SO2.\nInquinamento atmosferico.\nFra gli inquinanti sono da segnalare il biossido di zolfo SO2 (anidride solforosa), il solfuro di idrogeno H2S (idrogeno solforato o acido solfidrico) e il fluoruro di idrogeno HF (acido fluoridrico), i quali, oltre al noto fenomeno delle piogge acide, provocano effetti dannosi diretti sulle piante. Per esempio l'SO2 produce l'imbiancamento del margine fogliare e la successiva morte delle piante investite da tale inquinante.\nZone agrarie.\nPer \"zona agraria\" s'intende il territorio entro cui una determinata pianta pu\u00f2 essere coltivata fornendo un prodotto adeguato dal punto di vista quantitativo, qualitativo ed economico.\nOltre che dalla capacit\u00e0 biologica di adattamento (clima, terreno, parassiti ecc.), essa dipende anche da fattori economici, sociali e politici che condizionano la produttivit\u00e0 (ad esempio la capacit\u00e0 della manodopera locale), il consumo (ad esempio le abitudini alimentari della popolazione) o l'esportazione (ad esempio accordi per gli scambi commerciali con i paesi terzi).\nPer questi motivi, la zona agraria di una determinata specie \u00e8 di solito pi\u00f9 ridotta rispetto al suo areale botanico. Fanno eccezione quelle piante che non devono svolgere il ciclo biologico per intero (ad esempio le foraggere) oppure le piante in coltura irrigua come il mais e, ovviamente, le colture protette in vario modo.\n\u00c8 scontato che non tutte le cultivar di una determinata specie si adattano all'intera sua area agraria, ma questa risulta suddivisa in tante sottozone per quante sono le cultivar.\nIl miglioramento genetico dei vegetali viene spesso in soccorso dell'agricoltura creando cultivar idonee ai diversi climi e terreni.\nConsiderando le colture pi\u00f9 importanti sul piano socio-economico, l'Europa \u00e8 stata suddivisa in regioni. Dal meridione al settentrione:"}
{"id": "21096", "revid": "2028514", "url": "https://it.wikipedia.org/wiki?curid=21096", "title": "Meteorologia", "text": "La meteorologia (dal greco \u03bc\u03b5\u03c4\u03b5\u03c9\u03c1\u03bf\u03bb\u03bf\u03b3\u03af\u03b1, letteralmente \"studio dei fenomeni celesti\") \u00e8 il ramo delle scienze dell'atmosfera e della Terra che studia i fenomeni fisici che avvengono nell'atmosfera terrestre (troposfera) e responsabili del tempo atmosferico.\nStoria.\nIl termine deriva dal greco \u03bc\u03b5\u03c4\u03b5\u03c9\u03c1\u03bf\u03bb\u03bf\u03b3\u03af\u03b1, \"mete\u014drolog\u00eda\", da \u03bc\u03b5\u03c4\u03ad\u03c9\u03c1\u03bf\u03c2 \"met\u00e9\u014dros\", \"elevato\" e \u03bb\u03ad\u03b3\u03c9 \"l\u00e9g\u014d\", \"parlo\", quindi \"discorso razionale intorno agli oggetti alti\": la parola \u03bc\u03b5\u03c4\u03ad\u03c9\u03c1\u03bf\u03c2 ha un'etimologia incerta, forse derivato dal termine \"met\u00e1\" in italiano \u2018\u2019oltre\u2019\u2019 e \"ourea\" ovvero il termine arcaico greco per \u2018\u2019montagne\u2019\u2019 quindi \"Oltre i Monti\" , o forse da \u03bc\u03b5\u03c4\u03ac \"met\u00e1\" \"con, dopo\" e \u03b1\u1f34\u03c1\u03c9 \"\u00e1ir\u014d\" \"alzo\".\nDopo le prime intuizioni dei greci si \u00e8 dovuto attendere fino alla seconda met\u00e0 del XX secolo quando, con l'arrivo dei calcolatori elettronici, l'uomo ha avuto la possibilit\u00e0 di eseguire in un tempo ragionevole le tante operazioni di calcolo che caratterizzano l'elaborazione a mezzo di un modello meteorologico. Gli oggetti che cadono dal cielo pi\u00f9 frequentemente sul nostro pianeta sono le idrometeore, vale a dire particelle costituite da acqua nella sua forma liquida (pioggia) o solida (neve, cristalli di ghiaccio, grandine o neve tonda).\nDescrizione.\nIn particolare lo studio dell'atmosfera \u00e8 lo studio sia \"sperimentale\" dei suoi parametri fondamentali (temperatura dell'aria, umidit\u00e0 atmosferica, pressione atmosferica, radiazione solare, vento), attraverso l'uso di osservazioni e misurazioni dirette e indirette a mezzo di stazioni meteorologiche, palloni, sonde, razzi e satelliti meteorologici equipaggiati della necessaria strumentazione, sia \"teorico\", facente cio\u00e8 uso dell'astrazione propria del linguaggio della fisica matematica per la quantificazione delle leggi fisiche o processi (appartenenti alla fisica dell'atmosfera) che intercorrono tra essi.\nI due approcci confluiscono nel risultato finale ovvero l'ideazione, l'implementazione e l'inizializzazione di modelli matematici in grado di ottenere una previsione o prognosi a breve scadenza dei vari fenomeni atmosferici (nubi, perturbazioni, vento, precipitazioni tramite i cosiddetti modelli meteorologici) su un dato territorio (previsione del tempo).\nTempo meteorologico e clima.\nObiettivo della meteorologia \u00e8 quello di misurare direttamente i parametri fisici atmosferici istantanei e cercare di fornire previsioni su determinati eventi atmosferici futuri, studiando dunque i fenomeni di breve durata che caratterizzano il tempo meteorologico; la raccolta di dati sul lungo periodo \u00e8 utile invece a livello climatologico studiando l'andamento medio del tempo atmosferico di una regione in un certo lasso temporale: mentre il tempo atmosferico \u00e8 definito come l'insieme delle condizioni atmosferiche in un certo istante temporale su un dato territorio, il clima invece \u00e8 l'insieme delle condizioni meteorologiche medie di un territorio su di un arco temporale di almeno 30 anni, come stabilito dall'Organizzazione Meteorologica Mondiale (OMM): talune analisi che si riferiscono in primis all'ambito meteorologico non possono dunque essere estese all'ambito climatologico essendo questo una media statistica sul lungo periodo, oggetto di studio di quella scienza affine che \u00e8 appunto la climatologia; quindi mentre la meteorologia ha come finalit\u00e0 ultime la comprensione dei fenomeni atmosferici a breve scadenza con relativa previsione, la climatologia studia invece i processi dinamici che modificano le condizioni atmosferiche medie a lunga scadenza, come ad es. i cambiamenti climatici.\nPrincipali fenomeni meteorologici.\nL'atmosfera terrestre \u00e8 un gigantesco sistema termo-fluidodinamico, accoppiato con il sistema oceanico, la biosfera e la criosfera, e mosso da una sorgente di energia termica sotto forma di radiazioni che \u00e8 il Sole. La natura dinamica e intrinsecamente caotica o turbolenta dell'atmosfera si esplica attraverso la circolazione generale dell'atmosfera e una serie innumerevole di fenomeni atmosferici che quotidianamente osserviamo. Gran parte di questi fenomeni possono essere inclusi in tre grandi categorie di processi:\nLe prime due categorie di processi sono intimamente connesse giacch\u00e9 evaporazione, condensazione e formazioni cicloniche contribuiscono anch'esse al trasporto dell'energia nel sistema sia in verticale che in orizzontale e allo stesso tempo da essi innescati.\nI vari fenomeni meteorologici sono classificati all'interno della cosiddetta scala dei moti atmosferici a seconda delle dimensioni del territorio, del tipo di analisi richiesta e dell'intervallo temporale di interesse in cui essi insistono.\nStrumentazioni.\nL'uomo ha anche costruito nuovi strumenti per osservare le varie interazioni; i seguenti strumenti sono stati approvati dall'Organizzazione Meteorologica Mondiale (OMM), e molti di essi vengono utilizzati in ogni stazione meteorologica mondiale: \nPrevisioni meteorologiche.\nLe previsioni meteorologiche si ottengono solitamente dalla seguente procedura:\nAmbiti di studio.\nAll'interno della disciplina vi sono vari ambiti di studio:"}
{"id": "21098", "revid": "21371", "url": "https://it.wikipedia.org/wiki?curid=21098", "title": "Scienze dell'Atmosfera", "text": ""}
{"id": "21101", "revid": "124967109", "url": "https://it.wikipedia.org/wiki?curid=21101", "title": "Dean Martin", "text": "Biografia.\nDino Paul Crocetti nacque a Steubenville, nell'Ohio, il 7 giugno 1917 da una famiglia di origine italiana. Il padre, Gaetano Alfonso Crocetti, era un immigrato italiano originario di Montesilvano (citt\u00e0 ora in provincia di Pescara, all'epoca in provincia di Teramo), mentre la madre, Angela Barra, era nata e cresciuta negli Stati Uniti da genitori italiani, anch'essi originari dell'Abruzzo.\nPer avere pi\u00f9 possibilit\u00e0 di affermare la propria carriera, cambi\u00f2 legalmente il proprio nome in uno pi\u00f9 \"American-friendly\" (scelse il cognome \"Martin\" perch\u00e9 versione anglofonizzata del cognome del tenore italiano Nino Martini). Lasci\u00f2 la scuola a sedici anni e fece diversi lavori, compreso il pugile e il benzinaio, fino a quando, con il nome d'arte \"Dean Martin\", riusc\u00ec a imporsi come cantante nei locali di New York.\nIl sodalizio con Jerry Lewis.\nMartin incontr\u00f2 per la prima volta Jerry Lewis al Glass Hat Club di New York, dove entrambi si esibivano. Il 25 luglio 1946 si esib\u00ec per la prima volta in coppia con Lewis al \"Club 500\" di Atlantic City. I due artisti diedero vita a un duo comico di successo, che dur\u00f2 per una decina d'anni. Insieme realizzarono sedici film, da \"La mia amica Irma\" (1949) fino a \"Hollywood o morte!\" (1956). A causa di crescenti contrasti personali, il sodalizio artistico si ruppe il 24 luglio 1956.\nIl debutto del duo non venne per\u00f2 ben accolto, e il proprietario del Club 500, Skinny D'Amato, avvert\u00ec Martin e Lewis che, se non fossero stati in grado di mettere in scena un numero migliore, sarebbero stati messi alla porta. Confrontandosi nel vicolo dietro il locale, Lewis e Martin decisero di dividere il loro spettacolo tra canzoni, sketch, dove Lewis avrebbe interpretato la parte comica propriamente detta del \"ragazzo dispettoso\", e momenti di comicit\u00e0 improvvisata. La coppia raggiunse il successo e intraprese una serie di fortunate esibizioni in giro per il paese, culminate con uno spettacolo al nightclub \"Copacabana\" di New York. Il numero consisteva in Lewis che interrompeva e infastidiva Martin mentre questi cercava di cantare, con i due che finivano per rincorrersi sul palco. Il segreto della riuscita dello show, dissero entrambi, risiedeva nel fatto che ignoravano il pubblico interagendo solo tra di loro, cercando di rendere il tutto il pi\u00f9 spontaneo possibile.\nLa coppia debutt\u00f2 sul piccolo schermo il 20 giugno 1948 nel corso del programma della CBS-TV \"Toast of the Town\" (successivamente rinominatosi \"The Ed Sullivan Show\"). Nel 1949 ebbe inizio la trasmissione radiofonica intitolata \"The Martin and Lewis Show\", e quello stesso anno i due firmarono un contratto con la Paramount per una serie di film comici scritti appositamente per loro, il primo dei quali fu \"La mia amica Irma\". Nel 1950 fu la volta del variet\u00e0 televisivo \"The Colgate Comedy Hour\", di cui furono successivamente anche conduttori.\nLa loro agente, Abby Greshler, negozi\u00f2 per la coppia uno dei migliori accordi economici della storia di Hollywood: nonostante ricevessero solo $75,000 in due dai profitti dei loro film, Martin e Lewis erano liberi di fare un film all'anno da indipendenti, che avrebbero co-prodotto attraverso la York Productions di loro propriet\u00e0. Inoltre detenevano il pieno controllo delle loro apparizioni in club, dischi, radio e televisione, e attraverso di esse guadagnarono milioni di dollari.\nNel libro \"Dean &amp; Me\", Lewis definisce Martin \"uno dei pi\u00f9 grandi geni comici di tutti i tempi\". Ciononostante, gli sprezzanti commenti della critica, e la frustrazione dovuta alla routine delle sceneggiature dei loro film, che il produttore della Paramount Hal B. Wallis voleva tenere il pi\u00f9 possibile simili tra loro per sfruttare al massimo il successo della coppia, portarono Martin a non essere pi\u00f9 soddisfatto della situazione nella quale la sua carriera si era incanalata; mise sempre meno entusiasmo nel lavoro, il che port\u00f2 a continui dissidi con Lewis. Martin arriv\u00f2 a dichiarare che il suo partner \"non significava nulla per lui se non il simbolo del dollaro\". La coppia si sciolse nel 1956, dopo dieci anni di fruttuoso sodalizio artistico.\nCarriera solista.\nMolti pensavano che, senza il partner, la carriera di Martin fosse avviata al declino. Ottenne invece grandi successi anche come solista, sia nella commedia che nel genere drammatico, come quando recit\u00f2 ne \"I giovani leoni\" (1958) di Edward Dmytryk, accanto a Marlon Brando e Montgomery Clift, \"Qualcuno verr\u00e0\" (1958) di Vincente Minnelli e \"Il prezzo del successo\" (1959) di Joseph Anthony. Dimostr\u00f2 notevoli doti di interprete anche nel complesso ruolo dell'alcolizzato \"Dude\", l'aiuto sceriffo di John Wayne nel western \"Un dollaro d'onore\" (1959) di Howard Hawks.\nNegli anni cinquanta raggiunse il successo internazionale anche come cantante. Nel 1954 venne pubblicata \"That's Amore\", una delle sue canzoni pi\u00f9 amate, scritta dall'amico e collega italo-americano Harry Warren. Il brano \u00e8 anche una dichiarazione d'affetto per Napoli e per le tradizioni delle sue origini come la pizza, il vino, la cucina e la tarantella. Nel 1956 raggiunse la prima posizione nella classifica statunitense per cinque settimane e nella Official Singles Chart per quattro settimane con il singolo \"Memories Are Made of This\". Incise poi anche alcuni pezzi in italiano, come \"Innamorata\", \"In Napoli\" e \"Simpatico\". Nel 1958 \"Return to Me (Ritorna a Me)\" arriv\u00f2 in prima posizione nei Paesi Bassi per 8 settimane e in ottava in Norvegia.\nNegli anni sessanta fu uno dei componenti fissi del Rat Pack, il gruppo di attori e cantanti capitanato dall'amico Frank Sinatra. Con il Rat Pack interpret\u00f2 i film \"Colpo grosso\" (1960) di Lewis Milestone, \"Tre contro tutti\" (1962) di John Sturges, \"I 4 di Chicago\" (1964) di Gordon Douglas. Nelle esibizioni dal vivo del gruppo, Martin faceva spesso la parte del gran bevitore, ma in realt\u00e0, come rivel\u00f2 poi il figlio, quello che l'attore beveva in scena non era alcol, bens\u00ec succo di mela. Nel 1964 fece coppia con Kim Novak nella commedia \"Baciami, stupido\" di Billy Wilder, ove il suo personaggio (il celebre e vanitoso cantante Dino) mostrava caratteri chiaramente autobiografici, con riferimenti anche alle sue radici italiane.\nDurante il decennio apparve in numerose altre commedie come \"Susanna agenzia squillo\" (1960) di Vincente Minnelli, \"Come ingannare mio marito\" (1962) di Daniel Mann, \"La signora e i suoi mariti\" (1964) di J. Lee Thompson e \"Come salvare un matrimonio e rovinare la propria vita\" (1968) di Fielder Cook, e in film western quali \"I 4 figli di Katie Elder\" (1965) di Henry Hathaway, \"Texas oltre il fiume\" (1966) di Michael Gordon, \"Due stelle nella polvere\" (1967) di Arnold Laven e \"Bandolero!\" (1968) di Andrew V. McLaglen. Prese parte ad altri film di genere drammatico, come \"Ada Dallas\" (1961) di Daniel Mann, \"La porta dei sogni\" (1963) di George Roy Hill ed \"Airport\" (1970) di George Seaton.\nTra il 1966 e il 1969 gir\u00f2 una serie di quattro film nella parte dell'agente segreto Matt Helm, e dal 1965 al 1974 condusse sulla NBC un proprio show televisivo settimanale, \"The Dean Martin Show\", che nel 1965 gli valse un Golden Globe. Negli anni settanta rallent\u00f2 la sua attivit\u00e0, anche a causa di problemi di salute. L'ultimo dei suoi 51 film fu \"Congiure parallele\" (1987). Si ritir\u00f2 dalle scene nel 1988 dopo una tourn\u00e9e di concerti con Sinatra e Sammy Davis Jr., suoi compagni e amici del Rat Pack: \"\u00abLa soddisfazione che ho lavorando con questi due scansafatiche \u00e8 che ci divertiamo pi\u00f9 noi del pubblico\u00bb\", disse in proposito Martin.\nVita privata.\nSi spos\u00f2 tre volte ed ebbe otto figli, dei quali uno adottato. Una tragedia familiare lo colp\u00ec nel 1987, quando il figlio Dean Paul, allora trentacinquenne pilota militare, mor\u00ec in un incidente aereo mentre era ai comandi di un caccia F-4 Phantom. Il grave lutto fu un duro colpo per la sua gi\u00e0 debole salute.\nDean Martin mor\u00ec a Beverly Hills per enfisema il giorno di Natale del 1995, all'et\u00e0 di 78 anni, dopo anni di declino fisico e mentale; due settimane prima Frank Sinatra non l'aveva invitato alla festa per i suoi 80 anni, volendo evitare di vedere il fraterno amico ridotto a un vegetale.\nFu sepolto nel cimitero di Westwood in California. L'epitaffio sulla sua tomba \u00e8 \u00ab\"Everybody Loves Somebody Sometime\"\u00bb (\"Tutti amano qualcuno prima o poi\"), il titolo di una delle sue canzoni pi\u00f9 famose, nonch\u00e9 unica canzone che riusc\u00ec a togliere i Beatles nel 1964 dalla vetta delle classifiche di vendita Billboard Hot 100, nel periodo in cui le dominavano.\nIl comune di origine, Montesilvano, gli ha dedicato una piazza tra via Sarca e via Torrente Piomba e un pala-congressi denominata Pala Dean Martin centro congressi in via Aldo Moro adiacente alla struttura Porto Allegro(ex cinema Warner).\nDiscografia parziale.\nAlbum.\nEMI.\n\"The Very Best Of\", 1999 - prima posizione in Svezia per due settimane e in Nuova Zelanda e quarta in Austria"}
{"id": "21102", "revid": "834", "url": "https://it.wikipedia.org/wiki?curid=21102", "title": "Dino Crocetti", "text": ""}
{"id": "21104", "revid": "22411618", "url": "https://it.wikipedia.org/wiki?curid=21104", "title": "Umidit\u00e0 atmosferica", "text": ""}
{"id": "21105", "revid": "125150303", "url": "https://it.wikipedia.org/wiki?curid=21105", "title": "Radiazione solare", "text": "La radiazione solare \u00e8 l'energia radiante emessa dal Sole nello spazio interplanetario, generata a partire dalle reazioni termonucleari di fusione che avvengono nel nucleo solare e che producono radiazioni elettromagnetiche a varie frequenze o lunghezze d'onda, le quali si propagano poi nello spazio alle velocit\u00e0 tipiche di queste onde, trasportando con s\u00e9 energia solare. La quantit\u00e0 totale di radiazione emessa dal Sole nell'unit\u00e0 di tempo, nell'unit\u00e0 di superficie e misurata alle soglie esterne della atmosfera terrestre, come valore pressoch\u00e9 costante nel tempo, \u00e8 detta costante solare.\nOgni forma di vita presente sulla Terra, viene mantenuta dal flusso energetico solare che penetra nella biosfera; l'energia utilizzata per la formazione ed il mantenimento della biomassa \u00e8 l'1% della radiazione totale in arrivo. Lo scambio energetico della radiazione solare con le molecole terrestri, avr\u00e0 una influenza diretta sulla temperatura dell'aria e del terreno e quindi sul processo di evapotraspirazione (consiste nella quantit\u00e0 d'acqua che dal terreno passa nell'aria allo stato di vapore per effetto congiunto della traspirazione, attraverso le piante, e dell'evaporazione, direttamente dal terreno), e indirettamente sul valore di umidit\u00e0 atmosferica e sul movimento delle masse d'aria e delle precipitazioni.\nDescrizione.\nLa radiazione solare non \u00e8 concentrata su una singola frequenza, ma \u00e8 distribuita su un ampio spettro di frequenze, in modo non uniforme, ma con la tipica forma \"a campana\", similmente allo spettro del corpo nero, col quale la sorgente solare \u00e8 confrontata. Il massimo della radiazione, misurata fuori dall'atmosfera terrestre (in base alla legge di Wien), \u00e8 centrato nella banda della luce visibile, che ha il picco alla lunghezza d'onda di circa 500 nm, corrispondente al colore Ciano-Verde.\nLa banda delle radiazioni fotosinteticamente attive (PAR) va dai 400 ai 700\u00a0nm, corrisponde alla radiazione visibile ed \u00e8 pari al 41% della radiazione totale. All'interno del PAR esistono sottobande con radiazioni:\nOltre alla radiazione visibile una componente energeticamente minoritara, ma comunque degna di nota per i loro effetti \u00e8 costituita dagli infrarossi e soprattutto dai raggi ultravioletti.\nNell'attraversare l'atmosfera la radiazione solare subisce fenomeni di riflessione, rifrazione, assorbimento, diffusione ad opera dei vari gas atmosferici in misura variabile in funzione della frequenza, cos\u00ec che al suolo lo spettro solare risulta irregolare rispetto a quello rilevato alle soglie esterne dell'atmosfera (TOA) con presenza di tipiche bande di assorbimento o riflessione.\nBilancio della radiazione.\nLa Terra riceve dal Sole mediamente (costante solare). Questa \u00e8 riferita alle soglie dell'atmosfera e al piano perpendicolare ai raggi solari entranti: occorre quindi considerare che questa sulla Terra colpisce una calotta sferica per 1440 minuti ogni giorno, riducendosi del 75%. L'atmosfera a sua volta filtra in una certa misura i raggi solari come fa ogni corpo provocando:\nCirca met\u00e0 della radiazione attraversa invece l'atmosfera senza alterazioni prendendo il nome di radiazione netta. Met\u00e0 della radiazione netta contribuisce infine all'evaporazione delle masse d'acqua, di conseguenza l'energia disponibile \u00e8 circa un quarto di quella complessivamente emessa.\nLa stratosfera assorbe i raggi ultravioletti compresi nella banda 200-300\u00a0nm grazie all'ozono, la troposfera assorbe e diffonde l'infrarosso grazie al vapore acqueo e alla CO2. L'azione di filtro delle bande alle lunghezze d'onda dell'ultravioletto, per la maggior parte letali, \u00e8 essenziale per lo sviluppo della vita.\nRadiazione diffusa.\nDetta anche indiretta, rappresenta quella quota di radiazione che ha colpito almeno una particella dei gas atmosferici cambiando angolo di incidenza e che arriva comunque nel suolo perch\u00e9 verso esso indirizzata. Aumenta relativamente alla totale in cieli nuvolosi. In particolare lo scattering di Rayleigh della componente blu della radiazione solare \u00e8 responsabile del colore blu del cielo. Una parte della radiazione diffusa \u00e8 retrodiffusa verso lo spazio.\nRadiazione incidente.\n\u00c8 quella radiazione che ha incontrato un ostacolo qualsiasi al quale ha ceduto tutta o una parte della propria energia. L'energia che non arriva alla superficie della terra si dice estinta ed \u00e8 formata dalla radiazione riemessa, riflessa e retrodiffusa verso lo spazio.\nSecondo la legge di Lambert la quantit\u00e0 di radiazioni che colpisce l'unit\u00e0 di superficie \u00e8 proporzionale al coseno dell'angolo d'incidenza:\nSi ha la massima quantit\u00e0 con incidenza perpendicolare, all'aumentare dell'angolo aumenta sia la superficie colpita dalla stessa quantit\u00e0 di radiazioni che lo spessore dell'atmosfera attraversato da questi. Ci\u00f2 crea le variazioni d'irraggiamento giornaliere, annuali e latitudinali.\nRadiazione riflessa.\nLa radiazione riflessa \u00e8 quella quota parte della radiazione solare incidente riflessa dalla superficie terrestre per effetto dell'albedo. L'albedo \u00e8 il coefficiente di riflessione \"c\". I valori di \"c\" sono di solito compresi tra 0 e 1 oppure sono espressi in percentuale. \u00c8 data dal rapporto tra l'energia radiante riflessa da una superficie rispetto all'energia incidente. La Terra ha un valore medio del 40% (c = 0,4) Alla quota di albedo terrestre si aggiungono le radiazioni riflesse dalle particelle atmosferiche verso lo spazio.\nRadiazione assorbita.\nDetratte tutte le perdite per riflessione e retrodiffusione da parte di atmosfera e superficie terrestre, l'energia incidente che rimane \u00e8 assorbita dalla superficie terrestre e contribuisce cos\u00ec al suo riscaldamento, in maniera variabile a seconda della latitudine e del tipo di superficie.\nApplicazioni.\nL'energia associata alla radiazione solare (energia solare) pu\u00f2 essere sfruttata a livello tecnologico per produrre energia (termica o elettrica) attraverso varie tecnologie solari quali pannello solare termico, fotovoltaico e solare termodinamico ed utilizzata nelle applicazioni umane."}
{"id": "21106", "revid": "287204", "url": "https://it.wikipedia.org/wiki?curid=21106", "title": "Nicola Salerno", "text": ""}
{"id": "21109", "revid": "919135", "url": "https://it.wikipedia.org/wiki?curid=21109", "title": "32 (numero)", "text": "Trentadue (cf. latino \"triginta duo\", greco \"\u03b4\u03cd\u03bf \u03ba\u03b1\u1f76 \u03c4\u03c1\u03b9\u03ac\u03ba\u03bf\u03bd\u03c4\u03b1\") \u00e8 il numero naturale dopo il 31 e prima del 33."}
{"id": "21110", "revid": "2215477", "url": "https://it.wikipedia.org/wiki?curid=21110", "title": "Garbagnate Monastero", "text": "Garbagnate Monastero (\"Garbagnaa\" in dialetto brianzolo) \u00e8 un comune italiano di abitanti situato nel cuore delle colline della Brianza in provincia di Lecco, da cui dista circa 15\u00a0km, in Lombardia.\nGeografia fisica.\nIl territorio di Garbagnate Monastero si estende su una superficie di 345 ettari, per la quasi totalit\u00e0 a carattere collinoso. L'altitudine sul livello del mare varia da un massimo di +334 ad un minimo di +270.\nLa particolare conformazione del suolo \u00e8 sicuramente dovuta all'azione dei ghiacciai e a tal proposito il territorio comunale pare diviso in due ampie conche con al centro un piccolo rilievo.\nLa frazione di Brongio (altrettanto popolosa quanto il capoluogo) si estende per la maggior parte nella conca posta a levante, su un terreno composto da strati di Molera ricoperti di morenico.\nEntrambe le conche sono interessate da un reticolo di piccoli rigagnoli denominati \"beverette\" e dal torrente Bevera che lambisce il territorio comunale nel suo percorso dal monte S. Genesio al Lambro.\nOrigini del nome.\nIl nome \"Garbagnate\" pare provenga dal latino \"garbus\" che significa campo erboso, cespuglio\"\". L'aggiunta di \"Monastero\" sarebbe dovuta al fatto che nel 1280 era attestato un monastero su tale territorio (si presume fosse localizzato nei pressi dell'oratorio dei santi Nazareno e Celso). Da numerosi documenti emerge tuttavia come il territorio di Garbagnate fu per lungo tempo una appezzamento fondiario di un monastero milanese, il che potrebbe indurre a pensare che l'indicazione \"Monastero\" nel toponimo sia da attribuire non tanto al complesso monastico presente sul territorio quanto, piuttosto, al fatto che la zona fosse di propriet\u00e0 di un monastero.\nIl nome \"Brongio\" deriva invece dalla voce \"brusco spugnitoso\" che indica un terreno erboso e irto di cespugli.\nStoria.\nCome testimoniano alcuni ritrovamenti, il paese sorse, probabilmente gi\u00e0 nell'et\u00e0 gallo-romanica\"\", a partire da un insediamento localizzato sul rilievo che caratterizza il centro di Garbagnate.\nNel 1891, nel corso di un restauro dell'Oratorio dei Santi Nazaro e Celso, sono venuti alla luce alcuni massi avelli di et\u00e0 romana, oltre a una tomba barbarica del VI-VII secolo contenente una fibula bronzea, due coltelli in ferro\"\" e una moneta.\nIn epoca medievale, il territorio faceva parte delle propriet\u00e0 del monastero benedettino di San Martino\"\".\nDurante il Ducato di Milano, Garbagnate costitu\u00ec un feudo dapprima dei Corbetta e in seguito dei D'Adda, con questi ultimi che esercitarono i propri diritti feudali fino al 1671\"\".\nMonumenti e luoghi di interesse.\nArchitetture religiose.\nOratorio dei Santi Nazaro e Celso.\nDi impianto romanico (XI secolo), l'oratorio \u00e8 stato costruito su un precedente edificio religioso di epoca longobarda, disposto longitudinalmente rispetto all'attuale chiesetta e dotato di un'abside di forma quadrata. Oggi l'oratorio si presenta invece con una facciata a capanna ed \u00e8 caratterizzata dalla presenza di un'abside aperta da tre monofore\"\" strombate\"\".\nAccompagnata da un campanile rococ\u00f2, l'oratorio \u00e8 un monumento nazionale.\"\"\nChiesa parrocchiale di San Bernardo.\nBrongio ospita la chiesa di San Bernardo, provvista di un campanile del XVI secolo\"\" e sede di una parrocchia dal 1608 - fino ad allora era alle dipendenze della parrocchiale di San Giorgio in Molteno. \nLa chiesa di San Bernardo fu ricostruita nel terzo decennio del XXI secolo sulla base di un precedente edificio religioso del Seicento, periodo al quale risale un affresco di \"San Rocco\" in essa conservato\"\".\nChiesa di San Martino\nChiesa dedicata a San Martino, sorge isolata su una collina, sopraelevata rispetto alle antiche campagne paludose. Si presenta come una piccola costruzione ad una navata affiancata da un campaniletto. la fondazione risale alla met\u00e0 del XII secolo, come centro culturale dell'ordine degli Umiliati, operanti tra Brongio e Gaesso. All'inizio del XVII secolo, sub\u00ec una modesta trasformazione, con l'aggiunta del piccolo campanile, come riportato nelle scarne note delle visite Borromaiche. Adibita a Lazzaretto durante la peste del 1630, di manzoniana memoria, rimangono sul fianco esterno destro della Chiesa alcune ossa degli appestati qui deceduti, raccolte in una nicchia alta sulla parete. L'ultimo restauro risale al 1960, allorquando vennero risistemati il tetto e le murature e furono rimesse a dimora le ossa che nel frattempo si erano sparse nell'area circostante. Appartato luogo di culto ancora consacrato, tutti gli anni viene celebrata la Messa nel giorno di San Martino, 11 novembre. "}
{"id": "21111", "revid": "287204", "url": "https://it.wikipedia.org/wiki?curid=21111", "title": "Garlate", "text": "Garlate (\"Garl\u00e0a\" in dialetto brianzolo) \u00e8 un comune italiano di abitanti della provincia di Lecco in Lombardia.\nSituato sulla sponda destra del lago omonimo, fa parte della Comunit\u00e0 Montana Lario Orientale, del Parco del Monte Barro e del Parco dell'Adda Nord.\nStoria.\nCome attestato dalla scoperta di alcune tombe antiche negli anni '70, il territorio di Garlate era gi\u00e0 frequentato in epoca romana.\"\" \nDa Garlate, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga. A questo periodo risaliva un antico ponte sull'Adda (III secolo), del quale sono sopravvissuti alcuni ruderi.\nConosciuto a lungo come \"Corte Garlinda\", fino al 1574 il paese Garlate fu a capo dell'omonima pieve.\"\"\nSociet\u00e0.\nEtnie e minoranze straniere.\nAl 1\u00ba gennaio 2018 i cittadini stranieri residenti a Garlate erano in totale 206, il 7,5 % del totale della popolazione. Le comunit\u00e0 pi\u00f9 numerose erano quelle provenienti da:\nCultura.\nMuseo della seta.\nLa filanda Abegg di Garlate fu costruita nel 1841 e, dopo essere appartenuta a Gaetano Bruni e alla famiglia Gnecchi, nel 1887 venne acquistata dagli Abegg di Zurigo.\nVenuto meno, nei primi anni trenta, il lavoro per la filanda, nello stabilimento si continuarono a svolgere le operazioni di stracannatura e di binatura fino al 1950, anno in cui, per iniziativa di Carlo Job, allora responsabile del gruppo Abegg, un'ala dell'opificio, precedentemente riservata agli uffici e alla cernita dei bozzoli, fu destinata a raccogliere il primo nucleo di quello che sarebbe poi diventato il Museo della seta di Garlate\"\".\nAmministrazione.\n\"Dati tratti dall'Anagrafe Amministratori Locali e Regionali - Ministero dell'Interno\"\nAltre informazioni amministrative.\nFa parte della Comunit\u00e0 montana Lario Orientale - Valle San Martino.\nWebcam.\nLa stazione meteorologica amatoriale di Sopracornola (frazione di Calolziocorte) ha una webcam che inquadra il Lago di Garlate con immagini acquisite ogni cinque minuti."}
{"id": "21112", "revid": "125962795", "url": "https://it.wikipedia.org/wiki?curid=21112", "title": "Imbersago", "text": "Imbers\u00e0go (\"Imbers\u00e0ch\" in dialetto brianzolo) \u00e8 un comune italiano di abitanti della provincia di Lecco in Lombardia.\nGeografia fisica.\nImbersago \u00e8 un piccolo paese situato nel Meratese, zona della Brianza in provincia di Lecco. \u00c8 disteso su un territorio collinare, tipico delle prealpi lombarde di cui fa parte, ed \u00e8 immerso nel verde del Parco dell'Adda Nord. Il comune \u00e8 bagnato dal fiume Adda che separa la provincia di Lecco da quella di Bergamo.\nOrigini del nome.\nLa versione pi\u00f9 antica conosciuta del nome \u00e8 \"Ambreciacus\". \nGiovanni Flechia sugger\u00ec che il nome potesse derivare da Ambrogio, prefetto delle Gallie e padre dell'omonimo santo, che avrebbe avuto in paese il suo fondo. Questa versione \u00e8 stata smentita da Dante Olivieri che ha fatto notare la diversa pronuncia della \"s\" in \"Ambreciacus\" ed in \"Ambrosius\". La versione suggerita da Olivieri \u00e8 \"fundus Limbriciacus\" (ovvero fondo di Limbricius). Tuttavia il gentilizio latino \"Limbricius [...] ricorre quasi solamente a Puteoli [Pozzuoli, \"ndr\"] e a Capua\".\n&lt;br&gt;In realt\u00e0, le maggiori conoscenze delle lingue celtiche raggiunte in tempi pi\u00f9 recenti permettono di identificare con facilit\u00e0 l'origine del nome \"Amberzagh\", di cui \"Ambreciacus\" \u00e8 adattamento colto, nel sostantivo celtico \"ambers\u0101k(on)\", che significa \"luogo o abitato del fiume\", per la particolarit\u00e0 del territorio, situato in un'ansa del fiume Adda. L'evoluzione del termine in lombardo occidentale \u00e8 dovuta alla tendenza di questo all'aferesi e per attrazione della preposizione di luogo \"in\" (come in Inverigo, Inarca, \"Nasnigo\" ecc.).\nStoria.\nNon sono noti rinvenimenti archeologici per il territorio di Imbersago. Nel territorio circostante sono note tuttavia frequentazioni umane a partire dal Paleolitico medio. Nella zona agli insediamenti palafitticoli subentrarono i Celti, sottomessi a loro volta dai Romani.\nLa storia medievale di Imbersago vede il paese schierato a favore dei guelfi, e come punto di contatto tra l'area del milanese e la Repubblica di Venezia.\nMonumenti e luoghi d'interesse.\nArchitetture religiose.\nChiesa di San Marcellino.\nLa chiesa dei Santi Marcellino e Pietro \u00e8 il principale edificio religioso della parrocchia. Nonostante la costruzione dell'odierno edificio risalga solo al 1608, pu\u00f2 vantare una storia millenaria che, secondo alcuni storici, si pu\u00f2 far risalire alla seconda met\u00e0 del I millennio.\nL'edificio sub\u00ec alcune variazioni nel 1760, e altre nel periodo 1789-1797. Ne sono stati recentemente ristrutturati il sagrato e il pronao.\nChiesa di San Paolo.\nLa chiesa di San Paolo \u00e8 situata in pieno centro abitato, e rappresenta il pi\u00f9 antico edificio religioso di Imbersago (si trovano citazioni del XIII secolo\"\"), fatta eccezione per la chiesa di San Michele ormai abbattuta.\nLa dedica delle chiese a San Paolo \u00e8 tipica dei francesi, per cui la sua nascita pu\u00f2 essere fatta risalire al 1000, durante il dominio dei conti francesi. Un'altra simile indicazione \u00e8 il dipinto di San Martino, santo francese, visibile nella chiesetta della Grugana che, nello stesso periodo, era associata a Imbersago.\nQuando i messi di san Carlo Borromeo visitarono il paese nel 1567, dissero che le funzioni erano celebrate da un certo Gregorio Nava, quasi quotidianamente. L'altare maggiore si trova in mezzo ad affreschi di Dio e altri santi, affreschi rovinati dal tempo. La chiesa era gi\u00e0 stata consacrata. Il pavimento \u00e8 lastricato, e viene segnalata la presenza di quattro sepolture, tutte relative alla famiglia Landriani che, a quel tempo, provvedeva anche al sostentamento del curato. La torre attigua contiene una campana, e c'\u00e8 un cimitero aperto. Il visitatore consiglia lo spostamento all'esterno di sepolture e monumenti dei Landriani, da eseguirsi in due settimane pena la scomunica. Nella successiva visita di controllo il visitatore si lament\u00f2 del fatto che non fosse stato eseguito nessun lavoro.\nLa chiesa venne consacrata nel 1449 da un certo Gerardo de Capitani di Landriano, per poi essere riconsacrata nel 1506.\nSotto la spinta riformatrice di San Carlo la chiesa venne ricostruita dalle fondamenta nel 1600, e riconsacrata nel 1608 da Marsilio Landriani, vescovo di Vigevano. Ai Landriani si fanno risalire i dipinti secenteschi. \u00c8 sicuramente di primaria importanza la pala d'altare, databile alla prima met\u00e0 del Seicento\"\", raffigurante anche il donatore Marsilio Landriani oltre alla Vergine col bambino, Sant'Ambrogio e Sant'Eustorgio, probabile opera di Giulio Cesare Procaccini o del Nuvolone\"\".\nLa singola navata termina in un presbiterio, da cui \u00e8 divisa da una semplice balaustra. Un adiacente edificio viene usato come sacrestia. All'interno della chiesa sono visibili altri dipinti notevoli, come quelli di nove apostoli, il calvario, l'annunciazione e l'adorazione.\nSantuario della Madonna del Bosco.\nNel territorio del comune \u00e8 presente il Santuario della Madonna del Bosco, dove l'affetto dei fedeli ricorda numerose grazie chieste e altrettanti miracoli accaduti. Papa Giovanni XXIII vi era molto affezionato, e una grande statua di bronzo lo ricorda.\nNel 1632 vi viene costruita una cappella, ma \u00e8 tra il 1641 e il 1646 che viene innalzato il santuario progettato da Carlo Buzzi. Nel 2000 il posto fu scelto come una delle sedi giubilari dell'Anno Santo.\nArchitetture civili.\nTorre Bellavista.\nLa torre Bellavista, comunemente nota come torre Lamperti (dal nome del proprietario), \u00e8 una torre di vedetta situata in localit\u00e0 Sabbione. Il suo aspetto ne fa immaginare la costruzione durante la lotta di guelfi e ghibellini (XIV secolo). Sulla cima ostenta degli spalti a paniere, e una merlatura di chiara fattura ghibellina. Come tutti gli antichi edifici cittadini ha sub\u00ecto modifiche nel corso dei secoli, e ora possiede bifore e uno stemma in pietra. La sua posizione strategica permetteva di controllare, oltre al territorio cittadino, anche Merate (nascosto dietro a Sabbione) e la sponda bergamasca fino alla \"Torre dei Musei\" di Calusco d'Adda, oggi rasa al suolo.\nLa filanda.\nNegli anni novanta \u00e8 stato completamente ristrutturato, trasformandolo in un complesso residenziale, ma mantiene alcune antiche caratteristiche. A esempio \u00e8 rimasta la ciminiera costruita in cotto. Qui veniva svolto tutto il lavoro, dalla coltura delle uova dei bachi da seta alla vera e propria filatura.\nVilla Pio Falc\u00f2.\nAdagiata sul colle di Mombello e inserita in un giardino all'italiana, la villa fu costruita dalla famiglia Airoldi nel XVI secolo\"\". Per via della sua posizione, la villa \u00e8 anche nota col nome di \"Villa Il Mombello.\" Due secoli dopo fu ristrutturata\"\" per volont\u00e0 di un certo Andreotti, nel mentre divenuto proprietario, il quale successivamente la cedette alla famiglia Orsini. Nel corso del XIX secolo, la parte di giardino dietro alla villa fu trasformata in un parco all'inglese. Nel 1861 la villa fu ereditata da Giovanni Pio Falc\u00f2, di nobile famiglia dalle origini spagnole, il quale diede mandato di ristrutturazione dello stabile ad Achille Majnoni d'Intignano.\" I lavori si conclusero nel 1894\"\". Una nuova ristrutturazione dei giardini avvenne nel 1920, quando Alfonso Pio Falc\u00f2 fece installare un nuovo giardino all'italiana.\" \nTra le opere d'arte conservate nella villa, un dipinto di Luca Giordano e uno realizzato da un esponente dei Magnasco.\"\"\nVilla Pindemonte Castelbarco.\nLa villa, commissionata ai costruttori Simonetta nel XVIII secolo, fu rimaneggiata sia nell'Ottocento sia nel Novecento. \nAltro.\nIl traghetto di Leonardo.\nIl traghetto leonardesco sul fiume Adda, collega Imbersago con Villa d'Adda, comune in provincia di Bergamo situato sulla riva opposta. Dal 1513, pi\u00f9 volte rifatto e ristrutturato, tale tipologia di traghetto trasporta ogni viandante da una riva all'altra. Esso \u00e8 una fedele riproduzione di quello progettato da Leonardo da Vinci, che sfruttando la legge del parallelogramma, aveva pensato alla possibilit\u00e0 di costruire dei traghetti mossi non da energia umana o animale, ma dalla sola corrente del fiume in causa. L'imbarcazione con due scafi, che pu\u00f2 trasportare fino a quattro automobili, \u00e8 assicurata a un cavo teso tra le due sponde, ed \u00e8 azionata da un solo uomo, il quale muove il timone cos\u00ec da sfruttare la forza della corrente del fiume.\nLa piazza Garibaldi.\nPiazza Garibaldi \u00e8 la piazza principale di Imbersago, centro cittadino fin da quando, nel I millennio, le poche case presenti formavano la cittadella. A ricordo di questi periodi si trova ancora \"la torre\", come viene chiamata dai paesani, utilizzata nell'antichit\u00e0 come torre di vedetta. Nella piazza si trovano anche la chiesa di San Paolo e un monumento in memoria dei compaesani caduti in guerra.\nIntorno al 2000 la piazza \u00e8 stata completamente restaurata, ponendovi un selciato di sanpietrini in porfido e una fontana. Un'altra opera edilizia ha permesso il recupero dell'antica torre, che ora ha una destinazione residenziale. Nel 2004 la rotonda prersente in piazza da qualche anno \u00e8 stata decorata con un mosaico creato dagli studenti di Pont-\u00c9v\u00eaque, comune francese gemellato con Imbersago.\nPer nove mesi all'anno (una volta al mese) la piazza ospita il Mercatino dell'Antiquariato. Il nome della piazza deriva dal fatto che Giuseppe Garibaldi e Giuseppe Mazzini, in fuga dopo la sconfitta di Custoza, pernottarono presso villa Albini. Per ricordare l'avvenimento \u00e8 tuttora presente una lapide in marmo.\nLa fontana.\nIl lavatoio di Garavesa, comunemente chiamato \"la fontana\", \u00e8 una costruzione del XIX secolo utilizzato dalle donne per fare il bucato. Attinge l'acqua dalla roggia sottostante, che scorre verso l'Adda, e veniva usato in passato anche per raccogliere l'acqua potabile. Le originali sei vasche formavano una struttura rettangolare di lastre in pietra molera. L'intero complesso era contornato da colonne in pietra sormontate da una tettoia in legno.\nNel 1997, nell'ambito dei lavori che hanno ristrutturato l'intero rione della Garavesa, \u00e8 stata ricostruita anche la fontana, unificando le sei originali vasche in una unica. I lavori sono stati seguiti dalla Sovrintendenza ai monumenti della regione.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono 95, ovvero il 3,96% della popolazione.\nLingue e dialetti.\nOltre alla lingua italiana, a Imbersago \u00e8 utilizzato il locale dialetto brianzolo, una variante della lingua lombarda. \nCome tutti i dialetti lombardi occidentali, anche il brianzolo \u00e8 sostanzialmente una lingua romanza derivata dal latino.\nAttualmente, l'uso del brianzolo sta lentamente regredendo, anche se in misura minore di altri dialetti lombardi, soprattutto quelli parlati nelle citt\u00e0.\nReligione.\nLa maggior parte della popolazione, come per tutta l'Italia, appartiene alla Chiesa cattolica, e afferisce alle tre chiese situate nella parrocchia: la chiesa di San Marcellino, la chiesa di San Paolo, e il Santuario della Madonna del Bosco. Tutte e tre le chiese appartengono all'Arcidiocesi di Milano e seguono il rito ambrosiano.\nCultura.\nImbersago nella letteratura.\nEmilio De Marchi ambient\u00f2 a Imbersago la sua opera \"Giacomo l'idealista\", e non pot\u00e9 fare a meno di citare il Santuario fornendone una descrizione abbastanza accurata. Dal libro venne tratto un omonimo film nel 1948, con regia di Alberto Lattuada e l'interpretazione di Marina Berti. Anche Luigi Santucci ne ha parlato nel suo libro \"Brianza e altri amori\".\nImpossibile dimenticare anche \"I promessi sposi\" di Alessandro Manzoni, che a Imbersago attraversano l'Adda.\nIl film di Ermanno Olmi \"E venne un uomo\", incentrato sulla figura di Papa Giovanni XXIII, venne girato in parte a Imbersago, e per la precisione in zona Garavesa e presso il Santuario."}
{"id": "21115", "revid": "1272592", "url": "https://it.wikipedia.org/wiki?curid=21115", "title": "Lierna", "text": "Lierna (\"Lierna\" in dialetto lecchese, pronuncia fonetica IPA: ) \u00e8 un comune italiano sul lago di Como, detto \"La Rocca\", di abitanti della provincia di Lecco in Lombardia, che guarda sul promontorio di Bellagio.\nGeografia fisica.\nIl territorio del comune di Lierna \u00e8 situato sulla riviera orientale del lago di Como confina con Varenna e Mandello del Lario, e ha una superficie di solo 11 chilometri quadrati. \u00c8 costituito da antichi borghi, oggi frazioni: Borgo Villa, Borgo di Grumo, Borgo Casate, Borgo di Mugiasco, Borgo Olcianico, Borgo di Sornico, Borgo di Giussana, Borgo di Ciserino, Borgo La Foppa, Borgo di Genico, Borgo Bancola e Borgo Castello, che si trova su un piccolo promontorio proteso nel lago.\nStoria.\nLierna fu abitata fin dall'et\u00e0 del ferro come dimostrano i numerosi segni archeologici delle prime presenze dell'uomo.\nLa probabile origine del nome Lierna \u00e8 celtica da Ern ovvero roccia a picco sul lago o \"La Rocca\". La baia naturale di Riva Bianca, come i boschi dei monti, costituivano un sicuro rifugio per le popolazioni primitive, a comprova il ritrovamento di un paalstab, nei pressi di Gravina durante gli scavi delle gallerie per la costruzione della ferrovia, e le incisioni di massi cuppelliformi a Comballo. Prove archeologiche dimostrano la presenza dell'Antica Roma e l'utilizzo della zona come accampamento durante l'inverno da parte delle legioni militari dell'antica Roma per le qualit\u00e0 del suo clima.\nAl seguito della scoperta della bellezza del luogo con gli accampamenti dei soldati romani, sorsero poi anche le ville dei grandi signori della Roma antica. A Lierna fu edificata la prima villa di Plinio il Giovane (\"...una di quelle due ville\"), costruita su un ripido scoglio di roccia a picco sulla riva del lago nel borgo Villa, che a ci\u00f2 deve il suo nome.\nTeodolinda, regina dei Longobardi e d'Italia dal 589 al 616, era solita soggiornare nella torre del castello di Lierna. Sono state ritrovate diverse documentazioni originali risalenti ai Longobardi e poi ai Franchi ma il primo documento notarile riguardante l'esistenza di Lierna \u00e8 dell'854.\nNel 951 l'Imperatrice e regina d'Italia Adelaide, fu tenuta segretamente prigioniera nel castello di Lierna da Berengario II, che si appropri\u00f2 del regno d'Italia il 15 dicembre 950 dopo averle ucciso il marito, Re Lotario II d'Italia, per costringerla a sposare suo figlio Adalberto. La Regina Adelaide fu liberata nel castello di Lierna da Martino da Bellagio\"\", e si spos\u00f2 poi con Ottone I di Sassonia, Re di Italia e imperatore del Sacro Romano Impero continuando a recarsi a Lierna. L'opera lirica \"Adelaide di Borgogna\" di Gioachino Rossini \u00e8 ispirata all'episodio.\nNel 1118 per il controllo del territorio da Lecco fino a Lierna, inizia la guerra dei dieci anni che vide Milano contro Como.\nNel corso della guerra decennale, Lierna parteggi\u00f2 per i milanesi e, durante un attacco da parte dei comaschi, sub\u00ec la distruzione di una torre, sita in localit\u00e0 Castello.\"\" Il legame con la citt\u00e0 di Milano derivava dal fatto che, gi\u00e0 durante l'Alto Medioevo, il territorio di Lierna apparteneva ai monaci della basilica di San Dionigi, oltre a dipendere ecclesiasticamente dall'arcidiocesi milanese.\"\" \nNel 1336 il territorio pass\u00f2 sotto il dominio dei Visconti, e nel 1375 divenne parte integrante della confinante Varenna. Nel 1398 il territorio \u00e8 dominio del duca Gian Galeazzo Visconti che ottenne la promulgazione della raccolta di leggi locali in statuti.\nNel 1480 su iniziativa di Lierna si forma il Contado della Riviera con Varenna assieme a Mandello del Lario e Bellano, l'anno successivo si aggiunsero Dervio, Corenno e Monte Introzzo., viene dato in feudo a Pietro II Dal Verme, conte di Bobbio, Voghera, Castel San Giovanni e tutta la val Tidone, Pieve di Incino e Valsassina, che muore avvelenato dalla moglie nel 1485, e il feudo assieme agli altri della Riviera viene assegnato, non senza contrasti dei cittadini interessati, a \"Chiara Sforza\", figlia di Galeazzo Maria Sforza, vedova Dal Verme.\nNel 1494 Massimiliano d'Asburgo conferma i feudi della Riviera a \"Chiara Sforza\", che sposer\u00e0 Paolo Fregoso.\nSuccessivamente nel 1499 pass\u00f2 sotto il dominio del marchesino Stanga segretario di Ludovico il Moro. Nel 1513 \"Chiara Sforza\" \u00e8 reintegrata feudataria del territorio. Nel 1533 \"Paolo Fregoso\", morta la moglie Chiara Sforza, vende tutti i diritti e i privilegi sulle terre della Riviera e altre al cremonese \"Francesco Sfondrati\".\nFrancesco Sfondrati, padre di papa Gregorio XIV, acquist\u00f2 il feudo della Valassina e l'imperatore Carlo V d'Asburgo (divenuto duca nel 1535 a Milano), conferm\u00f2 l'investitura dei feudi il giorno 22 agosto 1538 conferendo a tutti i feudatari il titolo di Baroni della Valassina. Furono i baroni Sfondrati a costruire villa Serbelloni a Bellagio.\nLierna dopo essere stata oggetto di accesse contese per la sua propriet\u00e0 tra Mandello e Varenna\"\", per oltre 250 anni, vide l'indipendenza solo nel 1743, con la separazione amministrativa del comune di Lierna da quello di Mandello del Lario. Rest\u00f2 feudo degli Sfondrati fino al 1788.\nNel 1992 il comune di Lierna \u00e8 passato dalla provincia di Como alla provincia di Lecco.\nFrazioni e borghi.\nLierna \u00e8 formata da dodici villaggi, al tempo indipendenti ma collegato tra loro da una serie di torri di avvistamento, oggi classificati in frazioni, che costituiscono gli antichi borghi medievali.\nMonumenti e luoghi d'interesse.\nArchitetture militari.\nIl castello di Lierna, i cui ruderi sono ancora incorporati nelle case circostanti, \u00e8 luogo di numerose leggende e fatti storici che ricordano anche le regine Teodolinda e Adelaide. D\u00e0 il nome al borgo di \"Castello\", ed \u00e8 una fortezza edificata inizialmente in epoca romanica, con caratteristiche \"di baluardo fortificato eretto sfruttando la difendibilit\u00e0 di una penisoletta protesa nell'acqua\". Fu oggetto delle battaglie fra Milano e Como\"\" del 1124, e fu dimora dalla regina Teodolinda. Nel 1532 il castello di Lierna dopo essere diventato base militare di Gian Giacomo Medici, fu espugnato dalle truppe dei Grigioni.\nAltro.\nLierna \u00e8 attraversata da un tratto del sentiero di Leonardo e dal sentiero del Viandante, che giunge fino a Colico.\nLa spiaggia di \"Riva bianca\" sul lago di Como, \u00e8 adiacente al castello di Lierna. Sul lato opposto si trova la \"Riva nera\", una spiaggia naturale, al contrario di sassi scuri, sulla quale si trovava un antico approdo di pescatori. Davanti e sulla spiaggia, che fu inizialmente usata dagli antichi romani, per trasportare l'olio, l'acqua e il vino di Lierna, sono state combattute numerose battaglie navali fin dai tempi di Barbarossa. Anche l'antico borgo di pescatori di Grumo risale all'epoca romana (\"Portus Saxa\") e a lato vi si trova la spiaggia di Grumo.\nLe \"Case colorate\", gialle, rosa, azzurre, come tutte quelle di Lierna sia sul lungo lago che all'interno, hanno colori sgargianti e differenti tra loro, al fine di farle riconoscere da lontano dai pescatori.\nLa \"piazzetta\" IV Novembre di Lierna \u00e8 stata progettata dallo scultore Giannino Castiglioni, che vi realizz\u00f2 anche la fontana per l'acqua sorgiva di Lierna, la Valdonedo.\nA Lierna \u00e8 presente il mulino di Genico, mulino con frantoio risalenti all'inizio del Settecento. Sono presenti negli itinerari storici di Lierna ulteriori mulini, e lavatoi, molto antichi sparsi sul territorio.\nIl vecchio imbarcadero di Lierna, in ferro battuto, un incrocio tra liberty e neoclassico, si affaccia sulla piazzetta di Lierna, ed \u00e8 attraversato dal lungolago Castiglioni, dove attraccano i traghetti per l'isola Comacina.\nSiti archeologici e paleontologici.\nSono stati ritrovati reperti di epoca gallica e romana nell'area di Lierna, tra cui: un altare dedicato ad Ercole, un canaletto, e due tombe alla cappuccina.\nA Lierna, e nella frazione di Grumo, nel 1830 sono stati ritrovati i primi 14 esemplari fossili di Lariosaurus Balsami ovvero il \u201crettile del Lario di Balsamo\u201d (dal nome dello zoologo Giuseppe Balsamo Crivelli), un grande rettile carnivoro, risalente a circa 200 milioni di anni (Triassico). Oggi questi fossili sono conservati presso il Museo di storia naturale di Lecco, il Museo di storia naturale di Milano e Museo di storia naturale di Monaco di Baviera.\nSono ancora state rinvenute nel territorio tombe dell'et\u00e0 del bronzo, contenenti fibule ed altri oggetti, dell'epoca romana, con alcuni elementi e monili raffiguranti un vitello d\u2019oro, e monete di Agrippina, Druso, dell'imperatore Nerva. Molte altre diseppellite in pi\u00f9 riprese fin dal 1830, furono poi disperse, dato che nessun ente si preoccup\u00f2 della catalogazione e archiviazione.\nNel 1958 fu rinvenuto tra la piazzetta di Lierna e la via Roma verso Milano, parte di un edificio romano, con il mosaico di Lierna, che fu riferito alla grande villa di Plinio edificata su una roccia. Il disegno del mosaico era costituito da uguali dadi bianchi e neri di 9 millimetri per lato. Non fu possibile proseguire con gli scavi, ma poco lontano erano stati rinvenuti anche diversi tronchi di colonne, oggi conservati nel Museo civico di Lecco. Alcuni storici, tra cui \u00c9lis\u00e9e Reclus, che volle soggiornare a Lierna per le sue ricerche, hanno identificato, costruita sul pendio di una grande roccia di Lierna, a strapiombo sul lago, la seconda villa di Plinio il Giovane, nota come \"villa Commedia\", oggi andata distrutta. Altri storici ritengono che fosse vicina al lago e sulle pendici di un'alta roccia, dove si poteva giungere a cavallo.\nAmministrazione.\nIl primo consiglio comunale fu eletto nel 1822.\nOggi il comune fa parte della Comunit\u00e0 montana Lario Orientale - Valle San Martino.\nEconomia.\nVini.\nLa facolt\u00e0 di agraria dell'Universit\u00e0 degli studi di Milano e diversi enologi hanno ricreato, con attente selezioni delle migliori uve, sperimentazioni su lieviti e controlli della temperatura in fermentazione, i vini di Lierna discendenti dagli originali di epoca romana, grazie al clima che rende la sua uva unica, per poi invecchiarli nelle secolari cantine del paese, crotti unici al mondo, per il loro tasso di umidit\u00e0 e flussi d'aria. Lierna \u00e8 infatti un territorio coltivato fin dall'antichit\u00e0 a vigneti dal lago fino alle pendici delle Grigne, ed \u00e8 il suo particolare e noto clima mite a rendere le sue preziose uve caratteristiche, oltre che per i suoi uliveti. Particolarmente noto \u00e8 oggi il biodinamico \"\u201cBianco di Lierna\u201d\", ma \u00e8 apprezzato anche il \"Ros\u00e8 di Lierna\".\nLierna, per i suoi vigneti e le cantine, \u00e8 chiamata anche il Paese del vino.\nLe cronache storiche hanno sempre decantato fin dall'et\u00e0 romana, Lierna come una \"Terra Benigna\", per particolari qualit\u00e0 della sua terra, narrando che il suo vino e l'olio dei suoi ulivi avessero preziose propriet\u00e0 benefiche e terapeutiche.\nAcque.\nNei testi romani sono presenti documenti che attestavano gi\u00e0 al tempo le numerose propriet\u00e0 terapeutiche delle acque delle sorgenti di Lierna.\nLe antiche acque di Lierna prendono il nome di acqua \"Valle di Onedo\" detta Valdonedo, un tipo di acqua sorgiva naturale, dalle propriet\u00e0 uniche e taumaturgiche che sgorga solamente dalla fontana di Piazza IV Novembre e in una villa vicino al lago. L'acqua di Valle di Onedo si narrava nelle antiche cronache storiche fin dagli antichi Romani essere curativa in particolare per la podagra e i calcoli.\nInfrastrutture e trasporti.\nFerrovie.\nIl comune dispone di una stazione ferroviaria posta sulla ferrovia Tirano-Lecco. La stazione \u00e8 servita dai treni regionali in servizio sulla tratta da Sondrio a Lecco, e dai RegioExpress in servizio sulla tratta da Tirano a Milano."}
{"id": "21116", "revid": "1910023", "url": "https://it.wikipedia.org/wiki?curid=21116", "title": "Lomagna", "text": "Lomagna (\"Lum\u00f6gna\" in dialetto brianzolo) \u00e8 un comune italiano di abitanti che sorge in Brianza, nel Meratese, territorio della provincia di Lecco, in Lombardia.\nStoria.\nDa Lomagna, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga.\nCome attestato da un testo conservato presso la Biblioteca Ambrosiana, nel XVI secolo a Lomagna si registr\u00f2 il rogo, da parte dell'Inquisizione, di alcune donne accusate di stegoneria.\nDal 1661 il territorio di Lomagna costitu\u00ec parte dei possedimenti feudali del marchese milanese Ludovico Busca.\nSimboli.\nLo stemma e il gonfalone del comune di Lomagna sono stati concessi con decreto del presidente della Repubblica del 13 gennaio 2003.\nIl gonfalone \u00e8 un drappo troncato di bianco e di azzurro.\nMonumenti e luoghi d'interesse.\nArchitetture religiose.\nParrocchiale di San Pietro.\nEdificata a pi\u00f9 riprese tra il 1596 e il 1624, per volere di Federico Borromeo si trov\u00f2 dapprima investita della prepositura di Barzan\u00f2 (1608) e in seguito della giurisdizione sul beneficio della chiesa di San Martino (1611), sita nella pieve di Missaglia.\nSociet\u00e0.\nEtnie e minoranze straniere.\nGli stranieri residenti nel comune sono 446, ovvero il 9,0% della popolazione. Di seguito sono riportati i gruppi pi\u00f9 consistenti:"}
{"id": "21119", "revid": "1456895", "url": "https://it.wikipedia.org/wiki?curid=21119", "title": "Mandello del Lario", "text": "Mandello del Lario (\"Mand\u00e8ll\" in dialetto lecchese, pronuncia fonetica IPA: ), precedentemente denominato Mandello fino al 1863, \u00e8 un comune italiano di abitanti della provincia di Lecco in Lombardia, situato sulla sponda orientale del Lago Lario.\nIl comune costituisce un caso abbastanza insolito in Lombardia, e in Alta Italia in generale, di una municipalit\u00e0 composta da due territori separati, seppur collegabili via lago di Como.\nGeografia fisica.\nL'altitudine del territorio mandellese varia dai 200 metri sul livello del mare (zona a lago), 214 (stazione ferroviaria) ai metri della Grigna settentrionale.\nIl nucleo principale di Mandello si sviluppa su una pianura alluvionale, sorta come cono di deiezione del torrente Meria.\nOrigini del nome.\nNonostante nel corso degli anni si siano fatte le pi\u00f9 disparate congetture - dalla derivazione dalla popolazione celtica dei Mandubii fino ad un legame con la gens latina Mandela, per altro non attestata sul territorio transpadano - il Toponimo di Mandello molto probabilmente deriva, come gi\u00e0 teorizzato dall'Olivieri nel 1961, dall'antroponimo latino \"Amandus\" o dal corrispettivo femminile \"Amanda.\" A riprova di questo fatto c'\u00e8 il pi\u00f9 recente ritrovamento nel territorio di Abbadia Lariana - un tempo di pertinenza di Mandello - di una stele funeraria in marmo in cui compare, unica iscrizione del mandellese, il nome \"Amandus\".\nStoria.\nAlcuni ritrovamenti archeologici avvenuti sul territorio lasciano pensare alla presenza di Celti gi\u00e0 verso la fine del VII secolo a.C. In epoca romana, Mandello avrebbe invece rappresentato un pagus abitato da trib\u00f9 della cosiddetta \"gens Oufentinae\".\nLe prime menzioni scritte che riguardano Mandello risalgono tuttavia all'epoca dei Longobardi, dai quali fu classificata \"corte regia\", ossia terra di propriet\u00e0 reale. Nel 603 il papa Gregorio I, probabilmente in seguito a una contesa con il re longobardo Agilulfo, cedette al conte di Angera tutte le corti regie del comitato di Milano fra le quali figurava anche Mandello.\nDel 769 \u00e8 la prima citazione di Mandello nella topografia nazionale.\nNegli anni 770-772 venne fontato il \"Monastero di San Pietro\" da parte del re longobardo Desiderio, sorta su una preesistente cella del monastero pavese di San Pietro in Ciel d'Oro di regola colombaniana. Nell'833 il vescovo Leone si accord\u00f2 con l'arcivescovo di Milano Angilberto II per la concessione al monastero di San Vincenzo in Prato di Milano del Monastero di San Pietro, oggi chiesa di San Lorenzo (in Abbadia Lariana).\nNel periodo feudale, il borgo di Mandello si alle\u00f2 con Como durante la decennale guerra tra Como e Milano (1118-1127), e per questo fu saccheggiata e incendiata dai milanesi. Nel 1154 Mandello e la torre di Maggiana vengono affidate da Federico Barbarossa a un signorotto locale di nome Alcherio Bertola. Libero comune dal 1160, Mandello si trov\u00f2 in contrasto con Como per alcune questioni amministrative legate alle funzioni dei rispettivi consoli, divergenze che vennero risolte nel 1167 durante un incontro diplomatico presso la chiesa comasca di San Giacomo.\nIn seguito, Mandello divenne un contado rurale dell'alto Milanese, feudo comitale e residenza del conte o capit\u00e0neo della terra. I conti di Mandello trassero il cognome di famiglia dal nome del borgo: quello dei \"Mandelli\" \u00e8 un casato antichissimo, di primaria nobilt\u00e0 lombarda.\nNel periodo delle lotte che videro contrapposti i Visconti ai Della Torre, Mandello si schier\u00f2 dalla parte dei secondi, subendo per questo, nel 1311, l'invasione da parte di Cressone Crivelli, al quale Enrico VII di Lussemburgo aveva affidato in feudo Lecco e dintorni.\nNel 1336 Lecco e Mandello passarono sotto il governo di Azzone Visconti. Sotto il suo dominio la vita pubblica conobbe un periodo di ordine e buona amministrazione. L'Azzone fece costruire a Lecco il ponte sull'Adda, il pi\u00f9 importante simbolo commerciale e strategico del Ducato milanese. Nel 1342 Mandello dipendeva in modo stabile dalla diocesi di Como. Il 13 febbraio 1398 vengono promulgati ufficialmente gli statuti per il borgo e la sua popolazione; il primo podest\u00e0 \u00e8 \"Giovanni De Bombelli\", eletto.\nNel 1402 si registra il saccheggio di Mandello da parte del ghibellino Franchino Rusca, signore di Como.\nNel 1429 il duca di Milano Filippo Maria Visconti (1402-1447) concede alla terra di Mandello alcuni privilegi che vengono confermati e accresciuti da Francesco Sforza nell'anno 1450. Nel 1449 Bartolomeo Colleoni, condottiero delle truppe veneziane, occupa \"Mandello, Bellano ed altre Castella della riviera di levante\". Nel periodo 1469-70 Mandello viene data in feudo a \"Tomaso Tebaldi\" da Bologna. I mandellesi con la Valsassina contrastano la cessione feudale. Nel gennaio dello stesso anno il Colleoni si inoltra nella Valsassina: \"a marce forzate raggiunge la riva orientale del lago di Como gettandosi sulle terre di Bellano, Mandello ed alcune altre\". \u00c8 in questo frangente che il borgo viene ulteriormente fortificato ed \u00e8 concluso il vallo. Nel 1480 il Contado della Riviera con Mandello assieme a Bellano e Varenna, e l'anno successivo si aggiunsero Dervio, Corenno e Monte Introzzo., viene dato in feudo a Pietro II Dal Verme, conte di Bobbio, Voghera, Castel San Giovanni e tutta la val Tidone, Pieve di Incino e Valsassina, che muore avvelenato dalla moglie nel 1485, e il feudo di Mandello assieme agli altri della Riviera viene assegnato, non senza contrasti dei cittadini interessati, a Chiara Sforza, figlia naturale di Galeazzo Maria Sforza, vedova Dal Verme.\nNel 1494 Massimiliano d'Asburgo conferma il feudo di Mandello a Chiara Sforza, che sposer\u00e0 nel 1487 Fregosino Fregoso, figlio di Paolo Fregoso. Nel 1495 Ludovico Maria Sforza detto \"il Moro\", reggente il ducato milanese, annette al ducato il feudo di Mandello e lo infeuda a Gaspare di San Severino, con altre terre. Nel 1499 le terre della Riviera orientale del Lario, con Mandello, vengono date in feudo a Marchesino Stanga, segretario di Ludovico il Moro. Nel 1513 Mandello tributa atto di fedelt\u00e0 a Chiara Sforza che \u00e8 reintegrata feudataria del territorio.\nNel 1531 Mandello \u00e8 teatro di una battaglia che vede contrapposte i soldati del Medeghino alle truppe di Francesco II Sforza. Nello stesso anno, il paese fu colpito da un'inondazione.\nNel 1533 Paolo Fregoso, morta la moglie Chiara Sforza, vende tutti i diritti e i privilegi sulle terre di Mandello e altre al cremonese Francesco Sfondrati. Il 23 ottobre 1537 l'imperatore Carlo V conferma il feudo di Mandello e riviera al senatore cremonese Francesco Sfondrati. Fu uno degli Sfondrati, Carlo, a ordinare l'interramento del vallo di Mandello, avvenuto nel contesto di una serie di opere pubbliche promosse dal governo austriaco del Ducato di Milano. La famiglia Sfondrati manterr\u00e0 l'investitura fino al 1788, anno in cui i Serbelloni faranno domanda per ottenere il Contado della Riviera (a cui apparteneva anche Mandello), ma l'anno successivo le leggi napoleoniche aboliscono ogni vincolo feudale.\nVicariato di Mandello.\nIl vicariato foraneo di Mandello, antica sede plebana, \u00e8 attestato stabilmente a partire dal XVII secolo. Nel 1651 e ancora nel 1758 la pieve di Mandello costituiva un unico vicariato comprendente le parrocchie di Mandello, Olcio, Lierna, San Lorenzo sopr'Adda (Abbadia Lariana), Crebbio e la viceparrocchia di Vassena, eretta in parrocchia nel corso del XVIII secolo (Ecclesiae collegiatae 1651; Ecclesiae collegiatae 1758); mentre nel 1794 nel vicariato e pieve di Mandello figuravano le parrocchie di Mandello, Olcio, Lierna, San Lorenzo sopr'Adda (Abbadia Lariana), Crebbio, Vassena (Ecclesiae collegiatae 1794).\nSecondo quanto si desume dal confronto con la \"nuova divisione dei distretti compresi nel Regno d'Italia e spettanti alla diocesi di Como per le scuole normali\" compilata nel 1816, la \"pieve o sia vicariato\" di Mandello comprendeva le parrocchie di Olcio, Lierna, San Lorenzo sopr'Adda (Abbadia Lariana), Crebbio, Vassena (Distrettuazione pievana diocesi di Como, 1816). Il 13 agosto 1858, ad opera del vescovo Giuseppe Marzorati, fu eretta la parrocchia di Sant'Abbondio di Somana, con territorio smembrato dalla parrocchia di San Lorenzo di Mandello (Fondo parrocchie, Somana; Zucchi 1959).\nNell'elenco delle parrocchie distribuite per vicariati collocato in appendice agli atti del sinodo celebrato nel 1904, sono indicate come appartenenti al vicariato di Mandello le parrocchie di Mandello, Abbadia sopra Adda (Abbadia Lariana), Crebbio, Lierna, Olcio, Somana, Vassena (Elenco delle parrocchie, 1905). Con decreto 16 novembre 1934 del vescovo Alessandro Macchi fu eretta all'interno del vicariato di Mandello la nuova parrocchia del Sacro Cuore di Mandello del Lario (decreto 16 novembre 1934 a) (Bollettino Ecclesiastico Ufficiale Diocesi di Como 1934).\nIl vicariato foraneo di Mandello cess\u00f2 di esistere solo con la revisione della struttura territoriale della diocesi di Como attuata nel 1968. Con il decreto 29 gennaio 1968 del vescovo Felice Bonomini, mediante il quale vennero abolite le vicarie fino ad allora esistenti, il territorio della diocesi di Como venne diviso in zone pastorali, comprendenti uno o pi\u00f9 vicariati foranei; le parrocchie dell'antico vicariato di Mandello furono comprese nella zona pastorale X Grigne e nel vicariato di Mandello (decreto 29 gennaio 1968) (Bollettino Ecclesiastico Ufficiale Diocesi di Como 1968).\nIl vicariato di Mandello, coincidente con la zona pastorale X delle Grigne, comprendeva le parrocchie di Abbadia Lariana; Crebbio; Lierna; Sacro Cuore, San Lorenzo di Mandello; Olcio; Somana (decreto 29 gennaio 1968) (Bollettino Ecclesiastico Ufficiale Diocesi di Como 1968). La struttura vicariale cos\u00ec delineata venne adeguata con il decreto 10 aprile 1984 del vescovo Teresio Ferraroni (decreto 10 aprile 1984) (Bollettino Ecclesiastico Ufficiale Diocesi di Como 1984).\nDal Gioved\u00ec Santo del 2011, che correva in data 21 aprile, il Vescovo di Como Diego Coletti ha ripristinato il XVII Vicariato - Vicariato di Mandello e abolito la zona pastorale X - Grigne.\nL'attuale Consiglio Pastorale Vicariale (CPV) \u00e8 in carica dal 2016 fino al 2021.\nElenco dei Vicari foranei:\nMonumenti e luoghi di interesse.\nArchitetture religiose.\nChiesa di Santa Maria sopra Olcio.\nLa chiesa di Santa Maria sopra Olcio \u00e8 un santuario posto sulla Grigna Settentrionale al di sopra della frazione di Somana a 660m. Costruita intorno all'anno 1000 per accogliere i viandanti sulla via Valsassina-Mandello del Lario, il complesso presenta un luogo di accoglienza con annessa chiesa a una navata e avamportico.\nSantuario di Santa Maria Nascente in Debbio.\nIl santuario di Santa Maria Nascente in Debbio \u00e8 una chiesa posta su una collinetta sopra la strada statale al confine con Abbadia Lariana. Presenta una sola navata con volta a botte e un piccolo campanile, in uno stile essenziale tipico del periodo in cui fu ricostruita. La struttura originale si pensa possa risalire all'VIII secolo, ma la struttura attuale \u00e8 settecentesca.\nChiesetta dei Partigiani a Prada.\nLa chiesetta votiva della 89^ma Brigata Poletti, situata a 1620 metri nei pressi della Bocchetta di Prada, ai piedi della Grigna settentrionale, \u00e8 stata costruita nel 1961, inaugurata nell'agosto 1964 ed \u00e8 dedicata alla memoria dei fratelli Poletti, due partigiani mandellesi appartenenti ai \"Cacciatori delle Grigne\".\nGiuseppe Poletti venne ucciso il 25 agosto 1944 in un disperato tentativo di fuga, dopo essere stato sorpreso dalle truppe nazifasciste; Giovanni Poletti, medaglia d'argento al Valor Militare, venne invece condotto al comando tedesco di Molina, interrogato, torturato e fucilato la sera stessa al cimitero di Mandello.\nChiesa di San Zenone.\n\u00c8 un luogo di culto costruito attorno ad un oratorio verso la met\u00e0 del XIV secolo e situato nella localit\u00e0 di Tonzanico.\nChiesa di San Giorgio.\nFa parte della parrocchia di Sant'Antonio abate in Crebbio ed \u00e8 una delle tre chiese appartenenti alla medesima parrocchia.\n\u00c8 stata costruita su un piano che sovrasta il cosiddetto Sasso San Giorgio, che si erge sulla ex Strada Statale 36, oggi Strada Provinciale 72, e ovviamente sul lago.\nLa facciata della chiesa segue l'orientamento dei primi secoli cristiani, quando c'era la cura di fabbricare i templi con l'abside verso est, in modo tale che i fedeli (e prima del Concilio Vaticano II anche il sacerdote) guardassero in direzione dell'Oriente dove \u00e8 nato, vissuto e morto Ges\u00f9 Cristo.\nChiesa arcipretale di San Lorenzo.\nLa chiesa arcipretale di San Lorenzo sorge su una piazza all'inizio del lungolago. L'edificio attuale del XVII secolo \u00e8 sorto in sostituzione del tempio precedente a tre navate, sorrette da piastroni terminanti con absidi. Di chiara impronta romanica resta il campanile del XII secolo a fianco della facciata decorato da archetti pensili e da due piani di bifore. La facciata si presenta con semplice coronamento a cimasa orizzontale sulle navate laterali e con una cimasa composita curvilinea sulla navata centrale.\nLa decorazione della chiesa risale al XVII secolo e segue il gusto decorativo barocco, in quanto presenta stucchi e grandi quadri. Da segnalare il prezioso ciborio intagliato, l'altare a baldacchino in legno policromo e l'organo, la cui prima costruzione, opera dell'organaro Pietro Antonio da Pallanza, risale al 1580-1585, mentre la seconda costruzione \u00e8 opera di Andrea Luigi Serassi di Bergamo e risale all'anno 1784.\nUnito alla chiesa, si riconosce ancora il complesso dell'abbazia benedettina, gi\u00e0 esistente nell'833 d.C., di cui rimane solo il chiostro.\nSantuario della Beata Vergine del Fiume.\nIl santuario della Beata Vergine del Fiume, posta lungo il fiume Meria, e un santuario dedicato alla Vergine Maria.\nMonastero di San Vittore.\nIl monastero di San Vittore, attualmente residenziale, era un monastero di suore dell'ordine dei Servi di Maria. Sollevato da ogni funzione religiosa nel 1786 per ordine di Giuseppe II d'Asburgo-Lorena, il monastero si \u00e8 trasformato in una villa che si affaccia sul lago in localit\u00e0 \"Pra Magno\".\nArchitetture militari.\nA 148 metri sopra Mandello sta il villaggio di Maggiana, che, con Mandello, divise tutte le vicende dei secoli ed ancora oggi \u00e8 frazione del comune. Solo nel 1621, erigendosi lo parrocchia di Crebbio, Maggiana fu assegnata ecclesiasticamente alla nuova parrocchia sottraendola a quella matrice di Mandello. Il villaggio appare assai pittoresco e, da qualunque parte venga osservato, si scorge dominato dalla imponente mole della vecchia casatorre che, ritta e ringiovanita, sta a sfidare i secoli. La sua forma \u00e8 quadrata, l'altezza \u00e8 di 40 braccia e la larghezza di dieci. Le mura hanno da ogni parte finestre ogivali che si alternano con delle feritoie. Si accede per un ampio portone medioevale, che immette in un cortiletto d'ingresso dal quale, per una comodo scala, si entra al primo piano della torre. Quivi, immurata nel camino, si osserva una lapide che porta incisa una dicitura su Federico Barbarossa or resa illeggibile dagli anni, dalla fuliggine e ancora dagli uomini, poich\u00e9 la pietra ora \u00e8 scomparsa forse per tre quarti nella base del camino e la poca emergente non lascia scoprire altro che qualche consonante sconnessa. Dal primo piano si sale ai piani superiori fino all'ultimo, un tempo tutto ornato di affreschi che ora si sono andati affievolendo fin quasi a scomparire: solo dei trofei d'armi dipinti negli angoli resistono ai tempi quasi a testimoniare ai visitatori odierni il soggiorno che vi fece l'imperatore Federico I. Verso il 1800, la torre pass\u00f2 in propriet\u00e0 del signor Francesco Alippi, il quale, orgoglioso di possedere un monumento tanto storico, la restaur\u00f2, ornando la sommit\u00e0 di un comodo terrazzo con quattro pilastrini granitici agli angoli congiunti fra loro da riquadri in ferro lavorato, sormontata in un angolo dal parafulmine, mettendo cos\u00ec l'interno al riparo dall'azione corrompitrice delle intemperie. Il 5 maggio 1828 un muratore stava smurando il camino al primo piano, quando rinvenne addossata al muro una lapide di granito tutta annerita dal fumo; pulita e lavata convenientemente vi si lessero le parole: (Federico, imperatore di Germania, qui sicuro 1158). Non \u00e8 a dire la gioia dell'Alippi al rinvenimento di una documentazione tanto sicura del soggiorno di Federico Barbarossa a Maggiana, e da quel giorno accrebbe a dismisura la sua considerazione per la torre di cui, orgoglioso, si sentiva proprietario. Dal 19 marzo 1910, la torre \u00e8 notificata al signor Tomaso Comini fu Ignazio, i familiari del quale, se richiesti, con la gi\u00e0 sperimentata cortesia, sono lieti di fare da guida nella visita alla torre fino al terrazzo, dal quale l'occhio si posa compiacente sui colli finitimi, sui pendii, sulla sottostante Mandello e sul lago fino a Bellagio.\nAree Naturali.\nGrotta Ferrera.\nLa grotta Ferrera si trova in localit\u00e0 Acqua Bianca.\nIl livello orografico della grotta \u00e8 590 metri sopra il livello del mare ed ha un dislivello massimo di circa -37 metri.\nLa caverna \u00e8 costituita essenzialmente da un'unica immensa sala lunga circa 175 metri e larga circa 50 metri. \u00c8 percorsa per un breve tratto da un ruscello proveniente da una volta che forma una cascata.\nL'accesso \u00e8 estremamente facile, poich\u00e9 si apre sul bordo di una mulattiera molto ben tenuta; anche la percorribilit\u00e0 interna \u00e8 facile, tuttavia il suolo \u00e8 coperto da fango scivoloso e costellato di crepacci.\nLa caverna \u00e8 stata originata dalla dissoluzione di una parte di roccia pi\u00f9 corrodibile seguita dal crollo di altri strati sovrastanti al fine di ristabilire l'equilibrio. Questo tipo di formazione \u00e8 frequente nelle grotte delle zone limitrofe.\nFrazioni e localit\u00e0.\nFrazioni.\nPittoresca frazione situata su una terrazza che domina il centro di Mandello e il lago. Tra le case in pietra del paese si erge la torre di origine medievale che nell'anno 1158 ospit\u00f2 l'Imperatore di Germania Federico I Hohenstaufen, detto \"il Barbarossa\". All'interno della torre \u00e8 allestito un museo, che raccoglie gli strumenti da lavoro tradizionali e dell'arte contadina.\nStoricamente sempre appartenuta a Mandello, in quanto questi territori appartenevano ai nobili mandellesi che, per raggiungere la frazione dall'altra parte del lago, vi arrivavano con la barca. Moregallo \u00e8, infatti, una frazione situata sulla riva opposta del lago passata alle cronache pochi anni fa, quando \u00e8 sorta una polemica sulla cava di sabbia presente in loco, che venne a essere sperequata e privata quasi completamente del materiale, prezioso per il mondo dell'edilizia.\nFrazione storica: nel 1786, nell'ambito della riforma delle circoscrizioni della Lombardia austriaca, Olcio fu assegnata alla provincia di Como, ritornando per\u00f2 gi\u00e0 nel 1791 sotto quella di Milano. In et\u00e0 napoleonica (1809) al comune di Olcio furono aggregati i comuni di Lierna e Uniti e Somana, ma dopo soli tre anni (1812) anche il comune di Olcio fu soppresso, e aggregato a Mandello. Tutti i centri recuperarono l'autonomia nel 1816, in seguito all'istituzione del Regno Lombardo-Veneto. All'Unit\u00e0 d'Italia (1861) Olcio contava 492 abitanti. Il comune venne soppresso nel 1927 e aggregato a Mandello del Lario. Olcio ospita anche una stazione ferroviaria dotata di 1 solo binario passante.\nFrazione posta in posizione dominante sul conoide di Mandello, a monte della riva sinistra del torrente Meria, fronteggia Somana sulla sponda opposta della valle. Il suo toponimo, indicato nel Catasto Teresiano come \"Roncio\", fa pensare ad un'origine bassomedievale dell'insediamento, come dimostrato per altre localit\u00e0 italiane con nomi derivati da \"ronco\" e simili, che tradiscono la loro origine nel dissodamento di terre prima incolte (vedi ad esempio Ronco Scrivia).\nCostitu\u00ec comune a s\u00e9 stante dal XIV sec. fino al 1927, salvo una breve interruzione durante il periodo napoleonico, tra 1809 e 1816\nCentro abitato condiviso coi comuni di Abbadia Lariana, Ballabio e Lecco, \u00e8 importante per gli impianti sciistici.\nFrazione posta a nord del centro abitato verso Lierna \u00e8 stato per lungo tempo un comune a s\u00e9 stante, \u00e8 punto di parenza per le ascensioni al gruppo della Grigna Settentrionale\nLocalit\u00e0.\nComune della riviera di Lecco, appartenne alla comunit\u00e0 della pieve di Mandello.\nA norma degli statuti di Mandello, risalenti agli ultimi anni del XIV secolo, i comuni facenti capo a Mandello \"communia et universitates terrarum\"), compresi cio\u00e8 nella giurisdizione pievana, dovevano nominare un console (con l'obbligo di presentare le denunce al rettore di Mandello), un caneparo e due estimatori per ciascuno (statuti di Mandello XIV secolo; Zucchi 1959).\nDal XV al XVIII secolo, Molina fu sempre sottoposta al podest\u00e0 di Mandello e compresa nella giurisdizione di Mandello, parte dal 1537 del contado della riviera.\nSecondo quanto riportato nelle risposte ai 45 quesiti della real giunta del censimento, nel 1751 Molina formava un comune (o \u201cconsolaria\u201d) aggregato alla comunit\u00e0 generale di Mandello, compresa nella riviera di Lecco, allora infeudata al conte Ercole Sfondrati e dipendente dal podest\u00e0 feudale di Mandello (presso la cui banca criminale il console era solito prestare giuramento), concorrendo con le altre terre della pieve di Mandello al pagamento dei carichi spettanti alla comunit\u00e0 generale (Risposte ai 45 quesiti, 1751, Mandello).\nNel compartimento territoriale dello Stato di Milano (editto 10 giugno 1757), Molina figura aggregato al comune di Rongio, nella pieve di Mandello, compresa nella riviera di Lecco e nel Ducato di Milano.\nLocalit\u00e0 con case e condomini.\nPiccola localit\u00e0 posta anche nel comune di Abbadia Lariana, ha una sola via: Via del Ram. Da Piani Resinelli Primo si gode un bel panorama.\nLocalit\u00e0 abbastanza grande; anche da qui si gode un bel panorama. \u00c8 posta anche nel comune di Abbadia Lariana.\nUna colonna situata nei pressi della chiesa di San Zenone ricorda il saccheggio di Mandello del 1636 per mano dei soldati capeggiati da Enrico II di Rohan.\nSociet\u00e0.\nEtnie e minoranze straniere.\nAl 1\u00ba gennaio 2019 gli stranieri residenti nel comune erano 507, ovvero il 4,9% della popolazione. Di seguito sono riportati i gruppi pi\u00f9 consistenti:\nCultura.\nEventi.\nDi seguito sono riportate le maggiori manifestazioni che si svolgono durante l'anno sul territorio comunale:\nGeografia antropica.\nSecondo lo statuto comunale, il territorio comunale comprende, oltre al capoluogo, le frazioni di Olcio, Maggiana, Moregallo, Piani Resinelli, Rongio e Somana.\nSecondo l'ISTAT, il territorio comunale i centri abitati di Maggiana e Mandello del Lario, e il nucleo abitato di Piani Resinelli.\nEconomia.\nIn passato era diffusa la coltivazione di olivi (da cui veniva prodotto l'Olio lombardo) e viti, che ora rimane solo a livello personale e poco diffusa. Nella frazione di Maggiana, fino alla seconda met\u00e0 del Novecento, veniva coltivato il gelso bianco per l'allevamento del baco da seta. La seta veniva lavorata nella filanda locale, che ora \u00e8 una casa abitata. Con l'affermarsi delle fibre sintetiche, l'allevamento del baco da seta \u00e8 andato scomparendo in tutta la regione e, con essa, anche la coltivazione del gelso.\nOggi l'economia del paese si basa soprattutto sull'industria, in particolare quella metalmeccanica e quella manifatturiera. Alcune di queste aziende sono note e rinomate in tutto il mondo.\nCon la crisi economico-finanziaria di questi ultimi anni, hanno chiuso i battenti altre realt\u00e0 storiche del territorio mandellese, come:\nInfrastrutture e trasporti.\nFerrovie.\nIl comune dispone di due stazioni ferroviarie posta sulla ferrovia Tirano-Lecco. La stazione \u00e8 servita dai treni regionali in servizio sulla tratta da Sondrio a Lecco, e dai RegioExpress in servizio sulla tratta da Tirano a Milano.\nSport.\nIl paese di Mandello del Lario ha ricevuto molti riconoscimenti sportivi mondiali grazie ai suoi atleti e olimpionici della Canottieri Moto Guzzi.\nAmministrazione.\nGemellaggi.\nA partire dal 2011, \u00e8 stato istituito dall'Amministrazione comunale il comitato, avente la funzione di coordinare l'attivit\u00e0 dei gemellaggi instaurati dal Comune.\nConsulta giovanile.\nL'11 novembre 2010 \u00e8 entrata in carica la nuova Consulta giovanile, luogo istituzionale e partecipativo per tutti i giovani del paese varato dal Consiglio comunale del 30 settembre 2010.\nComunit\u00e0 montana.\nFa parte della Comunit\u00e0 Montana \"Lario Orientale - Valle San Martino\"."}
{"id": "21120", "revid": "712828", "url": "https://it.wikipedia.org/wiki?curid=21120", "title": "Margno", "text": "Margno (\"Margn\" in dialetto valsassinese) \u00e8 un comune italiano di 368 abitanti della provincia di Lecco in Lombardia.\nGeografia fisica.\nMargno si trova ai piedi del Monte Muggio e il Cimone di Margno, in alta Valsassina.\nNel territorio comunale si trova il Pian delle Betulle.\nStoria.\nIn epoca medievale, il territorio di Margno costituiva un feudo dell'arcivescovo di Milano e disponeva di una rocca, situata in localit\u00e0 Bagnala.\nNel XVI secolo Margno si trov\u00f2 a far parte dei territori conquistati dal Medeghino.\nNel 1647 alla famiglia Monti venne concesso l'infeudamento di Margno.\nMonumenti e luoghi d'interesse.\nArchitetture religiose.\nParrocchiale di San Bartolomeo.\nRisalente al XV secolo ma rimaneggiata e ampliata nei successivi, la chiesa si presenta oggi con una facciata neogotica.. La chiesa \u00e8 dotata di un campanile datato 1666, costruito nello stesso secolo in cui vennero realizzati gli stucchi che decorano l'interno della parrocchiale, i quali fungono da ornamento a una serie di affreschi di epoche differenti. Tra i dipinti, opere di Luigi Tagliaferri e, sull'altarmaggiore, un polittico di scuola lombarda. Alla met\u00e0 dell'Ottocento risalgono invece una serie di arredi realizzati in legno di noce da artigiani della zona: un pulpito, alcuni confessionali e un coro."}
{"id": "21121", "revid": "169219", "url": "https://it.wikipedia.org/wiki?curid=21121", "title": "Merate", "text": "Merate (\"Meraa\" in dialetto brianzolo) \u00e8 un comune italiano di abitanti della provincia di Lecco in Lombardia. \nGeografia fisica.\nTerritorio.\nMerate \u00e8 la cittadina fulcro dell'area nota appunto come Brianza meratese o Meratese, zona della Brianza in provincia di Lecco. \u00c8 distesa su un territorio collinare, tipico delle prealpi lombarde di cui fa parte. \u00c8 popolata, con una densit\u00e0 abitativa di ab./km\u00b2. Copre una superficie di 11,07 km\u00b2 situata mediamente a 298 m s.l.m.\nConfina con i comuni di: Calco, Cernusco Lombardone, Imbersago, Montevecchia, Olgiate Molgora, Osnago, Robbiate e Ronco Briantino (MB).\nClima.\nMerate, secondo la classificazione dei climi di K\u00f6ppen, gode di un clima temperato delle medie latitudini (\"Cfa\"), piovoso o generalmente umido in tutte le stagioni e con estati molto calde e afose con temperature che non superano mediamente i 35\u00a0\u00b0C.\nLe precipitazioni si concentrano nei periodi compresi tra marzo e maggio, con un leggero calo nei mesi estivi, e un riacutizzarsi nel periodo compreso tra ottobre e novembre inoltrato.\nL'inverno \u00e8 caratterizzato generalmente da una percentuale di piovosit\u00e0 molto bassa, e la neve cade discretamente, tra novembre e marzo.\nIl comune appartiene alla zona climatica E.\nOrigini del nome.\nLe origini di Merate sembrano risalire all'epoca Gallo-Romana. Anticamente era chiamata Melate. Per alcuni il nome deriverebbe dal greco \"melas\" che significa fosco, vista la presenza di fitte e numerose boscaglie; per altri, invece, da \"mela\", in relazione alle numerose coltivazioni di pomi presenti un tempo. Il nome \"Melatum\" \u00e8 comunque possibile trovarlo in un documento del IV secolo.\nStoria.\nIl nome \"Merate\" appare per la prima volta in un documento del 926 d.C., sebbene forse l'insediamento abitativo esistesse gi\u00e0 in epoca romana. Il territorio, in epoca romana, era attraversato dalla \"via Spluga\", strada romana che collegava Milano con il passo dello Spluga.\nDal 1019 Merate costitu\u00ec un feudo di Ariberto da Intimiano, che in un secondo momento lo affid\u00f2 al monastero milanese di San Dionigi.\nIn un diploma di Federico I, dato a Roncaglia nel 1158 si conferma al monastero di San Dionigi di Milano la titolarit\u00e0 del castello di Merate, ordinando che tutti gli uomini del centro brianzolo giurino fedelt\u00e0 all'abate ed ai suoi successori, e non si prendano pi\u00f9 l'arbitrio di eleggere propri rappresentanti senza il permesso dell'abate di San Dionigi.\nQuindi siamo in presenza di uno dei primi liberi Comuni costituiti in un paese della Brianza. Per secoli poi Merate fece parte della Pieve di Brivio ma col tempo, a partire dal XVI secolo, divenne pi\u00f9 importante del comune capopieve e nel corso dei primi anni del XIX secolo prese il suo posto. Durante le lotte fra i Torriani (della Torre) e i Visconti per la supremazia a Milano, Merate sub\u00ec notevoli danni; fu soprattutto il castello a farne le spese, distrutto come del resto la fortificazione situata sui colli di Sabbioncello .\nLa ripresa di Merate avvene verso il XVII secolo quando, dopo una decimazione causata dalla peste, divenne uno dei pi\u00f9 ricchi comuni della zona, dopo Lecco, favorito dalle riforme austriache e dall'opera dei Barbiano di Belgioioso. In questo periodo, il territorio di Merate fu dapprima infeudato dai Novati (iniziatori di Villa Belgioioso), poi dagli Airoldi e infine riscattato dagli stessi abitanti del luogo.\nAll'inizio del XVI secolo i coniugi Riva fecero costruire un istituto scolastico, che fu poi gestito dai padri Somaschi. In questa scuola, dal 1791 al 1796 studi\u00f2 il giovane Alessandro Manzoni, alla morte del quale l'istituto fu ribattezzato collegio Manzoni.\nDopo l'Unit\u00e0 d'Italia, Merate crebbe industrialmente con la creazione di banche e industrie edili.\nIl periodo fra le due guerre vide il notevole sviluppo dell'industria meccanica e tessile.\nNel 1926 venne costruito e inaugurato l'osservatorio astronomico, nello stesso anno il comune si ingrand\u00ec territorialmente, annettendosi alcuni comuni vicini.\nNel secondo dopoguerra l'industria continua a crescere e la popolazione passa dai circa 9000 abitanti del 1951 ai 14.000 odierni.\nCon D.P.R. 27 dicembre 1991 Merate fu elevata al titolo di Citt\u00e0.\nMonumenti e luoghi d'interesse.\nArchitetture religiose.\nChiesa parrocchiale di Sant'Ambrogio.\nLa chiesa parrocchiale di Sant'Ambrogio fu rimaneggiata nel XVII secolo. I lavori di costruzione della facciata e del campanile furono portati avanti da Carlo Buzzi. Nel 1758, gli interni della chiesa, allora riccamente affrescati, furono completamente ridecorati con nuovi dipinti e stucchi in stile barocco.\"\" Nel 1836 si assistette a un nuovo completo rifacimento delle decorazioni, oggetto di ulteriori rimaneggiamenti anche sul finire dello stesso secolo.\"\" \nOggi la chiesa conserva ancora un altarmaggiore del Pollack, affreschi di Giovanni Antonio Cucchi, vetrate di Giovanni Battista Bertini, un'ancona di inizio Seicento\"\" e, ai lati del presbiterio, due affreschi di Antonio Sibella.\"\" A quest'ultimo autore viene attribuito anche un affresco monocromo che, sulla volta, raffigura l'episodio in cui sant'Ambrogio imped\u00ec a Teodosio di entrare in chiesa.\"\" Tra le opere ospitate nella chiesa vi \u00e8 anche una grande tela primoseicentesca, gi\u00e0 pala dell'altarmaggiore della chiesa prima dell'inizio dei rimaneggiamenti, sulla quale sono raffigurati i santi Ambrogio, Gervasio e Protasio, Carlo Borromeo e Francesco d'Assisi, oltre al committente dell'opera.\"\" Rappresentazioni del santo titolare della chiesa si ritrovano anche in un affresco sulla volta della navata (dove Ambrogio \u00e8 raffigurato in gloria),\"\" oltre che in una tela Seicentesca conservata nella vicina casa parrocchiale, il cui ingresso ospita un bassorilievo del 1461 raffigurante lo stesso santo; fino al 1648, la scultura si trovava sulla facciata della chiesa.\nArchitetture civili.\nVilla Belgioioso Brivio Sforza.\nGi\u00e0 esistente nel 1540, la villa fu ampliata nel Seicento dai Novati. Nel secolo successivo, l'edificio venne incorporato in una struttura rococ\u00f2 progettata probabilmente da Giacomo Muttoni. Allo stesso Muttoni \u00e8 attribuita la realizzazione di un giardino all'italiana. Una raffigurazione della villa in questo periodo si ritrova nell'opera \"Ville di delizia\" di Marc'Antonio Del Re. Nel 1749 la villa pass\u00f2 nelle mani di Barbara D'Adda, consorte di Antonio Barbiano di Belgioioso. Al loro figlio, Alberico Barbiano di Belgioioso, si deve una massiccia campagna di ristrutturazioni (forse commissionata a un architetto della scuola del Piermarini) durate fino al 1789. Durante i lavori, i corpi laterali vennero rialzati a livello di quello centrale, mentre le strutture a lato delle ali vennero demolite; dal lato del giardino si realizz\u00f2 una facciata unitaria, mentre sull'altro lato vennero costruiti due bracci protesi in avanti, in modo tale da formare un cortile d'onore. Leopoldo Pollack si occup\u00f2 invece dei giardini, curandone una almeno parziale trasformazione in \"bosco inglese\" (1791), che divenne completa nel 1837, con la scomparsa del giardino all'italiana. Per via ereditaria, la villa pass\u00f2 pi\u00f9 volte di mano, subendo rimaneggiamenti sia sotto la gestione di Amalia Belgiosio (1821-1822) sia sotto quella di Luigi Belgioioso. Divenenuta propriet\u00e0 di Gian Giacomo Trivulzio (1862), la villa fu interessata da nuovi lavori, commissionati ad Emilio Alemagna, allo scopo di ristrutturare l'ingresso. Attualmente appartiene ai Brivio Sforza.\nSociet\u00e0.\nEvoluzione demografica.\nMerate si trova al centro di una grande area fortemente urbanizzata e costituita da diversi comuni del lecchese e del vimercatese che oramai costituiscono un tutt'uno, in quanto lo sviluppo edilizio degli ultimi decenni ha eliminato i confini naturali esistenti tra i vari centri abitati. I comuni dell'area urbana di Merate possono essere raggruppati in due diverse fasce:\n- una prima fascia interna (1\u20133\u00a0km in linea d'aria dal centro di Merate), comprendente i comuni di Robbiate, Paderno d'Adda, Osnago, Cernusco Lombardone e Ronco Briantino, la cui popolazione raggiunge, al 31 agosto 2015 (dati Istat), 37 223 abitanti;\n- una seconda fascia esterna (3\u20138\u00a0km in linea d'aria dal centro di Merate), comprendente i comuni di Imbersago, Verderio, Bernareggio, Aicurzio, Sulbiate, Lomagna, Carnate e Usmate Velate, con una popolazione complessiva pari a 85 026 abitanti (dati Istat, al 31/08/15).\nMerate, con la sua area urbana, si configura cos\u00ec come secondo centro della provincia di Lecco, dopo il capoluogo (al centro di un agglomerato urbano di 120 000 abitanti).\nEtnie e minoranze straniere.\nGli stranieri residenti nel comune sono , ovvero il 9,7% della popolazione. Di seguito sono riportati i gruppi pi\u00f9 consistenti:\nReligione.\nA Merate sono presenti comunit\u00e0 di alcuni istituti religiosi cattolici: i Frati Minori (convento di Santa Maria Nascente a Sabbioncello, sede dell'Infermeria dei francescani della provincia di Lombardia), le Dame Inglesi (casa provincializia della provincia italiana; liceo \"Mary Ward\") e le Ancelle del Bambin Ges\u00f9 (istituto geriatrico e riabilitativo \"G. e C. Frisia\"). Inoltre \u00e8 presente una sede della Chiesa di Ges\u00f9 Cristo dei Santi degli Ultimi Giorni.\nLingue e dialetti.\nOltre alla lingua italiana, a Merate \u00e8 utilizzato il dialetto brianzolo, una variante della lingua lombarda.\nCome tutti i dialetti lombardi occidentali, anche il brianzolo \u00e8 sostanzialmente una lingua romanza derivata dal latino.\nIstituzioni, enti e associazioni.\nLa Fondazione Giuseppe Mozzanica di Pagnano, frazione di Merate, \u00e8 nata per preservare e far conoscere l'opera di uno scultore e pittore schivo, restio all'autopromozione, legato a un'idea di lavoro artistico profondamente etica, prima ancora che estetica.\nCostituita nel 2007, la Fondazione ha il suo cuore nella gipsoteca \u2013 insieme scrigno e laboratorio \u2013 fatta costruire dall'artista negli anni cinquanta nella corte della propria abitazione. Qui sono esposti i gessi, ma anche le opere in marmo, bronzo e terracotta realizzati fra gli anni Venti e Sessanta, a testimoniare una ricerca rigorosa e coerente. Oltre alle opere scultoree \u2013 circa 260 pezzi \u2013 la collezione comprende anche i disegni e i dipinti dell'artista, nonch\u00e9 un'importante serie di lastre fotografiche. La Fondazione Giuseppe Mozzanica \u00e8 socia dell'AICPM (Association Internationale pour la Conservation et la Promotion des Moulages).\nCultura.\nL'osservatorio astronomico.\nGi\u00e0 dalla fine dell'Ottocento l'inquinamento luminoso e le vibrazioni indotte dal passaggio delle prime vetture tranviarie erano tali che all'Osservatorio Astronomico di Brera, insediatosi nel Settecento presso lo storico palazzo di Brera nel centro di Milano, gli astronomi incontravano serie difficolt\u00e0 nelle loro osservazioni. L'idea di costruire una nuova sede osservativa fuori citt\u00e0 si concretizz\u00f2 solo negli anni venti con l'acquisto della villa San Rocco e la sua conversione nell'attuale osservatorio astronomico (1923). Questa era stata nei secoli scorsi convento dei frati Cappuccini, in seguito villa privata, poi verso la fine dell'Ottocento clinica per le cure naturali e infine nel corso della prima guerra mondiale centro di convalescenza per ufficiali.\nOggi la Brianza \u00e8 una delle aree pi\u00f9 densamente popolate d'Italia e l'inquinamento luminoso \u00e8 notevole. Ci\u00f2 nonostante l'osservatorio di Merate \u00e8 attivo nel settore della ricerca stellare e cosmologica e nel campo della tecnologia dei sistemi ottici, in cui \u00e8 leader internazionale nello sviluppo di tecnologia per la costruzione di ottiche per l'astronomia X destinate ai telescopi operanti nella regione X dello spettro elettromagnetico. \u00c8 anche attivo per osservazioni minori e per le tesi di laurea e dottorato degli studenti universitari. Tra le sue numerose attrezzature vi sono un cannone ionico per la rifinitura delle ottiche di altissima precisione operata con il metodo dell\"'ion beam figuring\", unico esemplare in Italia e tra i pochi nel mondo, e tre telescopi ottici.\nDall'autunno del 2003 \u00e8 in corso un programma continuativo a lungo termine di osservazione di stelle doppie visuali strette, con la tecnica della \"speckle interferometria\", attuato allo storico telescopio Zeiss di un metro di apertura.\nSport.\nLa societ\u00e0 storica e pi\u00f9 blasonata \u00e8 l'A.S. Merate che annovera squadre di pallavolo, atletica leggera e ginnastica artistica.\nIn particolare la societ\u00e0 A.S. Merate Volley, nel corso degli anni, ha raggiunto livelli di eccellenza nella pallavolo maschile arrivando a conquistare pi\u00f9 volte la partecipazione a campionati di livello nazionale.\nLa squadra di calcio cittadina pi\u00f9 rilevante \u00e8 l'Associazione Calcio Merate, che ha iniziato la sua attivit\u00e0 nel 1909, cambiando numerose denominazioni. Milita in Promozione e nella sua storia ha raggiunto come massimo risultato il campionato di Serie D.\nAltra societ\u00e0 calcistica \u00e8 l'O.S.G.B. Merate, che pratica sia il calcio che la pallavolo.\n\u00c8 presente inoltre la societ\u00e0 \nLa Libertas Merate Due \u00e8 invece una societ\u00e0 che si occupa di nuoto.\nImpianti sportivi.\nPalazzetto polivalente con piscine interne ed esterne sito in via G. Matteotti, 18. Palestra con capienza di 450 posti e Piscina coperta con capienza tribune di 200 posti. Parco estivo con scivoli e capienza massima di 400 posti.\nNel comune si trova lo Stadio \"Enrico Ferrario\", impianto con una capienza massima di 1.300 posti, formato da una tribuna coperta e da una curva."}
{"id": "21125", "revid": "122437754", "url": "https://it.wikipedia.org/wiki?curid=21125", "title": "Molteno", "text": "Molteno (\"M\u00fclt\u00e9e\" in dialetto brianzolo) \u00e8 un comune italiano di abitanti della provincia di Lecco in Lombardia.\nGeografia fisica.\nTerritorio.\nCaratteristica centrale del territorio di Molteno \u00e8 un colle, denominato \"Ceppo\", sul quale si erge la chiesa di San Giorgio (santo patrono del paese). Il Ceppo (304 m s.l.m.) caratterizza il paesaggio di questa zona della Brianza stagliandosi su uno sfondo composto dalle prealpi lecchesi (Cornizzolo, Resegone, gruppo delle Grigne, Monte Barro). Il territorio del paese (confinante con i territori dei comuni di Oggiono, Bosisio Parini, Sirone, Garbagnate Monastero, Annone di Brianza, Costa Masnaga e Rogeno) \u00e8 attraversato dai torrenti Bevera e Gandaloglio, con quest'ultimo a confluire nel primo.\nStoria.\nMolteno fu abitata dai Romani, come testimoniano reperti ritrovati nel 1912 durante alcuni scavi. Furono rinvenute dieci tombe del tipo a inumazione con copertura a doppio spiovente con pareti formate da lastre di pietra e tegoloni. Varie le ceramiche, le armi, gli utensili e le armille ritrovate: una moneta dell'imperatore Costante I (335-350 d.C.) le data al IV secolo. Verso il VI secolo vennero erette le prime chiese anche nei piccoli borghi. Secondo alcuni documenti durante il Medioevo a Molteno vi era un castello, poi andato distrutto. \nDurante l'Aurea Repubblica Ambrosiana, un certo \"Petrolus de Molteno\" figura tra gli amministratori della citt\u00e0 di Milano per l'anno 1447, mentre un altro \"de Molteno\" fece parte dei nuovi capitani eletti per il 1448. In seguito, come il resto del Lecchese, anche Molteno segu\u00ec le vicende del Ducato di Milano, passando attraverso le diverse dominazioni di Francia, Spagna, poi di nuovo dei francesi (per una seconda e breve parentesi) e, infine, degli austriaci, fino alle prime insurrezioni e all'Unit\u00e0 d'Italia. \nMolteno ha fatto parte della provincia di Como fino al 1992, anno in cui \u00e8 entrato a far parte della nuova provincia di Lecco insieme ad altri 83 comuni scorporati dalla provincia comasca e a 6 comuni scorporati dalla provincia di Bergamo. \nMonumenti e luoghi d'interesse.\nArchitetture religiose.\nParrocchiale di San Giorgio.\nLa chiesa di san Giorgio, con funzioni di parrocchiale gi\u00e0 nel XV secolo, fu rimaneggiata nel corso del Seicento ,periodo al quale risalgono tre altari.\nNel 1787, il campanile fu dotato di un concerto di quattro campane. \nArchitetture civili.\nIl nuovo municipio di Molteno \u00e8 situato all'interno del parco di Villa Rosa, gi\u00e0 Villa Riva, un'area verde di discrete dimensioni con un sentiero circolare percorribile a piedi o in bicicletta. La Villa, prima di appartenere al Comm. Aldo Rosa, era di propriet\u00e0 di un ramo della nobile famiglia Riva, come documentato dallo stemma gentilizio ancora visibile sulla facciata. Il parco in stile inglese, di notevole importanza per l'epoca, comprendeva un campo da pallavolo, una ghiacciaia e una piscina. Si narra che la Villa fosse spesso frequentata dal Duce Benito Mussolini in occasione di feste e ricevimenti, a conferma di ci\u00f2 si possono ancora osservare, nell'adiacente via della Vittoria che costeggia il parco, delle effigi del Duce presenti sul muro di alcune abitazioni.\nAltro.\nLa piazza centrale del paese \u00e8 piazza Risorgimento, dalla quale ha inizio la strada in salita che conduce alla chiesa di San Giorgio, sul colle Ceppo. Dal sagrato della chiesa \u00e8 possibile ammirare verso sud un ampio panorama del paese e delle colline brianzole.\nAltra importante piazza di Molteno \u00e8 Piazza Europa, che ospita ogni mercoled\u00ec mattina il mercato cittadino e si affaccia su un piccolo parco giochi.\nImportanti sono anche le scuole medie che raccolgono gli studenti non solo di Molteno ma anche di Sirone, Garbagnate Monastero e Rogeno.\nMolteno \u00e8 legata al celebre cantautore Lucio Battisti, originario della provincia di Rieti. Dopo aver vissuto per un periodo a Milano, Battisti si stabil\u00ec nel 1973 a Molteno (all'epoca ancora in provincia di Como) e vi visse fino alla sua scomparsa nel 1998, venendo sepolto nel cimitero del comune brianzolo, dove rimase fino al 2013, quando la salma fu trasferita a San Benedetto del Tronto e cremata.\nInfrastrutture e trasporti.\nMolteno \u00e8 un importante centro di scambio ferroviario della Brianza.\nDalla stazione del paese \u00e8 possibile raggiungere Milano, Lecco e Como attraverso la ferrovia Monza-Molteno-Lecco e la ferrovia Como-Lecco.\nMolteno \u00e8 attraversato a ovest dalla Strada statale 36 del Lago di Como e dello Spluga (SS 36), che collega Milano al confine di Stato con la Svizzera al Passo dello Spluga, attraversando il capoluogo di provincia Lecco.\nSport.\nLa principale rappresentativa sportiva del paese \u00e8 la squadra di pallamano H.C. San Giorgio Molteno che vanta tre stagioni in A1 (1983-84, 2017-18, 2020-21) e uno scudetto under 20 (stagione 2016-17). L'impianto sportivo di maggior rilievo del paese \u00e8 il Palazzetto San Giorgio, situato nell'oratorio di San Giovanni Bosco. La struttura, concepita per ospitare allenamenti e partite di pallamano, viene utilizzata anche per partite di calcio a cinque, pallavolo e manifestazioni di vario genere."}
{"id": "21127", "revid": "124747766", "url": "https://it.wikipedia.org/wiki?curid=21127", "title": "Montevecchia", "text": "Montevecchia (\"Muntav\u00e9gia\" in dialetto brianzolo) \u00e8 un comune italiano di abitanti della provincia di Lecco in Lombardia.\nLe colline su cui sorge dominano il territorio del Meratese, nella Brianza nordorientale. \u00c8 sede del Parco regionale di Montevecchia e della Valle del Curone.\nGeografia fisica.\nIl comune di Montevecchia si sviluppa nel territorio del Meratese.\nSi estende su una superficie di . Il punto pi\u00f9 alto della collina del paese si trova ad un'altitudine di \nMontevecchia confina a nord con Olgiate Molgora, La Valletta Brianza, a est con Cernusco Lombardone e Merate, a ovest con Missaglia, a sud con Osnago.\nSismologia.\nSecondo la Classificazione sismica, il comune appartiene alla fascia soggetta a sismicit\u00e0 bassa.\nClima.\nSecondo la classificazione climatica, Montevecchia appartiene alla zona E.\nLa particolarit\u00e0 \u00e8 che in cima al paese il clima \u00e8 differente rispetto ai paesi limitrofi a valle, infatti si riscontrano circa 2 gradi in meno d'estate e 2 gradi in pi\u00f9 in inverno. Grazie alla buona esposizione solare, sul versante meridionale del colle riescono a crescere piante da clima mediterraneo, come la vite e diversi tipi di erbe aromatiche.\nOrigini del nome.\nLa parola Montevecchia si ritiene sia riferibile alla fortificazione romana che si trovava al posto dell'attuale santuario, circondata da una cerchia di mura protettiva di oltre 800 metri di sviluppo.\nIl nome Mons Vigiliae (monte delle Vedette), si sarebbe nel tempo involgarito in Mons Vegliae, Monte Vegiae, Monte Vegia, sino all'attuale dialetto brianzolo, nel quale \"Vegia\" significa \"Vecchia\".\nIn realt\u00e0, data l'antichissima colonizzazione del colle, \u00e8 pi\u00f9 probabile un'origine celtica del toponimo, alla quale sarebbe stato poi aggiunto il termine latino \"mont(em)\", quale \"Owignya\" od \"Owikya\", derivanti dalla stessa radice ed indicanti la presenza di pecore, agnelli o cervi. La successiva apertura della \"o\" in \"a\", molto frequente in posizione pretonica, la palatalizzazione della sillaba successiva, fenomeno ordinario nel periodo tardo-latino, e l'apofonia della vocale tonica, tipica del lombardo, avrebbero generato il toponimo \"Montaveggia\", di cui \"Montevecchia\" non \u00e8 che un adattamento recente (certamente dopo il 1875).\nStoria.\nL'origine di insediamenti umani nel territorio di Montevecchia \u00e8 di antica data. Nel parco di Montevecchia alla fine degli anni settanta furono rinvenuti due accampamenti risalenti all'epoca dell'Uomo di Neanderthal e dell'Homo sapiens, datati rispettivamente il primo a anni ed il secondo a . Questi insediamenti sono alcuni fra i pi\u00f9 antichi situati in Lombardia.\nPoco si sa, invece, della Montevecchia romana se si escludono le tracce di una fortificazione di oltre 800 metri di sviluppo rinvenute nei pressi dell'attuale santuario (vedi alla voce etimologia).\nMaggiore \u00e8 la documentazione sulle vicende a partire dal medioevo, che vedono Montevecchia amministrata come comunit\u00e0 libera della Brianza sino all'et\u00e0 moderna.\nNel 1647 Montevecchia venne concessa in feudo alla famiglia Panigarola, che si estinse nel 1703. Nel 1713 il Conte Giacomo Brivio di Brochles, originario di Montevecchia, compr\u00f2 il feudo natale, e la sua famiglia lo tenne fino al 1740, quando Carlo Brivio lo vendette agli Agnesi, famiglia di Milano. Il titolo di conte di Montevecchia fu del senatore Donzelli Beniamino fino al 1952.\nDal 1809 al 1816 e dal 1928 al 1966 il comune di Montevecchia fu unito a Cernusco Lombardone formando il comune di Cernusco Montevecchia.\nSimboli.\nLo stemma del Comune di Montevecchia \u00e8 stato concesso con il decreto del Presidente della Repubblica del 3 marzo 2005.\nMonumenti e luoghi d'interesse.\nArchitetture religiose.\nSantuario della Beata Vergine del Carmelo.\nAl termine di una strada segnata dalle cappelle della \"via Crucis\" si trova il santuario della Beata Vergine del Carmelo, di origini medievali, collocato in cima alla collina di Montevecchia.\nSi attribuisce la costruzione della prima chiesetta ai Longobardi che la dedicarono al loro santo \"preferito\" San Giovanni Battista (come il Duomo di Monza realizzato dalla regina Teodolinda).\nPoich\u00e9 in epoca romana vi era sulla sommit\u00e0 di Montevecchia un posto di vigilanza, e nel paese sottostante un Castrum importante dove si controllava le principali arterie, all'arrivo dei Longobardi, le postazioni romane furono utilizzate per edificare due chiese entrambe dedicate a San Giovanni Battista.\nIl confinante comune di Cernusco Lombardone, \u00e8 . Al periodo medievale risale l'origine del campanile, sorto come torre di avvistamento.\nLa chiesetta longobarda sulla sommit\u00e0 di Montevecchia \u00e8 resistita sino al 1570, epoca in cui un incendio dovuto \"all'incuria del parroco\" (si legge dagli atti della visita di san Carlo Borromeo) la distrusse interamente insieme ai paramenti e agli arredi sacri. Per quasi un secolo le messe furono officiate nella cappella di San Bernardo, sino al 1630, anno in cui il santuario fu ricostruito, ma con dimensioni ridotte rispetto all'attuale.\nAmpliamenti con l'aggiunta della sacrestia da un lato e di ampi locali per la residenza dei preti officianti (avvenuti tra la fine del 1660 e la met\u00e0 del Settecento) ha portato il santuario alle dimensioni attuali.\nNel 1924 l'attuale santuario fu dedicato alla Beata Vergine del Carmelo e consacrato nel novembre del 1954 dal cardinale Schuster.\nInternamente, la chiesa conserva due cappelle riccamente affrescate: \nA pochi metri dal santuario si trovano alcune antenne radio che ripetono i segnali di alcune emittenti radiofoniche locali lombarde nell'area brianzola.\nSociet\u00e0.\nEtnie e minoranze straniere.\nGli stranieri residenti nel comune sono 107, ovvero il 4,3% della popolazione.\nEconomia.\nEnogastronomia.\nIl comune di Montevecchia \u00e8 noto per la produzione di erbe aromatiche, (salvia, rosmarino, basilico, timo e alloro) e di vini; il paese \u00e8 infatti la patria del \"Pincian\u00e8l\", il classico vino rosso dell'Alta Brianza, ora con denominazione IGT dal consorzio Terre Lariane. Il vino bianco secco di Montevecchia \u00e8 invece menzionato da Carlo Porta in uno scritto realizzato per le seconde nozze di Napoleone Bonaparte. \nLa salvia ed il rosmarino di Montevecchia sono riconosciuti come Prodotti agroalimentari tradizionali lombardi..\nDegni di nota sono anche i famosi \"furmag\u00e9tt de Muntav\u00e9gia\" (o \"furmag\u00e9tt de facir\u00f6la\"), tipici formaggini di latte vaccino, anch'essi riconosciuti come prodotti agroalimentari tradizionali.\nSport.\nCalcio.\nPer quanto concerne il calcio l'A.S.D. Montevecchia milita in Seconda Categoria.\nCiclismo.\nLa salita che porta a Montevecchia \u00e8 molto frequentata dagli appassionati di ciclismo. Il punto d'inizio \u00e8 il semaforo sulla strada provinciale Cernusco Lombardone-Monticello Brianza, a quota . Si tratta di una salita piuttosto impegnativa, lunga poco pi\u00f9 di , con diversi strappi secchi e pendenze che raggiungono il 19% (cartello stradale dopo circa ). La salita vera e propria termina nei pressi della chiesetta di san Bernardo, a circa di quota; di qui la strada prosegue pianeggiante, con alcuni leggeri saliscendi, dapprima asfaltata e poi sterrata (questo tratto \u00e8 chiuso al traffico automobilistico), inoltrandosi nel bosco. Dopo ritorna asfaltata e riprende a salire, e in poco meno di raggiunge Lissolo, dove si allaccia alle strade che salgono da Sirtori e da Perego.\nUna strada alternativa, meno battuta, si distacca dalla strada provinciale ad alcune centinaia di metri dal semaforo, verso Cernusco: passando per le frazioni di Passone e Pertevano essa si ricongiunge con la strada principale circa a met\u00e0 della salita. Questo versante presenta pendenze ancora pi\u00f9 forti dell'altro: in particolare subito dopo Pertevano vi \u00e8 un \"muro\" di circa 200 metri con pendenze che toccano il 25%. \u00c8 uno dei tratti pi\u00f9 impegnativi di tutta la Brianza.\nIl 12 luglio 2008 Montevecchia ha ospitato l'arrivo in salita della settima tappa del Giro Donne 2008; tappa dominata da Fabiana Luperini che, premiata da Fiorenzo Magni, ha festeggiato il suo 5\u00ba giro, dieci anni dopo il poker di successi ottenuto tra il 1995 e il 1998."}
{"id": "21131", "revid": "2022787", "url": "https://it.wikipedia.org/wiki?curid=21131", "title": "Morterone", "text": "Morterone (\"Murterun\" in dialetto locale) \u00e8 un comune italiano di 32 abitanti della provincia di Lecco in Lombardia, al confine con il capoluogo.\n\u00c8 il pi\u00f9 piccolo comune italiano per popolazione. Nel paese risiedono soprattutto persone anziane, ma anche alcune coppie giovani.\nMorterone fa parte della comunit\u00e0 montana della Valsassina e il suo consiglio comunale si riunisce a Morterone, mentre la giunta a Ballabio.\nGeografia fisica.\nTerritorio.\nMorterone \u00e8 situata ai piedi dell'omonimo Pizzo (una vetta facente parte del Resegone), in un territorio di boschi in cui si possono percorrere sentieri montuosi. In posizione isolata, dal punto di vista idrografico fa parte della val Taleggio (il torrente che la percorre \u00e8 affluente destro del torrente Enna).\nConfina a nord con i comuni di Ballabio, Cremeno, Cassina Valsassina, Moggio e Vedeseta, confina a sud con i comuni di Lecco e Brumano, a est con i comuni di Vedeseta e Brumano e a ovest con i comuni di Ballabio e Lecco.\nGeologia.\nLa zona di Morterone \u00e8, inoltre, un'interessante area carsica (grotte, doline, risorgenze, forre); sono oltre quaranta le cavit\u00e0 esplorate tra la valle di Morterone, la valle Remola e la costa del Palio.\nOrigini del nome.\nIl nome Morterone deriva dal latino \"mortarium\" (stagno) o \"murtus\" (mirto).\nPoich\u00e9 adagiato sul versante orientale del monte Resegone, in una rigogliosa e incontaminata conca naturale contornata da valli deriverebbe il nome latino \"mortarium\" (ciotola in legno o in pietra in cui veniva pestata erba, radici\u2026), per altri da \"mons\", con riferimento ai pascoli che vi si ritrovano numerosi.\nStoria.\nMedioevo.\nMorterone \u00e8 composto da numerose frazioni sparse sul territorio che testimoniano l'esistenza di una comunit\u00e0 dal 1100. Nel 1350 la localit\u00e0 Frasnida costituiva gi\u00e0 un nucleo abitativo. Nel XV secolo, Morterone soggiaceva ai signori locali Invernizzi. \nEt\u00e0 moderna.\nSalirono in visita pastorale san Carlo Borromeo, il 18 agosto 1582, monsignor Albergato, il 6 luglio 1608, e Federico Borromeo agli inizi del 1600, quando si registrarono in paese 320 abitanti.\nDue secoli pi\u00f9 tardi, con lo sviluppo dell'industria nel lecchese, Morterone contribu\u00ec al rifornimento del carbone di legna, determinando un notevole disboscamento.\nEt\u00e0 contemporanea.\nAgli inizi del 1900, soprattutto a causa degli insufficienti collegamenti stradali, il paese cominci\u00f2 a spopolarsi. I due terzi degli abitanti erano rappresentati dai \"bergamini\" (ben il doppio delle persone che vi risiedevano tutto l'anno), mandriani transumanti dei monti. Nel censimento del Morterone vi erano 432 abitanti di cui 142 stabili e 290 bergamini che vi risiedevano solo d'estate.\nSubito dopo l'8 settembre 1943, la casa del parroco don Piero Arrigoni divenne punto di raccolta di prigionieri fuggiaschi, di militari sbandati e di ebrei ricercati. L'importante opera prestata alla Resistenza, venne riconosciuta a don Piero con un diploma, nel 1980 dall'ANPI di Lecco e nel 1982 dal gruppo partigiano socialista di Milano, nel 1985 dal Cardinale Arcivescovo di Milano Carlo Maria Martini e nel 2010 \u00e8 giunto il conferimento del titolo di \"Commendatore al merito della Repubblica\".\nSimboli.\nLo stemma del Comune di Morterone \u00e8 stato concesso con decreto del presidente della Repubblica del 2 ottobre 1995.\nNello stemma comunale vengono ricordati l'alternanza delle stagioni ed il ritmo della natura. La particolare met\u00e0 del faggio in veste invernale pu\u00f2 essere anche interpretata come un richiamo alla radice del toponimo \"morto\", che deriva dal basso latino \"mortarium\", cio\u00e8 \"stagno\".\nMonumenti e luoghi d'interesse.\nArchitetture religiose.\nChiesa parrocchiale di Santa Maria Assunta.\nLa chiesa, ora parrocchia Beata Vergine Assunta, si presenta costituita da una navata centrale con una volta a botte come le quattro cappelle laterali; l\u2019abside semicircolare \u00e8 arricchita da un\u2019opera eseguita su tela da Francesco Quaglio nel 1742 che rappresenta l\u2019Assunzione di Maria Vergine. La consacrazione della chiesa a Maria Assunta, probabilmente gi\u00e0 tempio romanico, \u00e8 datata nel 1363. Un'iscrizione tardo-gotica visibile tutt'oggi sul muro della facciata anteriore riporta la data del 18 giugno 1461. Rimaneggiata nei secoli XV e XVII, la chiesa fu massicciamente ristrutturata negli anni 1848-1849, su progetto del lecchese Francesco Provasi. Del 1935 sono altri dipinti collocati nella zona presbiteriale e nella prima cappella di destra. Del 1988 \u00e8 l\u2019altare Fiore, opera dell\u2019austriaco Rudi Wach, consacrato nello stesso anno. Dello stesso artista \u00e8 il fonte battesimale, consacrato nel 2006.\nAltro.\nCaratteristiche in localit\u00e0 Frasnida le case costruite in pietra del luogo, le \"piode\" ricavate dall'omonimo canale, sin dal 1600. \nTra le case pi\u00f9 antiche di Morterone ne spicca una datata 1812.\nCultura.\nIstruzione.\nMusei.\nMuseo d'Arte contemporanea all'aperto.\nIl comune dispone di un museo d'arte contemporanea all'aperto.\nSociet\u00e0.\nEvoluzione demografica.\nIl suo picco di abitanti fu di 399 persone nel 1921\nGeografia antropica.\nCollocato sul versante del Resegone affacciato sul territorio bergamasco, ma legato storicamente a Lecco, Morterone non fu ricompreso, a differenza delle vicine Brumano e Vedeseta, dalle modifiche amministrative che, nel periodo napoleonico, rettificarono il confine occidentale della provincia di Bergamo portandolo generalmente sullo spartiacque. Morterone rimane dunque l'unico paese collocato in una valle tributaria della val Taleggio a non far parte della provincia di Bergamo.\nFrazioni e localit\u00e0.\nIl paese di Morterone conta una dozzina di case poste nel nucleo centrale. Numerose sono comunque le localit\u00e0 che compongono l'abitato, che in passato era esteso in tutto il territorio con localit\u00e0 di maggiore e minore importanza; Olino, Medalunga, Frasnida erano le localit\u00e0 principali che, insieme al Centro e a Chiesa, erano punto di riferimento per i Morteronesi fino alla prima met\u00e0 del secolo scorso (a Olino esisteva una macelleria, in Centro e a Medalunga l'osteria, a Frasnida si faceva il mercato e Chiesa \u00e8 sede comunale e parrocchiale).\nLa circoscrizione del comune di Morterone attualmente \u00e8 costituita dalle seguenti localit\u00e0: Alpe di costa del Pallio, Bosco, Bruga Alta, Bruga Bassa, Bruga di mezzo, Brughetta, Ca' di Tuneul, Calchera, Calec, Campetti, Cantello, Cappelletta, Carigone, Cascina Nuova, Cascina dei Gobbi, Castagna, Chiesa, Cornelli, Costa, Costa Bonetta, Costa dei Muli, Curolt, Due Orti, Foppo, Forbesett, Forcella, Forcelletta, Fornaci, Fraccio, Fracchio, Fraccetto, Frasnida, Gas, Grumello, Lungo, La Morsura, La Fornace, La Fraccia, Medalunga, Medalunga Mistica, Monte Cucco, Muffa, Muschiada, Olino, Poncione, Paser, Passo del Pallio, Piana, Piano di Costa, Piazzoli, Pigozzo, Pizzo, Pradelli, Pradello, Pragiacomo, Prato dell'Orto, Pravaccone, Preacone, Portico, Riva, Selvano, Strecciola, Tegevert, Tes, Tesuola, Tessunta, Turegia, val Boazzo, Valmana e Zuccaro. Molte di queste localit\u00e0 sono attualmente disabitate.\nEconomia.\nAgricoltura.\nLe attivit\u00e0 economiche di un tempo erano essenzialmente agricole: prati e pascoli per l'allevamento del bestiame con produzione di latte trasformato in stracchini; giovani agricoltori hanno intrapreso nuovamente queste attivit\u00e0. Boschi di faggio servivano per la produzione di legna e carbone vegetale, oggi sono una risorsa economica per le aziende forestali. Morterone vede nei mesi estivi crescere i suoi abitanti, con il ritorno delle famiglie del posto e di turisti.\nMorterone offre uno splendido circondario, che si pu\u00f2 visitare quando \u00e8 innevato con gli sci o con le ciaspole, e nella bella stagione con gli scarponcini da trekking. Numerosi sono gli itinerari disponibili, alla portata di tutti. Da Morterone prendono il via anche numerosi itinerari adatti alla mountain bike e all'equitazione.\nInteressante \u00e8 l'azienda agricola, presente nella stalla comunale, che intende promuovere l'antica tradizione del paese legata all'arte casearia.\nTurismo.\nLe attivit\u00e0 ricettive presenti in loco sono numerosi agriturismi e localit\u00e0 con vista panoramica sulle montagne del lecchese e spaziare sulle valli e montagne bergamasche. Il sentiero per la sorgente Forbesette \u00e8 affiancato da ricostruzioni di edifici dedicati ad antiche attivit\u00e0 locali: carbonaia (poj\u00e0t) e calchera."}
{"id": "21132", "revid": "124393360", "url": "https://it.wikipedia.org/wiki?curid=21132", "title": "Nibionno", "text": "Nibionno (\"Nibi\u00f2nn\" in dialetto nibionnese) \u00e8 un comune italiano di abitanti della provincia di Lecco in Lombardia, situato al confine con le provincie di Como e di Monza e Brianza e costituito dalle frazioni di Nibionno capoluogo, Tabiago e Cibrone, nonch\u00e9 dalle localit\u00e0 Gaggio, Mongodio, California, Molino Nuovo, Merla, Ceresa e Mazzacavallo.\nStoria.\nGi\u00e0 alcuni millenni fa il territorio di Nibionno era abitato, infatti sono stati ritrovati a Gaggio alcuni resti di antichi insediamenti palafitticoli intorno al fiume Lambro, in una zona che un tempo era paludosa.\nVicino al fiume Lambro i Romani costruirono la cosiddetta Taverna di Tagiago, una zona ricca di catacombe andata distrutta nel tempo cos\u00ec come il Masso Avello situato presso la frazione di Mongodio.\nNibionno viene citata per la prima volta nell'848 nella versione latina medievale \"in vico et fundo Nebioni\". A quel tempo Nibionno faceva parte della Pieve d'Incino, un distretto rurale amministrativo.\nAl XIII secolo sono datate la chiesa di San Protaso a Nibionno e di San Fedele a Tabiago. Nel XVI secolo la chiesa di San Fedele viene sostituita dalla chiesa odierna di San Simone e San Giuda.\nNello stesso periodo fu costruito il castello di Tabiago che rimase uno dei pi\u00f9 fortificati di tutta la Brianza. Nel 1256 Martino della Torre, il podest\u00e0 sostenitore del popolo e la nobilit\u00e0 sostenuta dal vescovo ebbero alcuni scontri in cui risent\u00ec la popolazione e diversi castelli e fortezze della Brianza vennero distrutti. Nel 1261 il castello ospit\u00f2 circa 900 uomini capeggiati da nobili milanesi che coi loro cavalli si rifugiarono nella fortificazione. La fortezza fu assediata dalle truppe di Alberto Pallavicino e i rifugiati dovettero arrendersi, ma alcuni anni dopo venne bruciata e distrutta.\nFu poi riedificata e nel 1285 i Torriani vi si stabilirono. Oggigiorno del castello rimane solo la torre semaforica.\nNel 1440 nacque la Squadra di Nibionno, durata fino al XVIII secolo. Sebbene Nibionno fosse un comune autonomo, rimase sotto la parrocchia di Costa Masnaga fino al 1569. La Squadra di Nibionno fu affidata inizialmente da Filippo Maria Visconti al condottiero Luigi Dal Verme e poi, nel 1537, agli Sfrondati che aggiunsero ai comuni gi\u00e0 facenti parte della Squadra anche quelli della cosiddetta Squadra de' Mauri, situati sulle sponde del Lago di Pusiano. Gli Sfondrati mantennero l'amministrazione della Squadra di Nibionno fino al 1788. \nSuccessivamente Nibionno, Tabiago e Cibrone si unirono formando un solo comune.\nC\u2019\u00e8 da dire che durante il 1660, Cibrone si dovette arrendere all\u2019invasione di un gruppo di barbari proveniente dall\u2019Abruzzo, con i quali, a pace fatta, fondarono la localit\u00e0 Cibruzzo.\nIntorno al 1700 nacque la chiesa dei Santi Gervaso e Protaso.\nGeografia fisica.\nIl paese dista 17\u00a0km da Lecco, 18\u00a0km da Como, 33\u00a0km da Milano. Nibionno \u00e8 collegata tramite la SS36 Monza-Lecco e la SS342 Como-Bergamo, risalente all'epoca romana. La sua posizione nella Brianza fa del comune un centro abbastanza dinamico in cui sempre pi\u00f9 persone vengono ad abitare data la vicinanza e l'efficienza dei collegamenti con le pi\u00f9 grandi citt\u00e0 della zona come Lecco (17\u00a0km, raggiungibile in circa 10 minuti con condizioni prive di traffico), Giussano (10\u00a0km, 6 minuti di auto), Lissone (15\u00a0km, 10 minuti di auto), Monza (20\u00a0km, 15 minuti di auto) e Milano (33\u00a0km, 30 minuti di auto).\nProprio la vicinanza all'hinterland milanese, area con pi\u00f9 di 7 milioni di abitanti, la centralit\u00e0 all'interno del triangolo Como-Lecco-Milano e la posizione di confine con le province di Como e Monza e Brianza accompagnata da un sempre crescente numero di immigrati che hanno scelto qui la propria residenza hanno fatto salire il numero degli abitanti di Nibionno in maniera significativa. Nibionno ha 5 frazioni (Nibionno, Tabiago -sede comunale-, Cibrone, Gaggio, Mongodio) e altrettante localit\u00e0 (Merla, Ceresa, Molino Nuovo, California). Il paese \u00e8 attraversato a ovest dal fiume Lambro e a est dal torrente Bevera. L'altimetria varia dai 326m di Tabiago-Cibrone ai 236m di Gaggio.\nEconomia.\nL'economia del paese \u00e8 dovuta soprattutto all'industria tessile. Solo una piccola parte della popolazione attiva lavora nel primario. Tra i principali prodotti agricoli ci sono mais, grano, barbabietola da zucchero e sono presenti vari allevamenti di lumache a fini cosmetici.\nCultura.\nBiblioteca Comunale.\nLa biblioteca Comunale \"Nando Maggioni\" ha sede nella frazione di Tabiago in via Fiume 2.\nwww.comune.nibionno.lc.it/biblioteca \nAderisce al Sistema Bibliotecario Brianteo.\nSociet\u00e0.\nIstituzioni, enti e associazioni.\nNibionno \u00e8 caratterizzata per la presenza di innumerevoli associazioni nei campi pi\u00f9 svariati. Qui sono elencate le pi\u00f9 note:\nil Nibionno Calcio, Basket Nibionno, la Pallavolo Nibionno, lo Sci Club \"La Torre\".\nla compagnia teatrale \u201cil Portico degli Amici\u201d, il \"Corpo musicale Giuseppe Verdi\", la Corale \"don Olimpio Moneta\", Les Cultures, il Gruppo Nibionno in Festa (che ogni anno nel periodo tra maggio-giugno organizza in localit\u00e0 Molino Nuovo la festa dei \u201cSapori della Brianza\u201d), Cibrone Attiva, Centro Pensionati Nibionno.\nA.I.D.O. sez. Nibionno, Associazione Combattenti e reduci, Associazione Genitori ed Amici dei Portatori di handicap \"La Rosa\", Associazione Amici della Paraplegia, Formula 1 Club ONLUS \"Un sorriso per una sfida infinita\", C.O.D.I.C., Comitato Famiglie ospitanti Bambini Ucraini, Parlascolta, L'arcobaleno soc. coop. sociale ONLUS.\nEvoluzione demografica.\nLa popolazione \u00e8 di unit\u00e0 al 1\u00ba gennaio 2016. Negli ultimi due anni, a causa delle crisi economica e del mercato immobiliare, la crescita della popolazione \u00e8 in fase di forte stallo. Il traguardo delle unit\u00e0 rimane pertanto ancora lontano, ma potr\u00e0 essere raggiunto senza problemi qualora la situazione nazionale e globale migliorasse.\nIl numero degli stranieri \u00e8 pari a 344 unit\u00e0 al 1\u00ba gennaio 2016, ovvero il 9,3% della popolazione. Rispetto al 1\u00ba gennaio 2015 si \u00e8 avuto un forte decremento, pari al -12,7%. Le ragioni sono diverse: da un lato l'acquisizione da parte di numerosi cittadini stranieri della cittadinanza italiana, dall'altro il trasferimento verso altre comunit\u00e0 della provincia e non.\nLe prime tre presenze straniere del comune rimangono comunque due di storica presenza, ovvero quella marocchina (133) e albanese (49), seguita da quella rumena (39), di pi\u00f9 recente insediamento.\nI dati si riferiscono al periodo pre-censuario 1\u00ba gennaio 2001 - 21 ottobre 2001\nCome si pu\u00f2 notare, tra gli anni 2006 e 2012 il comune di Nibionno ha vissuto un importante aumento della natalit\u00e0 (culminante con i 55 nati del 2011, con un tasso di natalit\u00e0 record pari a 15,1\u2030) per poi tornare al numero medio del primo lustro del terzo millennio. La probabile spiegazione di questo nuovo e improvviso decremento della natalit\u00e0 \u00e8 la recente crisi economica (e demografica) che ha coinvolto non solo il piccolo paese brianzolo, ma in generale tutta l'Italia. Un altro dato che sicuramente ha influenzato ci\u00f2 \u00e8 l'assenza di una efficace politica sociale nazionale a favore della natalit\u00e0 e della costituzione di nuove famiglie. Nel 2015 si \u00e8 toccato il minimo storico di nati, con appena 28 nuovi bambini. Parallelamente, il costante invecchiare della popolazione (fenomeno pure esso condiviso su tutti i livelli - provinciale, regionale e nazionale -) ha aumentato il numero di morti che da alcuni anni ha spesso superato le 30 unit\u00e0, come non accadeva dal 1994.\nPer i prossimi anni \u00e8 da attendersi una situazione di stallo a livello del saldo naturale, a meno che la situazione sia nazionale (politiche sociali) che globale (crisi economica e del mercato immobiliare) non indichino segnali di decisiva ripresa, tale da spingere le giovani coppie a sentirse sicure e incentivate nel creare una famiglia.\nEtnie e minoranze straniere.\nAl 1\u00ba gennaio 2014 ci sono a Nibionno 388 stranieri, pari al 10,4% della popolazione. Secondo gli ultimi dati istat, relativi al 2014, la popolazione straniera \u00e8 cos\u00ec suddivisa:\nInvecchiamento della popolazione.\nCome in moltissimi comuni e pi\u00f9 in generale in tutta l'Italia, anche nel comune di Nibionno si sta avendo un processo che porta all'invecchiamento della popolazione. All'inizio del 2000 vi erano poco pi\u00f9 di 100 giovani ogni 100 anziani; al 2007 invece l'indince \u00e8 gi\u00e0 aumentato ed \u00e8 a quota 113 anziani ogni 100 giovani.\nDi seguito la tabella equiparata al circondario di Lecco e alla Provincia di Lecco\nCome si pu\u00f2 notare la popolazione \u00e8 comunque molto giovane se la si compara al Circondario di Lecco, alla Provincia, alla Regione o all'Italia. Si stima un aumento costante dell'indice anche per l'anno 2007.\nInfrastrutture e trasporti.\nIl paese \u00e8 servito, insieme ai comuni di Cassago Brianza e Bulciago, dalla fermata di Cassago-Nibionno-Bulciago, posta sulla Monza-Molteno.\nAmministrazione.\nSindaco: Laura Di Terlizzi"}
{"id": "21134", "revid": "2225653", "url": "https://it.wikipedia.org/wiki?curid=21134", "title": "Oggiono", "text": "Oggiono (\"Ugi\u00f2n\" o \"Vugi\u00f2n\" in dialetto brianzolo) \u00e8 un comune italiano di abitanti della provincia di Lecco in Lombardia.\nGeografia fisica.\nFra il lago e le colline, sullo sfondo le montagne lecchesi: cos\u00ec pu\u00f2 in sintesi essere descritta la posizione geografica di Oggiono, collocato tra il lago di Annone e le colline moreniche dell'Alta Brianza (o Brianza lecchese).\nIl paese \u00e8 infatti caratterizzato da una vasta piana di deposito alluvionale e dalla zona collinare di Imberido, Castello e Trescano a levante, di origine glaciale con presenza di cordoni morenici.\nIl territorio pianeggiante \u00e8 distaccato dal lago di Annone da un cordone morenico posto presso il vecchio nucleo, mentre la zona collinare di Imberido si estende fino al lago stesso.\nGiace nel triangolo terminale dell'Alta Brianza delimitato: a Sud dalle pendici dei Monti di Brianza e Crocione; a nord al di l\u00e0 del lago dai versanti meridionali del Cornizzolo e dei Corni di Canzo ed \u00e8 chiuso al vertice dal Monte Barro.\nIl suo territorio confina con i comuni di Annone di Brianza, Galbiate, Ello, Dolzago, Sirone e Molteno.\nL'abitato \u00e8 diviso in due nuclei principali, quello di Oggiono centro e quello di Imberido, pi\u00f9 numerose localit\u00e0 come Bagnolo, Castello, Peslago e Trescano.\nOggiono \u00e8 situato su quote comprese tra i 224 e i 477 m s.l.m. Si estende su una superficie di 7,90\u00a0km\u00b2.\nSecondo la Classificazione sismica, il comune appartiene alla fascia soggetta a sismicit\u00e0 bassa.\nSecondo la classificazione climatica, Oggiono appartiene alla zona E. Gode di un tipico clima temperato delle medie latitudini, piovoso o generalmente umido in tutte le stagioni e con estati molto calde.\nStoria.\nLa presenza umana sul territorio oggionese \u00e8 documentata sin dai tempi pi\u00f9 antichi. In localit\u00e0 Boggia (Ello), non lontano da Trescano, fu scoperta un'area con diverse stratigrafie antropiche. La pi\u00f9 primitiva risulta esser un abitato del Neolitico Medio (V mill. a.C.).\nStoricamente, nell'area del paese, il ritrovamento pi\u00f9 famoso \u00e8 databile all'Et\u00e0 del Bronzo e si tratta di alcuni resti di tipo militare rinvenuti sulla strada per Ello, tra i quali un elmo. Tracce pi\u00f9 evidenti di antropizzazione del territorio si hanno in Epoca romana. Sebbene i ritrovamenti (tombe con corredi funerari, monete, massi avelli e un'iscrizione dedicata a Mercurio, riportata alla luce presso la Cascina Peslago) appartengano a fasi diverse, non \u00e8 fuori luogo pensare che un tempo ci fosse qualche tipo di insediamento romano.\nL'origine della pieve di Oggiono con molta probabilit\u00e0 risale all'Epoca Longobarda (584-774 d.C.). Altre tracce del periodo longobardo si ritrovano in parte nella toponomastica. Nel VI secolo sorse ad Oggiono un battistero, sui ruderi del quale sar\u00e0 edificato, nell'XI sec., l'attuale battistero di San Giovanni Battista; nel VII secolo si diffuse anche ad Oggiono il culto di sant'Eufemia di Calcedonia. All'epoca dei Franchi, Oggiono apparteneva al Contado di Milano ed era governata da un feudatario. Sembrava si trattasse di uno dei \u201cCapitanei de Oggiono\u201d , il quale si fece costruire il \u201cCastellazzo\u201d, vicino a dove sorge Villa Sironi.\nGi\u00e0 di propriet\u00e0 del Capitolo del Duomo di Monza (X secolo), nel 1162 il territorio di Oggiono venne concesso in feudo all'Abbazia di San Pietro al Monte per mano di Federico Barbarossa. Successivamente coinvolto nella guerra decennale, il paese era dotato di fortificazioniv. \nPer il resto del Medioevo e non solo, la realt\u00e0 oggionese rimase fortemente legata alle fortune e alle vicissitudini del Ducato di Milano. Grazie alla presenza di parecchi torrenti, cominci\u00f2 a svilupparsi la lavorazione dei metalli e pian piano anche la lavorazione della seta. Nel 1477 fu saccheggiato dal passaggio delle truppe di Micheletto Attendolo. Oggiono sub\u00ec in seguito la dominazione spagnola e poi quella austriaca e visse in prima persona tutta la fase ottocentesca che port\u00f2 all'Unit\u00e0 d'Italia. Riguardo al primo periodo da ricordare il 1614, quando re Filippo III di Spagna, concesse ad Oggiono il mercato, che nel ventunesimo secolo si svolge sotto la denominazione di fiera di sant'Andrea. Se dal 1530 al 1651 Oggiono costituiva un feudo dei D'Adda, nel 1671 ottenne il riscatto dall'infeudazione. Del 1629, quando la peste colp\u00ec Oggiono, rimane a testimonianza la Chiesa del Lazzaretto (1715), costruita sul luogo di ricovero degli ammalati. \nAll'inizio del XX secolo, Oggiono era un esteso centro rurale, abitato prevalentemente da agricoltori. L'attivit\u00e0 commerciale e artigiana era costituita da un centinaio di negozi, botteghe ed esercizi vari; quella industriale dalla lavorazione della seta. Durante gli anni '30 entrava in crisi l'industria serica, con la chiusura di filande e filatoi. Cominciarono, allora, a svilupparsi le industrie meccaniche, che poi negli anni del \"boom\" industriale, trasformarono il paese da centro prevalentemente agricolo a sede di importanti complessi produttivi di macchine utensili, tessili, di motori. Dopo la chiusura di alcuni grossi complessi industriali, la dimensione economica di Oggiono \u00e8 costituita dalla aziende, piccole e medie, artigianali, del terziario e dei servizi.\nDal 2017 il comune si fregia del titolo di citt\u00e0 con Decreto del Presidente della Repubblica.\nSimboli.\nA seguito del conferimento del titolo di Citt\u00e0, nel 2017 l'amministrazione comunale ha modificato il proprio stemma civico che \u00e8 stato quindi concesso con decreto del presidente della Repubblica del 28 ottobre 2018.\nLa rappresentazione dello stemma inizia ad apparire sulle carte comunali solo a partire dagli anni '50 \ndel secolo scorso. Vi sono raffigurati: una tavolozza con due pennelli incrociati, ad\nevocare il pittore Marco d'Oggiono (1475\u20131530 ca.) originario del borgo, che fu allievo di Leonardo da Vinci; il millesimo MDCLIV ricorda l'anno 1654 in cui la Comunit\u00e0 riscatt\u00f2 le\nlibert\u00e0 civiche dalla dipendenza feudale; le fasce ondate richiamano le acque del lago di Annone. Le due mani destre che si stringono fraternamente, provengono da uno stemma della famiglia Da\nOgiono dipinto al n. 262 dello \"Stemmario Trivulziano\", raccolta del XV secolo di stemmi di \nfamiglie, comunit\u00e0 e citt\u00e0 lombarde. Questo scudo riporta il capo dell'Impero, l'aquila imperiale nera in campo d'oro, simbolo dei ghibellini.\nIl motto posto su un cartiglio sotto lo scudo\n\u00ab\u00bb (\"Con la concordia divenne una Citt\u00e0\"), \u00e8 tratto dal \"De Catilinae coniuratione\" dello storico latino\nSallustio.\nLo stemma in uso fino al 2017 era stato concesso con D.P.R. del 2 ottobre 1989 e si blasonava: \nMonumenti e luoghi d'interesse.\nArchitetture religiose.\nChiesa prepositurale di Sant'Eufemia.\nLa chiesa prepositurale di Sant'Eufemia, situata a fianco del battistero fu edificata in stile barocco nei primi del Seicento, sopra un precedente edificio romanico, di cui restano evidenti tracce stilistiche nel campanile. L'opera pi\u00f9 importante all'interno della chiesa \u00e8 il \"Polittico dell'Assunta\" tra otto santi, opera rinascimentale di Marco d'Oggiono. Si tratta di ben dieci dipinti a olio presumibilmente risalenti ai primi decenni del Cinquecento. Da non dimenticare sono anche uno \"Sposalizio della Vergine\" dipinto da Andrea Appiani e l'organo Serassi, risalente alla met\u00e0 dell'800; l'altare maggiore, costruito su disegno dell'arch. Bovara e il crocifisso in legno del XV sec.\nBattistero.\nIl battistero di Oggiono, dedicato a san Giovanni Battista, \u00e8 un monumento prestigioso e forse il pi\u00f9 importante del paese. Si tratta di una delle migliori testimonianze dell'architettura romanica del territorio. Fu edificato con l'attuale forma ottagonale intorno al secolo XI, sopra un precedente edificio risalente al V-VI secolo, avente la stessa funzione, quest'ultimo dotato di pianta quadrata e vasca circolare progettata per un battesimo ad immersione. Tra i materiali costruttivi si trovano ardesia, arenaria, beola, calcare, tufo e serizzo. Esternamente, il battistero si presenta come un edificio ottagonale nel quale s'innesta un'abside orientata verso est. L'interno, che invece \u00e8 a pianta circolare, \u00e8 decorato con numerosi affreschi di epoche diverse che vanno dal Romanico al Rinascimento. Della struttura originaria sopravvivono, oltre ad alcuni degli affreschi, due porte con lunetta e alcune colonne sormontate da capitelli cubici. Le due porte, situate ai lati del portale d'ingresso, introducono rispettive scalinate scavate direttamente nelle pareti, le quali si suppone dovessero condurre a una sorta di una galleria superiore. \nChiesa del Lazzaretto.\nLa chiesa del Lazzaretto, dedicata a san Francesco d'Assisi e al beato Giobbe, testimonia i tempi antichi delle pestilenze. La chiesa risale al 1715 (stile barocco) e fu edificata per raccogliere le ossa dei morti di peste.\nChiesa di San Lorenzo.\nLa chiesa di San Lorenzo, fu costruita in stile tardo barocco all'inizio del XVIII secolo su un precedente edificio medioevale. All'esterno l'affresco di \"San Lorenzo con la graticola\" \u00e8 opera del pittore oggionese Pasquale Agudio (1863\u20131914).\nChiesa di Sant'Agata.\nLa piccola chiesa Sant'Agata (risalente all'XI secolo), profondamente mutata in stile barocco nel XVI secolo, era la sede dei Confratelli del Santissimo Sacramento.\nChiesa di Santa Marzia.\nLa piccola chiesa di Santa Marzia in localit\u00e0 Molinatto, venne fondata dal duca Giovanni Maria Cella e inaugurata il 14 settembre 1659. In fase di progettazione si era invece pensato di votarla a sant'Antonio.\nChiesa di San Giorgio.\nLa chiesa di San Giorgio a Imberido, risalente probabilmente alla fine del XIII secolo, viene citata per la prima volta dalle fonti in riferimento alla visita pastorale dell'arcivescovo Sforza nel 1455.\nSociet\u00e0.\nEtnie e minoranze straniere.\nGli stranieri residenti nel comune sono 898, ovvero il 10,1% della popolazione. Di seguito sono riportati i gruppi pi\u00f9 consistenti:\nLingue e dialetti.\nOltre alla lingua italiana, a Oggiono \u00e8 utilizzato il locale dialetto brianzolo, una variante della lingua lombarda. \nCome tutti i dialetti lombardi occidentali, anche il brianzolo \u00e8 sostanzialmente una lingua romanza derivata dal latino. \nAttualmente, l'uso del brianzolo sta lentamente regredendo, anche se in misura minore di altri dialetti lombardi, soprattutto quelli parlati nelle citt\u00e0.\nInfrastrutture e trasporti.\nStrade.\nOggiono \u00e8 interessata del percorso delle strade provinciali 49, 51 e 60.\nFerrovie e tranvie.\nLa stazione di Oggiono, posta lungo la ferrovia Como-Lecco, \u00e8 servita da treni regionali svolti da Trenord nell'ambito del contratto di servizio stipulato con la Regione Lombardia che interessano le relazioni Como-Lecco e Milano-Lecco.\nFra il 1902 e il 1915 la localit\u00e0 rappresent\u00f2 il capolinea settentrionale della tranvia Monza-Barzan\u00f2-Oggiono."}
