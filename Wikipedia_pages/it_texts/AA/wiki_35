{"id": "14087", "revid": "1272592", "url": "https://it.wikipedia.org/wiki?curid=14087", "title": "Rosignano Marittimo", "text": "Rosignano Marittimo \u00e8 un comune italiano di abitanti della provincia di Livorno in Toscana.\nIl capoluogo Rosignano Marittimo conta abitanti ed \u00e8, per numero di abitanti, il quarto dei dieci centri abitati del comune.\nRosignano Marittimo \u00e8 il comune costiero pi\u00f9 settentrionale dell'Alta Maremma o Maremma Settentrionale, storicamente conosciuta come Maremma Pisana, oggi chiamata anche Maremma Livornese.\nOrigini del nome.\nIl toponimo Rosignano deriva probabilmente da un nome di persona di epoca romana, Rasinius o dalla famiglia dei Rasinii, in quanto nel 778 il toponimo \u00e8 attestato come \"Rasinianus\", anche se per Giuliano Bonfante potrebbe essere connesso con \"Rasenna\", il nome nazionale degli Etruschi. Invece, secondo lo storico Piombanti, nel 762 (in piena epoca longobarda) si parlerebbe di Rasiniano in un documento inerente alla divisione dei terreni appartenenti al vescovo longobardo di Lucca.\nNel 1862 venne aggiunta la specificazione \"marittimo\", cio\u00e8 \"della Maremma\" (in latino \"Maritima\"), per distinguerla dall'attuale comune di Rosignano Monferrato.\nStoria.\nDall'Alto Medioevo a oggi.\nIn epoca medievale a Rosignano avevano possedimenti i Della Gherardesca ed il monastero di San Felice di Vada. Fu comune pisano dal X secolo e noto per lo spedale dipendente da quello di Pisa (1294), poi soppresso nel XVII secolo.\nDal 1046 si hanno per\u00f2 i primi documenti del centro fortificato. Dopo la morte della contessa Matilde di Canossa il castello pass\u00f2 sotto la potest\u00e0 della Chiesa vescovile pisana con la conseguente influenza politica della Repubblica di Pisa che ne riconobbe le istituzioni di comune rurale nel 1146. Il centro dove sorgeva un castello divenne sede della podesteria fiorentina (1406), nel 1433 fu smantellato dai Fiorentini, ma pochi anni dopo il fortilizio fu ricostruito, tanto che, nella seconda met\u00e0 del XV secolo, respinse un attacco dei Genovesi, che erano sbarcati a Vada. Di questo nucleo fortificato non rimangono tracce particolarmente visibili se non alcune porzioni delle mura settentrionali ed occidentali in prossimit\u00e0 della chiesa dei SS. Giovanni Battista e Ilario e di alcuni torrioni bastionati post-medioevali.\nDivenne in seguito tenuta di caccia medicea con una vasta tenuta e fattoria e con una sede per gli arcivescovi pisani nel \"Palazzo delle logge\" (si racconta che qui si ammal\u00f2 di malaria il giovane principino Garzia de' Medici). Nel 1606 entr\u00f2 a far parte del Capitanato di Livorno e con la riforma amministrativa leopoldina del 1776 divenne podesteria di prima classe.\nLo sviluppo consistente del territorio comunale si ebbe solo nell'Ottocento, quando furono avviate le bonifiche delle zone pianeggianti. All'inizio del XX secolo, con il potenziamento delle vie di comunicazione (in particolar modo con l'apertura della ferrovia Livorno-Cecina) e con l'affermazione del comparto industriale (Solvay Group), venne fondata l'importante frazione di Rosignano Solvay, inizialmente conosciuta come \"Paese Novo\".\nIl territorio comunale fu l'epicentro del terremoto che si verific\u00f2 in data 1\u00ba aprile 1950, con magnitudo 5,09 della Scala Richter e VI-VII grado della Scala Mercalli.\nSimboli.\nLo stemma del Comune di Rosignano Marittimo ha assunto proprio il significato della composizione amministrativa del territorio stesso, il capoluogo rappresentato dal simbolo del castello e le sei frazioni rappresentate con sei rose color argento su sfondo azzurro.\nMonumenti e luoghi d'interesse.\nAree naturali.\nIl Poggio Pelato \u00e8 il monte pi\u00f9 alto nel comune di Rosignano Marittimo (378\u00a0m s.l.m.)\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione di Rosignano Marittimo \u00e8 per circa il 92,49% di cittadinanza italiana. La popolazione straniera residente ammontava a persone, il 7,51% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nBiblioteca.\nLa biblioteca \u00e8 collocata all'interno del Centro culturale Le Creste nella frazione di Rosignano Solvay\nIstruzione.\nMusei.\nIl museo civico archeologico \u00e8 ospitato nel Palazzo Bombardieri, all'interno della Rocca. Vi sono esposti materiali che riguardano la storia delle attivit\u00e0 produttive sul territorio dell'alta Val di Cecina (appartenente in epoca etrusca alle citt\u00e0 di Pisa e di Volterra) e provenienti dalle necropoli di Castiglioncello e di Vada, dall'area archeologica di San Gaetano di Vada e dalle numerose ville romane che avevano occupato la pianura lungo la costa in epoca romana. Sono ospitati anche materiali provenienti dalle ricerche di archeologia subacquea lungo la costa.\nGeografia antropica.\nIl comune di Rosignano Marittimo \u00e8 composto da un centro abitato capoluogo, sei frazioni e tre localit\u00e0 abitate principali.\nAltre localit\u00e0 del territorio.\nOltre ai sette centri abitati principali del comune, si contano nel territorio altre tre importanti localit\u00e0: La Mazzanta (3\u00a0m s.l.m., 214 abitanti), Polveroni (10\u00a0m s.l.m., 306 abitanti) e la grande area artigianale delle Morelline.\nAltre localit\u00e0 minori sono quelle di Acquabona (40\u00a0m s.l.m., 78 abitanti), Cafaggio (139\u00a0m s.l.m., 67 abitanti), Chioma (25\u00a0m s.l.m., 57 abitanti), Il Giardino (48\u00a0m s.l.m., 53 abitanti), Malavolta (284\u00a0m s.l.m., 42 abitanti) e Sovita (160\u00a0m s.l.m., 90 abitanti).\nInfrastrutture e trasporti.\nFerrovie.\nStazioni.\nIl comune Rosignano Marittimo \u00e8 dotato di tre stazioni ferroviarie, tutte sulla linea Roma-Livorno, anche se nessuna si trova nel capoluogo Rosignano Marittimo. Le stazioni sono:\nSport.\nCalcio.\nLa principale squadra di calcio della citt\u00e0 \u00e8 il \"G.S.D. Rosignano 6 Rose\" che milita in Promozione.\nLe altre squadre di calcio della citt\u00e0 sono l\"U.S.D. Castiglioncello\" che milita nel girone D di Prima Categoria e l\"A.S.D. Vada\" che milita nel girone F di Seconda Categoria."}
{"id": "14088", "revid": "121862203", "url": "https://it.wikipedia.org/wiki?curid=14088", "title": "Wolfgang Pauli", "text": "Fra i padri fondatori della meccanica quantistica, suo \u00e8 il principio di esclusione, per il quale vinse il Premio Nobel nel 1945, secondo il quale due elettroni in un atomo non possono avere tutti i numeri quantici uguali.\nBiografia.\nPauli nacque nel quartiere viennese di D\u00f6bling da Berta Camilla Sch\u00fctz e Wolfgang Joseph Pauli; il padre, di origine ebraica, aveva cambiato cognome nel 1898 da Pascheles a Pauli poco prima di convertirsi al cattolicesimo e sposarsi. Il secondo nome di Pauli, Ernst, gli fu dato in onore del suo padrino di battesimo Ernst Mach.\nStudi\u00f2 presso il \"D\u00f6blinger Gymnasium\" di Vienna, dove si diplom\u00f2 nel 1918. Dopo appena due mesi, pubblic\u00f2 il suo primo articolo sulla Teoria della relativit\u00e0 generale di Albert Einstein.\nTrasferitosi a Monaco di Baviera nel luglio del 1921 consegu\u00ec, sotto la guida di Arnold Sommerfeld, presso l'Universit\u00e0 Ludwig-Maximilian, il dottorato in fisica: suo compagno di corso era Werner Heisenberg. Sommerfeld (che non aveva tempo a sufficienza) chiese a Pauli di realizzare un articolo sulla relativit\u00e0 per la \"Encyklopaedie der mathematischen Wissenschaften\", un'opera enciclopedica ideata da Felix Klein che avrebbe dovuto raccogliere articoli descrittivi dedicati alla matematica e alla fisica teorica. Due mesi dopo aver ricevuto il suo dottorato, Pauli complet\u00f2 l'articolo, di 237 pagine, ottenendo gli elogi di Einstein: pubblicato come monografia, esso \u00e8 ancora oggi uno dei riferimenti base sull'argomento.\nIn quegli anni universitari Pauli si distinse subito per la sua genialit\u00e0, ma anche per il suo carattere sprezzante con i compagni. Rimprover\u00f2 un collega dicendogli: \u00abNon mi importa se lei pensa lentamente, ma ho da ridire quando pubblica pi\u00f9 rapidamente di quanto pensa.\u00bb Oppure nel giudicare un articolo sbagliato disse: \u00abNon merita neppure di essere definito sbagliato.\u00bb Persino su Einstein afferm\u00f2: \u00ab Sapete, quello che ha detto il signor Einstein non \u00e8 cos\u00ec stupido.\u00bb\nPass\u00f2 un anno all'Universit\u00e0 di G\u00f6ttingen come assistente di Max Born, e l'anno seguente and\u00f2 all'Istituto Niels Bohr di Fisica Teorica a Copenaghen su invito dello stesso Bohr, impressionato dalle sue capacit\u00e0. In quegli anni si imbatt\u00e9 nel problema ancora non risolto dell\u2019effetto Zeeman senza riuscire tuttavia a trovare una soluzione. Questa incapacit\u00e0 lo mise in difficolt\u00e0 facendolo cadere in depressione. Un giorno un collega dell\u2019istituto lo incontr\u00f2 per le strade di Copenhagen e gli disse: \u00abHai un\u2019aria infelice\u00bb ed egli rispose: \u00abE come pu\u00f2 avere un aspetto felice uno che sta pensando all\u2019effetto Zeeman anomalo?\u00bb\nDal 1924 al 1928 fu docente all'Universit\u00e0 di Amburgo, dove contribu\u00ec ad elaborare i fondamenti della meccanica quantistica. In particolare formul\u00f2 il \"Principio di esclusione\" che porta il suo nome e la teoria non-relativistica sullo spin. Ad ispirare questo principio fu l\u2019articolo di uno studente di Cambridge, Edmund Clifton Stoner che nel 1924 scrisse un articolo in cui ipotizzava dei limiti alla possibilit\u00e0 di occupare le orbite di un atomo. Egli consider\u00f2 la regola matematica come il quarto numero quantico, numero che venne interpretato l\u2019anno successivo da Samuel Goudsmit e George Uhlenbeck come un semplice valore di spin.\nNel 1928, venne nominato professore di Fisica Teorica all'Istituto Federale di Tecnologia di Zurigo, in Svizzera. Nel maggio 1929, Pauli abbandon\u00f2 la Chiesa Cattolica Romana e in dicembre spos\u00f2 K\u00e4the Margarethe Deppner, dalla quale divorzi\u00f2 nel 1930, dopo poco meno di un anno.\nDal 1930 al 1937 partecip\u00f2 ai principali congressi di Fisica in Russia, negli Stati Uniti e in Italia (dove incontr\u00f2 Fermi). Nel 1934, spos\u00f2 Franciska Bertram, alla quale rest\u00f2 legato fino alla morte.\nL'annessione dell'Austria da parte della Germania nazista, avvenuta nel 1938, fece di lui un cittadino tedesco. A causa dello scoppio della Seconda guerra mondiale, Pauli, nel 1940, emigr\u00f2 negli Stati Uniti, dove divent\u00f2 professore di Fisica Teorica a Princeton. Con la fine delle ostilit\u00e0, rientr\u00f2 in Europa, a Zurigo.\nQuindi nel 1945 ricevette il Premio Nobel per la fisica per la scoperta del \"Principio di esclusione\". Mor\u00ec il 15 dicembre 1958 a Zurigo per un cancro al pancreas.\nLa collaborazione con Jung.\nPauli si rivolse al gi\u00e0 famoso psicoanalista Jung per risolvere alcuni dei suoi problemi personali. Il percorso psicoanalitico per\u00f2 si rivel\u00f2 sempre pi\u00f9 appassionante, tanto da nascere una collaborazione tra i due sfociata in un reciproco scambio di esperienze e punti di vista tra il mondo della meccanica quantistica e la psicoanalisi. In particolare Pauli si appassion\u00f2 alla questione della sincronicit\u00e0.\nL\u2019effetto Pauli.\nL\u2019effetto Pauli \u00e8 un'espressione gergale che si riferisce ad aneddoti sullo stesso Pauli, secondo i quali tutte le volte in cui entrava in un laboratorio avvenivano dei malfunzionamenti alla strumentazione, tanto che il collega Otto Stern gli impose di non entrare assolutamente nel suo laboratorio. Siccome credeva a fenomeni parapsicologici, arriv\u00f2 a ritenere che questi effetti fossero dovuti a sue manifestazioni psichiche."}
{"id": "14092", "revid": "1429175", "url": "https://it.wikipedia.org/wiki?curid=14092", "title": "Senigallia", "text": "Senigallia (\"S'nigaja\" in dialetto gallo-piceno) \u00e8 un comune italiano di abitanti della provincia di Ancona nelle Marche. \u00c8 la prima localit\u00e0 della regione per arrivi e presenze turistiche.\nLa zona di Senigallia costituisce il confine linguistico fra le lingue gallo-italiche e i dialetti italiani mediani.\nGeografia fisica.\nTerritorio.\nSorge sulla costa medio-adriatica alla foce del fiume Misa a circa 35\u00a0km da Ancona, direzione sud, e a circa 30\u00a0km da Pesaro, direzione nord.\nIl suo territorio \u00e8 prevalentemente pianeggiante, ma circondato da colline digradanti verso il mare. Il centro storico ricalca l'impostazione urbanistica della citt\u00e0 romana che fu fondata su una collina a sud del fiume Misa.\nClima.\nIl clima \u00e8 di tipo sublitoraneo o meno frequentemente di tipo mediterraneo. In inverno il clima \u00e8 freddo e umido (media gennaio 4,6\u00a0\u00b0C), d'estate \u00e8 caldo e afoso (media agosto 24,1). La piovosit\u00e0 media si attesta sui 797\u00a0mm periodo primavera e autunno, ma con maggiore probabilit\u00e0 in gennaio e febbraio. Gli eventi con nevicate sono o assenti o si restringono solitamente a 3-5 giorni all'anno e gli spessori del manto nevoso al suolo di norma entro i 20\u00a0cm.\nStoria.\nPeriodo preromano.\nSenigallia venne fondata tra il 389 e il 383 a.C. dalla trib\u00f9 gallica dei Senoni che si erano stanziati nel nord delle Marche fino alla valle del fiume Esino, nell'attuale provincia di Ancona: probabilmente la scelta, fatta secondo la leggenda dal capo trib\u00f9 Brenno, fu dettata dalla presenza di una bassa collina fronteggiante il mare e dominante il guado esistente. Da qui, definita la \"capitale\" dei Galli in Italia, alla guida di Brenno si mossero contro Roma vincendone gli eserciti e ritirandosi solo dopo il pagamento di un pesante tributo.\nCitt\u00e0 romana.\nDopo la battaglia di Sentino (295 a.C. circa) i romani ebbero il definitivo controllo sulla Campania, l'Etruria, l'Umbria e appunto il territorio tra il fiume Esino e \"Ariminum\", (Rimini) popolato dai Galli Senoni che fu denominato da quel momento \"Ager Gallicus\".\nNel 284 a.C., su spinta del Console Manio Curio Dentato (che vinse Pirro a Benevento), i romani istituirono la colonia romana di \"Sena Gallica\", la prima sull'Adriatico, al posto di quella che era la \"capitale\" dei galli in Italia, per distinguerla dall'altra colonia \"Sena\" (ora Siena) situata in Etruria, l'attuale Toscana.\nNel 207 a.C. la citt\u00e0 fu base di partenza delle truppe romane che infersero un duro colpo ai cartaginesi sulle rive del fiume Metauro sconfiggendo in battaglia Asdrubale Barca, fratello di Annibale, che stava accorrendo in suo aiuto.\nNella riorganizzazione Augustea dell'Italia, Sena Gallica venne a far parte insieme con l\"'Ager Gallicus\" della Regio VI Umbria.\nNon si segnalano ulteriori fatti particolari durante l'epoca repubblicana ed imperiale per la citt\u00e0.\nPeriodo bizantino e Medioevo.\nLa citt\u00e0 venne saccheggiata dai visigoti di Alarico I nel 400.\nSuccessivamente nel 551 nelle acque antistanti si combatt\u00e9 la Battaglia di Sena Gallica, importante scontro navale avvenuto durante la Guerra Gotica tra Bizantini (Impero Romano d'Oriente) e Goti.\nSuccessivamente l'invasione longobarda d'Italia del 568, la citt\u00e0 rimase sotto dominio bizantino al diretto controllo dell'Esarcato di Ravenna, costituendo assieme con Ancona, \"Fanum Fortunae\" (Fano), \"Pisaurum\" (Pesaro) e \"Ariminum\" (Rimini) la cosiddetta Pentapoli bizantina e seguendone tutte le vicende storiche fino alla donazione della Pentapoli al dominio del Papa di Roma.\nIstituiti gi\u00e0 da tempo la diocesi e il vescovado, la citt\u00e0 conobbe un interessante sviluppo anche economico, che vide l'istituzione della cosiddetta Fiera della Maddalena attorno al XIII secolo. Ma durante il Medioevo si scontr\u00f2 con gli interessi delle citt\u00e0 vicine, in particolare Fano, Jesi ed Ancona a causa delle lotte tra fazioni guelfe e ghibelline in Italia. Senigallia venne conquistata e in gran parte distrutta dalle truppe di Manfredi di Sicilia, che ne fece abbattere le mura.\nA peggiorare la situazione contribu\u00ec la presenza a sud della citt\u00e0 di una vecchia salina che, abbandonata a se stessa, divenne una malsana e insalubre palude salmastra: questi eventi ridussero la citt\u00e0 a poco pi\u00f9 di un borgo arroccato attorno ad un vecchio fortilizio edificato sui resti di un'antica torre di avvistamento romana.\nSenigallia (al tempo nota come \"Sinigaglia\" o \"Sinigallia\") sopravvisse all'abbandono fin quando papa Gregorio XI decise durante il suo papato (1370 - 1378) di riportare la sede papale a Roma da Avignone, dove nel frattempo era stata trasferita. Deleg\u00f2 il cardinale Egidio Albornoz a restaurare l'autorit\u00e0 pontificia nel territorio dello Stato Pontificio: quest'ultimo visit\u00f2 anche \"il borgo\" e decise una serie di lavori da realizzare, in particolare l'inizio della bonifica della palude salmastra sorta al posto delle antiche saline ed il rinforzo del fortilizio che era ancora un'utile torre d'avvistamento sul mare.\nI Malatesta.\nNella prima met\u00e0 del XV secolo la citt\u00e0, che stava lentamente continuando a riprendersi, fin\u00ec nell'interesse e dominio della famiglia riminese dei Malatesta grazie alla sua particolare posizione strategica pressoch\u00e9 equidistante tra Pesaro ed Ancona.\nFu proprio Sigismondo Pandolfo Malatesta in particolare ad interessarsi a Senigallia, tanto da essere considerato il \"rifondatore\" della citt\u00e0. Decise la ricostruzione della cinta muraria e dei bastioni difensivi, seguendo in parte il vecchio tracciato delle mura abbattute e realizzando cos\u00ec una citt\u00e0 fortificata dalla forma rettangolare, secondo un progetto che aveva come base il \"cardo\" ed il \"decumano\" della citt\u00e0 romana e duecentesca ed inglobando nelle nuove difese il fortilizio fatto realizzare dall'Albornoz, che da questo momento divenne il nucleo su cui successivamente verr\u00e0 edificata la Rocca Roveresca.\nOltre a rinnovare la citt\u00e0 era necessario ripopolarla e svilupparla, per questo Sigismondo diede nuovo impulso alla vecchia Fiera della Maddalena e stabil\u00ec delle agevolazioni fiscali per chi desiderasse trasferirsi nella \"nuova citt\u00e0\", attirando in questo modo molta gente dalle varie parti d'Italia. Tra questi il nucleo della successiva comunit\u00e0 ebraica che aiut\u00f2 a dare nuova linfa ai commerci della citt\u00e0.\nLa ricostruzione era per\u00f2 cos\u00ec costosa da costringere il Malatesta a contrarre debiti con il papa Pio II, che per questo gli tolse il possesso della citt\u00e0 per passarla ad Antonio Piccolomini. La nomina a Papa di Sisto IV far\u00e0 trasferire il controllo di Senigallia a Giovanni della Rovere, nipote del pontefice, che assunse il titolo di Duca: di questo passaggio rimane ancora segno nelle scritte \"IO DVX IO PRE\" [Giovanni, duca (di Sora ed Arce) e prefetto (di Roma)] incise nelle pietre all'interno della Rocca detta appunto \"roveresca\".\nNegli anni successivi Giovanni della Rovere sposer\u00e0 Giovanna da Montefeltro, figlia di Federico, capo dell'antica e prestigiosa famiglia che dominava sulla citt\u00e0 di Urbino e tutto il nord delle Marche. Giovanni morir\u00e0 nel 1501 dopo 27 anni, lasciando la citt\u00e0 ammodernata, creando un Catasto, allargando la cinta muraria e dando vita alla Rocca per difendersi dal lato del mare e perfezionando i lavori di bonifica della palude. Della Rocca si occupano gli architetti Gentile Veterani (che progett\u00f2 il rivellino), Luciano Laurana (autore di varie modifiche agli interni) e Baccio Pontelli (ideatore dei quattro torrioni posti agli angoli della struttura). Quest'ultimo si impegn\u00f2 anche nel progettare un nuovo convento e la Chiesa di Santa Maria delle Grazie, iniziata nel 1491.\nIl governo di Cesare Borgia e il ritorno dei Della Rovere.\nA cavallo tra XV e XVI secolo Senigallia cadde brevemente sotto il dominio di Cesare Borgia, passato alla storia come il \"duca Valentino\", descritto come esempio di \"homo novus\" ne \"Il Principe\" di Machiavelli. In pochi anni, assecondato da suo padre papa Alessandro VI, riusc\u00ec a creare un dominio personale che andava dall'attuale Romagna fino a parte del nord delle Marche, diventando di fatto una potenza locale.\nDivenne celebre in questo contesto, passando alle cronache storiche (Machiavelli), un incontro offerto dal duca Valentino ai suoi antichi alleati, ma poi traditori e avversari della zona, i quali finalmente ravvedutisi e concilianti furono invitati cortesemente in citt\u00e0 al fine di giungere ad un accomodamento stabile e pacifico. La vicenda si concluse, invece, con una spietata vendetta nota come strage di Senigallia, in cui il duca fece proditoriamente arrestare e quindi uccidere i suoi ospiti dal suo s\u00e9guito di armigeri.\nL'esperienza del Valentino si concluse nel 1503, quando una semplice malattia gli imped\u00ec di partecipare agli intrighi per l'elezione del nuovo Papa successore del suo defunto padre. Al soglio di Pietro sal\u00ec Giulio II della Rovere, il quale gli tolse i domini fin qui ottenuti restituendoli ai propri parenti.\nInfatti, dal matrimonio di Giovanni Della Rovere e Giovanna da Montefeltro era nato nel frattempo (1490) Francesco Maria I Della Rovere, che verr\u00e0 adottato dall'ultimo duca del Montefeltro, Guidobaldo, e unir\u00e0 i domini delle due famiglie diventando Duca di Urbino nel 1508 e Signore di Senigallia.\nDa questo momento i Della Rovere governarono sul Ducato di Urbino (con Pesaro) e su Senigallia fino alla morte dell'ultimo maschio della dinastia, avvenuta nel 1631: in base alla legge salica, con la mancanza di un erede maschio il ducato fu reintegrato nei domini diretti del papato. Fu costruito il palazzo ducale, il palazzo comunale, la Chiesa della Croce e si incluse nella cinta muraria pentagonale parte della riva sinistra del fiume Misa, cio\u00e8 il quartiere del porto.\nNel frattempo la Fiera della Maddalena, poi divenuta \"Fiera franca\" (in quanto non si pagavano dazi doganali), si era imposta come una delle fiere pi\u00f9 importanti del Paese, con scambi di merci provenienti da ogni angolo del Mediterraneo.\nSettecento.\nNel Settecento la Fiera aveva preso cos\u00ec il sopravvento nelle attivit\u00e0 commerciali cittadine (erano presenti 14 consolati esteri per proteggere gli interessi dei mercanti) che si dovette provvedere ad un primo ampliamento della citt\u00e0, abbattendo il tratto delle mura che costeggiavano la riva destra del fiume Misa, per realizzare i primi portici, dedicati al cardinale Luigi Ercolani che segu\u00ec i lavori.\nA questo primo ampliamento, ritenuto non sufficiente, sempre nel Settecento ne segu\u00ec un altro che vide l'edificazione dell'ultima parte del centro storico per arrivare alla conformazione attuale fino all'attuale caserma della Polizia di Stato, e dai portici costeggianti il fiume (che vennero proseguiti fino al ponte vicino alla nuova Cattedrale di San Pietro apostolo, iniziata nel 1762) fino all'attuale viale Leopardi. Il progetto nelle intenzioni prevedeva pure l'estensione delle mura sulla sponda sinistra del fiume e la realizzazione di nuovi isolati cittadini e del nuovo porticato lungo tutta la sponda sinistra del Misa, ma dato l'eccessivo costo di tutti questi interventi si decise per un loro ridimensionamento. Su uno dei bastioni verso sud, ingrandito dai lavori di ampliamento, venne realizzato il teatro cittadino \"La Fenice\", omonimo del pi\u00f9 famoso teatro veneziano.\nSi segnala come semplice nota che in un primo tempo si prese in considerazione l'ipotesi di ingrandire la citt\u00e0 \"allungandola\" verso Ancona ma l'idea venne scartata: avr\u00e0 comunque una messa in opera con l'espansione cittadina successiva il terremoto del 1930.\nOttocento e l'Unit\u00e0 d'Italia.\nGli anni tra Settecento e Ottocento videro il dominio napoleonico in Italia e la successiva restaurazione del potere papale, ma videro pure la nascita del rampollo della nobile famiglia locale Mastai Ferretti, il giovane Giovanni Maria che pass\u00f2 alla storia come papa Pio IX, Beato dal 3 settembre 2000, e ultimo papa re dello Stato Pontificio. Salito al soglio pontificio nel 1846, il suo pontificato duro' ben 32 anni e fu il pi\u00f9 lungo della storia dopo quello che tradizionalmente viene riconosciuto a Pietro apostolo.\nProprio negli anni tra Settecento e Ottocento ha inizio la crisi della \"Fiera franca\", causata da molteplici fattori: lo spostamento sempre maggiore dei principali commerci nell'Atlantico, con conseguente notevole calo dell'interscambio (fu anche operante il blocco continentale economico istituito da Napoleone per \"sconfiggere\" economicamente l'Impero britannico), il passaggio di epidemie ed il continuo progressivo interramento dell'alveo fluviale.\nPer rendersi conto di quanto quest'ultimo incidesse, basti pensare che al tempo il molo era vicino all'attuale Foro Annonario, che venne realizzato proprio in quegli anni, cio\u00e8 circa 500 metri dalla punta del molo attuale.\nL'importanza della fiera per Senigallia e per i senigalliesi \u00e8 dimostrata dalla stagione teatrale di quel tempo, che veniva fatta coincidere con il periodo fieristico per promuoverlo e \"incoraggiarlo\". Difatti la stagione del teatro \"La Fenice\" era molto nota e molti illustri artisti hanno presentato altrettanto note opere.\nCon l'Unit\u00e0 d'Italia Senigallia (insieme a Monterado, Castel Colonna e Ripe) non venne fatta rientrare nella neoformata Provincia di Pesaro e Urbino (come la quasi totalit\u00e0 della Delegazione apostolica di Urbino e Pesaro di cui faceva parte) bens\u00ec nella Provincia di Ancona. Ma per Senigallia l'unit\u00e0 nazionale comport\u00f2 anche la perdita definitiva della Fiera Franca (ufficialmente nel 1869, ma come detto gi\u00e0 in declino da molti anni), soppiantata dal turismo come attivit\u00e0 economica prevalente: Senigallia fu tra le prime citt\u00e0 a promuoversi a livello nazionale ed internazionale come luogo di svago e di riposo, approfittando della spiaggia che di l\u00ec a pochi anni verr\u00e0 soprannominata \"spiaggia di velluto\" e che tuttora ne \u00e8 il simbolo turistico. Particolare \u00e8 il panorama dalla riva: diversamente da altre localit\u00e0 adriatiche, con un litorale rettilineo, da Senigallia il panorama \u00e8 costituito dal Golfo di Ancona.\nNel 1853 venne realizzato il primo stabilimento balneare che, di fatto, dette l'avvio alla storia turistica della citt\u00e0 di Senigallia, a cui si associava la stagione teatrale.\nNovecento.\nA cavallo tra il XIX e XX secolo Senigallia aveva dunque gi\u00e0 un'importante valenza turistica che increment\u00f2 negli anni successivi: simbolo di questo fenomeno (oltre all'attivit\u00e0 del teatro \"La Fenice\", dotato di un palcoscenico di dimensioni simili a quello della Scala) furono lo \"Stabilimento Bagni\" (ora edificio abbandonato) e la Rotonda a Mare, un tempo palafitta posta davanti allo Stabilimento Bagni a proprio uso e riedificata nella posizione attuale in cemento armato nel 1933 dopo il terremoto del 1930.\nLa conferma dell'importante ruolo che la citt\u00e0 aveva assunto in campo turistico, nel 1928 Senigallia insieme a Cortina d'Ampezzo venne riconosciuta sede della prima Azienda autonoma di soggiorno e cura d'Italia.\nNel frattempo la citt\u00e0 continuava a svilupparsi urbanisticamente con i primi quartieri popolari fuori le mura e, segno dei tempi di pace, si decise per l'interramento del vecchio fossato esterno che ancora esisteva tutto attorno alla citt\u00e0 e anche del canale chiamato Penna, situato l\u00e0 dove ora passa viale IV Novembre e che fino ad allora era servito a regolare il flusso delle alluvioni che allagavano la citt\u00e0: queste si erano notevolmente ridotte di numero con l'allargamento e l'arginamento del fiume come lo vediamo oggi, avvenuto tra gli anni '10 e '20 del Novecento.\nFu in questa situazione che Senigallia venne colpita da un fortissimo terremoto il 30 ottobre 1930, i cui danni furono ingenti in particolare per la citt\u00e0: il teatro sub\u00ec gravi danni, il vecchio seminario vescovile dovette essere demolito e trasferito fuori citt\u00e0, un convento di monache di clausura (dove storicamente avvenne la famosa strage del duca Valentino) fu completamente demolito per fare posto all'attuale scuola elementare G. Pascoli, Porta Saffi (situata all'inizio del Corso II Giugno) fu demolita aprendo visivamente il Corso al resto della citt\u00e0 fuori le mura. In generale tutta la citt\u00e0 soffr\u00ec danni tali da rendere necessaria la riduzione di altezza di quasi tutti gli edifici dell'attuale centro storico e un drastico cambiamento della sua morfologia.\nL'evento sismico ebbe come ulteriore conseguenza l'apertura della citt\u00e0 all'esterno, con l'urbanizzazione dell'area a sud delle mura storiche fino alla nuova chiesa del Portone \"Santa Maria della Neve\", la costruzione dei quartieri popolari lungo la Strada statale 16 Adriatica e dell'attuale I.A.C.P. e in generale la costruzione di ulteriori villini nella zona fronteggiante il mare, nello stile Art Nouveau che andava di voga in quegli anni.\nL'apertura della citt\u00e0 all'esterno rese ancora pi\u00f9 chiara la voga turistica che stava prendendo la citt\u00e0, e purtuttavia manteneva una zona portuale dedita alla pesca, assieme al cementificio.\nGli eventi bellici della prima e seconda guerra mondiale ha lasciato nella citt\u00e0 fortunatamente pochi segni: i fori di proiettile che si trovano al Foro Annonario, la demolizione e ricostruzione dei principali ponti cittadini.\nSuccessivamente la citt\u00e0 attravers\u00f2 un forte periodo di crescita e segnale della ripresa fu di nuovo il turismo: fu per facilitare ed incentivare la funzione turistica che si dot\u00f2 di Piano Regolatore, tra le prime citt\u00e0 marchigiane, che tra l'altro stabil\u00ec la vicinanza dell'autostrada alla citt\u00e0 (per permettere la vista sul mare agli attraversatori, si disse). Ancora per tutti gli anni cinquanta e sessanta Senigallia rivaleggiava con Rimini come principale centro balneare nazionale, cui si associava la stagione motoristica e di spettacoli.\nLa citt\u00e0 nel frattempo continuava la sua espansione verso nord e verso sud, seguendo la linea di costa, e verso l'entroterra fino a superare la linea dell'Autostrada.\nIl nuovo millennio.\nGli ultimi anni hanno visto eventi \"urbanisticamente storici\" per la citt\u00e0: l'ingrandimento del porto turistico verso il mare e la sua definitiva separazione dall'alveo fluviale che, fin dalla fondazione della citt\u00e0, ne era stato \"il porto\" e la demolizione dell'immenso complesso di edifici che costituivano l'ormai l'ex cementificio della Italcementi, sempre nella zona del porto cittadino.\nMonumenti e luoghi d'interesse.\n\u00c8 presente un ospedale situato a pochi passi dal centro.\nLa camminata sotto i portici.\nIl lungofiume cittadino \u00e8 costituito da 6 edifici porticati realizzati in due momenti diversi nel '700, quando si decise di ampliare la citt\u00e0 demolendo il tratto di mura fronteggianti quella riva. I primi tre realizzati furono quelli a partire dal mare. Facendo attenzione si nota come l'undicesimo pilastro del terzo porticato sembri \"posticcio\". Questo perch\u00e9 il primo ampliamento si ferm\u00f2 l\u00ec, poi successivamente si allungarono ulteriormente il porticato e l'edificio, conformando quel pilastro a tutti gli altri. Sono presenti anche delle incisioni sulla pietra bianca d'Istria in ringraziamento al Papa Pio VII. \nChi passeggia sotto i portici inoltre noter\u00e0 che la pavimentazione e la prima cornice marcapiano del primo portico venendo dal mare presenta una sorta di \"rigonfiamento\" circa a met\u00e0. In quel tratto era presente una delle vecchie porte d'accesso alla citt\u00e0, al cui fianco si trovava un vecchio torrione detto \"Isotteo\". I due vennero completamente demoliti lasciandone solo le fondazioni su cui si intest\u00f2 il nuovo edificio porticato. A seguito del sisma del 1930, che ebbe anche andamento sussultorio, le fondamenta del torrione \"spinsero\" l'edificio soprastante. Lo si nota in particolare guardando dall'esterno l'edificio: mentre le cornici superiori che vennero rifatte assieme al tetto sono perfettamente orizzontali, le altre ed il basamento del porticato hanno appunto il rigonfiamento a circa met\u00e0 del porticato.\nIl primo porticato, per la sua posizione direttamente esposta al mare e senza alti edifici a fronteggiarlo, venne colpito varie volte da cannoneggiamenti dal mare. Coincidenza volle che tra i tanti ad essere colpito in varie occasioni fu sempre lo stesso pilastro: una prima volta nel 1799 (periodo napoleonico) e di nuovo nel 1915 all'inizio della Prima Guerra Mondiale ad opera delle navi austriache. Due targhe commemorative poste su quel pilastro, ancora oggi visibilmente scheggiato, ricordano quegli eventi.\nL'ultimo edificio sul lungofiume, di propriet\u00e0 della Curia, stranamente non presenta alcun porticato seppure inizialmente previsto nel progetto di ampliamento urbano. Questo accadde perch\u00e9 non era ancora chiaro chi e se avrebbe mai costruito l'edificio che separa l'attuale Piazza del Duomo dal fiume e se avrebbe realizzato anche l\u00ec il porticato previsto dal progetto generale, come poi effettivamente avvenne. Quindi la Curia, non volendo realizzare un portico che rimanesse isolato e staccato dagli altri \"come se fosse un pulcino che cerca di inseguire la sua chioccia\", opt\u00f2 per una pi\u00f9 semplice edificazione senza nulla.\nI segni di Pio IX in citt\u00e0.\nSenigallia ha dato i natali a Giovanni Maria Mastai Ferretti noto come Papa Pio IX. In citt\u00e0 si trova ancora il palazzo nobiliare della sua famiglia, oggi riproposto come doveva essere al tempo e sede museale e di una biblioteca. Inoltre durante i restauri dell'edificio chiamato Foro Annonario sono state rinvenute e conservate su una parete dell'emiciclo destro, sotto il porticato, alcune scritte \"Viva Pio IX!\" probabilmente fatte nel primo periodo dopo la acclamazione al titolo papale nel 1846. Per sua decisione venne realizzato lo Stabilimento Pio (Ora \"Opera Pia Mastai Ferretti\") per l'assistenza alle persone bisognose della sua citt\u00e0 natale, donandogli anche il possesso di terreni: attualmente ospita una casa di riposo per anziani che funziona anche grazie ai proventi della azienda agricola che ne gestisce i terreni.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2016 la popolazione straniera era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nDialetto.\nIl dialetto di Senigallia (e dei comuni limitrofi come Monterado, Castel Colonna, Ripe e Montemarciano) differisce dagli altri della provincia di Ancona: possiede, infatti, caratteristiche che lo riconducono ai dialetti di tipo gallo-piceno parlati nella vicina provincia di Pesaro e Urbino. Il dialetto senigalliese appartiene, perci\u00f2, alle lingue gallo-italiche del Nord Italia.\nIstruzione.\nBiblioteche.\nNella citt\u00e0 sono presenti quattro biblioteche: la biblioteca comunale Antonelliana (la pi\u00f9 grande e importante), la biblioteca del Seminario vescovile, la biblioteca diocesana \"Mastai Ferretti\" (con un ricco patrimonio di storia locale dell'intera Diocesi senigalliese) e la biblioteca \"Luca Orciari\", quest'ultima unica a non essere nel centro storico ma in periferia, infatti ha sede nella frazione \"Marzocca\".\nScuole.\nNella citt\u00e0 si trovano 3 asili nido, 11 scuole dell'infanzia, 3 scuole secondarie di primo grado e 8 di secondo grado (un liceo classico, uno scientifico, un socio-psicopedagogico, un linguistico, un istituto tecnico per geometri, uno commerciale, uno per il turismo e un Istituto Professionale di Stato per l'Industria e l'Artigianato).\nMedia.\nIn citt\u00e0 sono nate e sviluppate due delle prime riviste gratuite online d'Italia, rispettivamente \"Vivere Senigallia\" e \"Senigallia Notizie\".\nRadio.\nRadio Velluto Senigallia trasmette sulla frequenza 99,600 MHz e si pu\u00f2 ascoltare nella provincia nord di Ancona e parte della provincia di Pesaro e Urbino (fino a Fano). Radio Velluto trasmette ogni 30 minuti informazione su tutto il territorio regionale.\nC'\u00e8 poi la radio diocesana, Radio Duomo Senigallia in Blu (95.200\u00a0MHz) che copre l'intero territorio della provincia di Ancona, con copertura di parte di quella pesarese. La radio trasmette in diretta gli eventi pi\u00f9 importanti del territorio, il consiglio comunale e le trasferte della Goldengas basket. Oltre a trasmissioni autoprodotte, dedicate soprattutto alla vita sociale e culturale del territorio, trasmette programmi del circuito nazionale In Blu.\nNella citt\u00e0 di Senigallia \u00e8 attivo ed opera un nutrito gruppo di Radioamatori e da diversi lustri \u00e8 presente una sezione dell'Associazione Radioamatori Italiani (ARI); nel 2011 si sono infatti celebrati i primi 60 anni di attivit\u00e0.\nTeatro.\nIn citt\u00e0 \u00e8 situato, nel centro storico, il teatro La Fenice. Sorto nel 1830, acquist\u00f2 l'attuale denominazione quando venne ricostruito dopo che nel 1838 un incendio lo distrusse completamente. Le dimensioni del palco erano paragonabili a quelle dell'omonimo e pi\u00f9 illustre teatro veneziano.\nInutilizzato da dopo il terremoto del 1930, \u00e8 stato completamente ricostruito alla fine del XX secolo.\nIl Teatro Fatati \u00e8 uno dei pi\u00f9 piccoli Teatri delle Marche. \nCucina.\nCome accade in altre localit\u00e0 marinare marchigiane, anche la grigliata e la frittura di pesce sono tipiche di Senigallia. Pi\u00f9 associato alla citt\u00e0 \u00e8 il \"brodetto alla senigalliese\", la cui ricetta implica la cottura a fuoco lento di 13 diversi tipi di pesce con del soffritto di cipolla, pomodoro e aceto.\nAltri piatti tradizionali sono la porchetta cotta nel forno a legna e insaporita con del finocchio selvatico e la pizza al formaggio pecorino. Diffuso \u00e8 anche l'olio Raggia e il salame di frattula (prodotto nelle frazioni di Scapezzano e Roncitelli).\nI vini prodotti nelle colline prospicienti la citt\u00e0 sono il Verdicchio DOC e DOCG, il Bianchello del Metauro e la Lacrima di Morro d'Alba.\nA Senigallia si sono formati ed hanno aperto ristoranti stellati Guida Michelin gli chef Moreno Cedroni e Mauro Uliassi.\nPittura.\nPresso il monastero detto delle Grazie, per secoli fu tenuto il celebre dipinto \"la Madonna di Senigallia\" di Piero della Francesca, uno dei principali capolavori del Rinascimento italiano, fino al suo definitivo trasferimento al museo del Palazzo Ducale (Urbino) nel 1917. Una copia dell'opera si trova ancora all'interno della chiesa, che per\u00f2 non \u00e8 al momento visitabile.\nEconomia.\nTra le principali risorse vi \u00e8 il settore turistico legato all'attivit\u00e0 balneare, il comune dal 1997 si fregia ininterrottamente della Bandiera Blu, riconoscimento conferito dalla FEE alle migliori citt\u00e0 costiere europee.\nInfrastrutture e trasporti.\nStrade.\nNella citt\u00e0 nella zona tra Borgo Mulino e Borgo Bicchia c'\u00e8 un'uscita dell'autostrada A14 e dista pochi km dal centro di Senigallia.\nLa strada statale 16 Adriatica passa nella parte est della citt\u00e0 affiancando per buona parte del percorso la ferrovia. Verso nord collega la citt\u00e0 a Fano, verso sud ad Ancona; inoltre la strada provinciale 360 si dirama verso ovest raggiungendo le citt\u00e0 di Ripe e Ostra. La provinciale corinaldese, che si dirama anch'essa verso ovest, raggiunge la cittadina di Corinaldo.\nPista ciclabile.\nSul lungomare esistono gi\u00e0 dei tratti di pista ciclabile facenti parte della costruenda Ciclovia Adriatica che, una volta completata, collegher\u00e0 tutte le localit\u00e0 della costa adriatica.\nFerrovie.\nLa stazione di Senigallia si sviluppa su tre binari. Un sottopassaggio pedonale ne permette l'accesso sia dal lato mare che dal lato citt\u00e0.\nLa linea che la percorre \u00e8 la Bologna-Ancona.\nPorti.\nIl porto di Senigallia \u00e8 costituito dalla foce del fiume Misa prolungata da due moli: la diga di ponente e la diga di levante. Sulla sponda ovest del canale, lungo 595\u00a0m e largo 24\u00a0m, a circa 350\u00a0m dall'imboccatura, si trova l'entrata a tre darsene collegate tra loro da canalette: la prima larga 15\u00a0m e lunga 67\u00a0m; la seconda larga 16\u00a0m e lunga 55\u00a0m, e la terza lunga 54\u00a0m e larga 12\u00a0m.\nAttualmente il porto \u00e8 in stato quasi definitivo di ampliamento del molo di ponente e di ristrutturazione.\nCaratteristica anche la \"Penelope\", statua realizzata dallo scultore Gianni Guerra nel 2004. Per qualche tempo c'\u00e8 stata la consuetudine per i giovani innamorati di mettere un lucchetto sulla statua e gettare le chiavi in mare.\nMobilit\u00e0 urbana.\nA Senigallia \u00e8 attivo un servizio di autobus che serve tutti i quartieri della citt\u00e0 e le maggiori frazioni collegandole con la ferrovia e il centro storico, oltre che con Ancona.\nI taxi sono disponibili 24 ore su 24 e dal 2007 \u00e8 attivo un servizio, gestito dal comune, di bike sharing.\nAmministrazione.\nElenco dei sindaci di Senigallia dal 1987.\nSport.\nLa principale squadra di calcio della citt\u00e0, con un passato tra i professionisti, \u00e8 la Vigor Senigallia che partecipa al campionato di Eccellenza Marche, poi c'\u00e8 l'Aesse Senigallia Calcio, squadra che milita in Seconda Categoria.\nPer quanto riguarda le frazioni del comune, l'Olimpia Marzocca gioca in Promozione (calcio), Borgo Molino e Real Vallone sono invece iscritte in Terza Categoria per la stagione 2021/2022.\nIl 2 giugno 1993 la 10\u00aa tappa del Giro d'Italia 1993, una cronometro individuale, si \u00e8 conclusa a Senigallia con la vittoria dello spagnolo Miguel Indurain.\nDiffuso anche il calcio a 5 con le societ\u00e0 Audax 1970 S. Angelo che milita nel campionato di serie C2 e il Ciarnin militante in serie D.\n\u00c8 presente inoltre la societ\u00e0 di calcio femminile Unione Sportiva Vigor Senigallia.\nPer quanto riguarda la pallacanestro la citt\u00e0 \u00e8 rappresentata dalla Pallacanestro Senigallia che milita in Serie B.\nNel tennistavolo, ha sede in citt\u00e0, il club Tennistavolo Senigallia che \u00e8 stato insignito della Stella d'oro al merito sportivo nel 2009.\nA Senigallia vengono inoltre praticati vari sport acquatici: vela, subacquea, windsurf, kitesurfing e sci nautico.\nConosciuto \u00e8 il trial 4 x 4 con la presenza di diversi club, tra i quali il Monkey Club, vincitore di alcuni titoli italiani.\nNumerosi sono gli sport acquatici che si svolgono a Senigallia: vela, subacquea, windsurf, kitesurfing, surf e sci nautico.\nAltre discipline praticate in citt\u00e0 sono la camminata nordica, karate, la pallavolo, il tennis, il tiro con l'arco, il rugby, il pattinaggio in linea e le bocce.\nImpianti sportivi.\nSenigallia conta otto campi di calcio, l'impianto principale \u00e8 lo stadio Goffredo Bianchelli inaugurato nel 2006.\nLa \"cittadella dello sport\" si trova nel quartiere delle Saline e comprende una delle due piscina comunale (l'altra \u00e8 nel quartiere Molinello 2), uno skatepark, una moderna pista di pattinaggio, una pista di atletica leggera a 8 corsie con tribuna e un Palazzetto dello sport usato principalmente per la pallacanestro.\nPer il tennistavolo \u00e8 stato realizzato un centro olimpico."}
{"id": "14097", "revid": "125934928", "url": "https://it.wikipedia.org/wiki?curid=14097", "title": "Popolazione attiva", "text": "La popolazione attiva \u00e8 la parte di popolazione di uno stato che \u00e8 in grado, salvo impedimenti temporanei, di svolgere legalmente attivit\u00e0 lavorativa.\nIn concomitanza dei censimenti decennali della popolazione, si acquisiscono informazioni sulla condizione lavorativa delle persone residenti e/o presenti nel Paese.\nIn tale circostanza la popolazione viene classificata in due grandi categorie:\nA questa distinzione si perviene considerando due variabili: l\"'et\u00e0\" e la \"situazione occupazionale\".\nPopolazione attiva.\nIn ambito economico la popolazione attiva corrisponde all'offerta di lavoro, cio\u00e8 al complesso di persone sul quale un Paese pu\u00f2 contare per l'esercizio e lo sviluppo delle attivit\u00e0 economiche.\nSecondo le definizioni adottate dall'ISTAT, per \"popolazione attiva\" si intende l'insieme delle persone di et\u00e0 non inferiore ai 15 anni che, alla data del censimento, risultano:\nLe persone di cui ai punti 1), 2), 3) costituiscono la \"popolazione attiva in condizione professionale\".\nPopolazione non attiva.\nLa \"popolazione non attiva\" \u00e8 composta da:\n\u25cfVolontari"}
{"id": "14099", "revid": "287204", "url": "https://it.wikipedia.org/wiki?curid=14099", "title": "Rilevazione sulle forze di lavoro", "text": "Lindagine sulle forze di lavoro (dal 2004 Rilevazione Continua sulle Forze di Lavoro) \u00e8 un'indagine statistica condotta dall'ISTAT e dalla quale derivano le stime ufficiali degli occupati e delle persone in cerca di lavoro in Italia.\nLa necessit\u00e0 di seguire tra un censimento e l'altro la dinamica della popolazione attiva, e quindi, dell'occupazione e della disoccupazione, ha indotto gli Istituti di Statistica di numerosi Paesi a realizzare periodiche indagini campionarie sulla situazione occupazionale della popolazione.\nL'indagine campionaria sulle forze di lavoro viene condotta in Italia dall'ISTAT, fin dal 1959, con una periodicit\u00e0 trimestrale nei mesi di gennaio, aprile, luglio e ottobre (la prima settimana del mese che non ha una festivit\u00e0). Dal 2004 l'indagine ha assunto carattere continuativo, in linea con quanto stabilito dall'Unione europea, ed ha preso il nome di Rilevazione Continua sulle Forze di Lavoro. Il campione di famiglie viene infatti suddiviso in sottogruppi ed intervistato lungo tutto l'arco del trimestre di riferimento.\nScopo dell'indagine.\nObiettivo principale dell'indagine \u00e8 di ottenere informazioni sulla situazione lavorativa, sulla ricerca di lavoro e sugli atteggiamenti verso il mercato del lavoro della popolazione in et\u00e0 lavorativa. Oggetto dell'Indagine Campionaria sulle Forze di Lavoro \u00e8 la rilevazione delle \"Forze di lavoro\" (FL) e delle \"Non forze di lavoro\" (NFL), definite come segue.\nForze di lavoro.\nLe \"forze di lavoro\" comprendono \"occupati\" e \"persone in cerca di occupazione\".\nGli occupati sono le persone di almeno 15 anni (fino al 1999 in Italia venivano prese in considerazione pure le persone di 14 anni), possono essere suddivisi in:\nNell'ambito degli occupati si individuano i \"sottoccupati\", ovvero coloro che nella settimana di riferimento della rilevazione hanno svolto un orario lavorativo inferiore a quello abituale, oppure lavorano \"part time\" perch\u00e9 non hanno trovato un lavoro a tempo pieno.\nLe persone in cerca di occupazione sono quelle persone di almeno 15 anni ed al massimo di 64 che risultano:\nNon forze di lavoro.\nLe \"non forze di lavoro\" sono costituite da:\nLa rilevazione.\nL'unit\u00e0 di rilevazione \u00e8 costituita da tutti gli almeno quindicenni di ogni famiglia di fatto (definita ufficialmente come un nucleo di persone legate da vincoli di matrimonio, parentela, affinit\u00e0, adozione o da vincoli affettivi, coabitanti ed aventi dimora nello stesso comune).\nL'unit\u00e0 statistica \u00e8 costituita da tutti i componenti della famiglia residenti in Italia anche se temporaneamente non presenti in quanto emigrati all'estero a condizione di essere ancora iscritti alle anagrafi comunali. Fanno parte della rilevazione anche persone di cittadinanza straniera purch\u00e9 iscritte alle anagrafi comunali.\nDall\"universo di riferimento\", inteso come l'insieme delle unit\u00e0 statistiche che formano oggetto di indagine, sono esclusi i membri permanenti delle convivenze: ospizi, brefotrofi, istituti religiosi, caserme, ecc.\nIl piano di campionamento utilizzato \u00e8 a due stadi con stratificazione delle unit\u00e0 del primo stadio:\nLa variabile di stratificazione dei comuni adottata dal 1990 \u00e8 costituita dall'ampiezza demografica (cio\u00e8 la popolazione residente) e la stratificazione avviene nell'ambito di ogni provincia.\nI comuni che costituiscono le unit\u00e0 di primo stadio sono suddivisi in:\nPer ogni comune che entra a far parte del campione, si estraggono annualmente dai registri anagrafici e in maniera casuale un certo numero di famiglie. L'estrazione avviene all'inizio del ciclo annuale di rilevazione che coincide con il mese di aprile.\nLe famiglie che costituiscono l'unit\u00e0 di secondo stadio vengono estratte casualmente dai registri anagrafici.\nIl numero di famiglie da selezionare \u00e8 stabilito in modo da assicurare la sostituzione di quelle che non \u00e8 possibile intervistare (mancata risposta) e la rotazione di quelle inserite nel campione.\nIl sistema di rotazione adottato \u00e8 del tipo \"2-2-2\": ogni famiglia che entra nel campione viene intervistata per due trimestri consecutivi; segue un'interruzione per i due trimestri successivi, dopodich\u00e9 essa viene intervistata nuovamente per altri due trimestri. Complessivamente, ogni famiglia rimane nel campione per un periodo complessivo di 15 mesi.\nIl sistema di rotazione adottato permette di mantenere invariato met\u00e0 del campione da un trimestre all'altro e met\u00e0 da un trimestre al corrispondente trimestre dell'anno successivo. Ci\u00f2 consente di utilizzare i dati campionari per poter valutare:\nLo strumento di rilevazione che viene utilizzato nell'indagine presso la famiglia \u00e8 un questionario elettronico composto da 12 sezioni e che viene somministrato secondo la tecnica CAPI-CATI (CAPI = rilevazione diretta presso il domicilio della famiglia; CATI = rilevazione telefonica).\nIl questionario \u00e8 concepito in modo da rilevare le informazioni utili a quantificare l'offerta di lavoro, producendo indicatori omogenei e comparabili a livello europeo.\nAnalogamente a quanto avviene negli altri paesi dell'Unione Europea, ogni anno, nel mese di aprile, l'indagine viene condotta con un supplemento di quesiti inerenti alla formazione e la condizione lavorativa relativa all'anno precedente.\nQuesta \u00e8 la prima indagine che verr\u00e0 comparata a livello europeo.\nL'indagine precedente, nota con l'acronimo RTFL (Rilevazione Trimestrale delle Forze Lavoro), si svolgeva, per l'appunto trimestralmente, nella settimana successiva alla prima settimana lavorativa senza festivit\u00e0 infrasettimanali di ogni trimestre (nei mesi dunque di gennaio, aprile, luglio ed ottobre).\nL'indagine attuale, nota come RCFL (Rilevazione Continuativa delle Forze Lavoro), si svolge, senza soluzione di continuit\u00e0, all'interno dei 4 trimestri in cui \u00e8 suddiviso l'anno.\nQuindi, prendendo ad esempio il tasso di disoccupazione, con la RTFL (precedente) il tasso di disoccupazione italiano del primo trimestre era la \"media\" dei tassi di disoccupazione dei comuni componenti la rilevazione registrati nella prima settimana lavorativa di gennaio, adesso, con la nuova RCFL, il tasso di disoccupazione italiano del primo trimestre \u00e8 la \"media\" dei tassi di disoccupazione dei comuni componenti la rilevazione registrati nel corso di tutto il trimestre."}
{"id": "14100", "revid": "599013", "url": "https://it.wikipedia.org/wiki?curid=14100", "title": "Planetologia", "text": "Per planetologia (chiamata anche scienza planetaria, geologia planetaria o astronomia planetaria) si intende lo studio delle propriet\u00e0 fisiche dei corpi planetari, spesso non limitato ai soli pianeti ma esteso a tutti i corpi celesti non stellari, interni ed esterni al sistema solare; in genere si annoverano tra gli studi di planetologia anche quelli riguardanti le origini dei sistemi planetari e la loro evoluzione dinamica della fisica quantistica.\nStoria.\nPer quanto si possano far risalire le sue origini al riconoscimento, da parte di Galileo, di strutture assimilabili a montagne sul suolo lunare, la planetologia \u00e8 una scienza il cui sviluppo \u00e8 soprattutto recente. Lo studio dell'ambiente planetario richiede accuratezza di informazioni e precisione.\nAlla seconda met\u00e0 dell'Ottocento risalgono i contributi pionieristici di astronomi come Schiaparelli, con le sue osservazioni dei \"canali\" di Marte, e Antoniadi.\nMa \u00e8 l'avvio dell'astronautica e delle prime missioni planetarie degli anni sessanta a consentire il susseguirsi delle scoperte. La faccia nascosta della Luna, la superficie rossa di Marte, l'atmosfera di Venere. Sono poi le missioni Pioneer e Voyager a completare il quadro generale sui pianeti esterni del sistema solare.\nNegli ultimi anni il successo delle missioni dirette su Giove, dei rover teleguidati su Marte, del primo contatto con Titano, a chiarire ancor pi\u00f9 la meteorologia e l'origine dei pianeti.\nAree di ricerca.\nPianeti del sistema solare.\nLo studio sistematico del sole e della sua evoluzione si \u00e8 arricchito negli ultimi anni di strumenti sempre pi\u00f9 precisi. Dalle osservazioni da terra tramite telescopi, si \u00e8 giunti negli ultimi anni ad uno studio accurato \"in loco\". Le sonde interplanetarie (Elenco delle sonde spaziali), veri e propri laboratori vaganti, consentono la rilevazione di dati fondamentali per la conoscenza dei pianeti e dei loro ambienti. Grazie ad esse si \u00e8 compresa l'atmosfera di Venere, le antiche tracce d'acqua su Marte, la complessa struttura atmosferica dei pianeti gassosi.\nNegli ultimi anni, l'esigenza di un costante monitoraggio delle attivit\u00e0 atmosferiche dei pianeti, ha risvegliato l'interesse degli astrofili avvantaggiati dalla riduzione dei costi delle attrezzature consentendo in tal modo un aumento notevole della qualit\u00e0 e della quantit\u00e0 delle osservazioni anche con piccoli telescopi.\nPianeti extrasolari.\nIl termine \"planetologia\" si riferisce in particolar modo ai corpi del sistema solare, tuttavia la recente scoperta di pianeti extrasolari, ovvero di pianeti orbitanti attorno a stelle diverse dal Sole, ha aperto un campo di studi completamente nuovo, quello dell'esoplanetologia, trasformando quella che sino a un paio di decenni fa era solo una speculazione in una evidenza osservativa. \nL'attuale disponibilit\u00e0 di dati, non certo esenti da effetti di selezione ma in quantit\u00e0 sufficiente per ricerca di regolarit\u00e0, richiede la formulazione di modelli teorici che li giustifichino rendendo quest'area una delle pi\u00f9 fertili dell'astrofisica contemporanea.\nTerminologia.\nLe branche della planetologia che si occupano dei singoli corpi celesti hanno nomi specifici:\nIl Sole e la Luna sono inclusi qui per completezza, pur non essendo pianeti. Lo stesso Plutone \u00e8 in verit\u00e0 un pianeta nano, alla stregua di Cerere ed Eris.\nLetteratura fantascientifica.\nCome si pu\u00f2 immaginare, la planetologia \u00e8 molto citata nella narrativa di fantascienza. Nel celebre romanzo \"Dune\" di Frank Herbert riveste un ruolo rilevante il \"planetologo\" imperiale Liet-Kynes, che studia l'ecosistema del pianeta desertico Arrakis (Dune) e ne progetta una radicale mutazione. Nell'altrettanto celebre \"Solaris\" di Stanis\u0142aw Lem viene descritta un'intera disciplina scientifica, la \"solaristica\", che si prefigge specificamente di studiare l'enigmatico pianeta su cui \u00e8 ambientato il romanzo."}
{"id": "14101", "revid": "2153148", "url": "https://it.wikipedia.org/wiki?curid=14101", "title": "Esogeologia", "text": "L'esogeologia (o geologia planetaria, o astrogeologia) \u00e8 un ramo della geologia, che studia la composizione, la formazione e l'evoluzione geologica dei corpi celesti: i pianeti e le loro lune, asteroidi, comete e meteoriti.\nEugene Shoemaker, geologo, introdusse questa disciplina scientifica nel Servizio Geologico degli Stati Uniti e apport\u00f2 numerosi contributi nello studio dei crateri di impatto, della Luna, degli asteroidi e delle comete. Uno straordinario contributo a questo ramo della geologia fu dato dal geologo Edward C. T. Chao, i cui studi risultarono fondamentali nella comprensione della formazione e classificazione delle tectiti. Fu proprio Chao a scoprire, presso il Meteor Crater, per la prima volta, la stishovite, un polimorfo da alta pressione del quarzo, caratteristico esclusivamente dei siti di impatto meteoritico.\nQuesta disciplina utilizza le tecniche della geomorfologia ed in particolare del telerilevamento per studiare e caratterizzare la superficie dei pianeti. Lo studio teorico degli strati pi\u00f9 interni dei pianeti \u00e8 invece basato su metodi di carattere geofisico, geochimico, fisico o astronomico. Fondamentali invece, nella comprensione della composizione ed evoluzione chimica dei corpi celesti sono, in particolare, la mineralogia, la petrografia e la geochimica.\nTerminologia.\nL'Unione Astronomica Internazionale per riferirsi alle conformazioni geologiche e ad altre caratteristiche notevoli della superficie dei corpi celesti ha codificato l'uso di precisi termini per la maggior parte in latino:"}
{"id": "14102", "revid": "124806707", "url": "https://it.wikipedia.org/wiki?curid=14102", "title": "Telerilevamento", "text": "Il telerilevamento (in inglese remote sensing) \u00e8 la disciplina tecnico-scientifica o scienza applicata con finalit\u00e0 diagnostico-investigative che permette di ricavare informazioni, qualitative e quantitative, sull'ambiente e su oggetti posti \"a distanza\" da un sensore mediante misure di radiazione elettromagnetica (emessa, riflessa o trasmessa) che interagisce con le superfici fisiche di interesse.\nEsso utilizza foto o dati numerici rilevati da aerei, satelliti, droni di tipo UAV o sonde spaziali per caratterizzare la superficie di un pianeta nei suoi parametri di interesse (in questo caso si parla di monitoraggio ambientale) con applicazioni sia in campo civile che militare. Appartiene dunque al pi\u00f9 vasto ambito disciplinare del cosiddetto settore della \"geoinformazione\" anche se in esso possono essere inclusi sistemi e tecniche di telerilevamento spaziale. L'osservazione della terra dallo spazio ha viaggiato e viaggia tuttora di pari passo con lo sviluppo dei satelliti artificiali (nello specifico i satelliti per telerilevamento), delle telecomunicazioni satellitari e dei sensori di rilevazione.\nEtimologia.\nIl termine \"telerilevamento\" \u00e8 composta dall'unione di due parole:\nIn generale, con il termine \"telerilevamento\", si vuole esprimere l'acquisizione di informazioni su oggetti posti ad una certa distanza.\nStoria.\nLa storia del telerilevamento si pu\u00f2 riassumere in alcuni passi fondamentali:\nDa qui in poi compaiono i sensori radar (anche ad apertura sintetica), satelliti per studi oceanici e una corsa alla maggiore risoluzione spaziale.\nDescrizione.\nLo studio di un fenomeno o di una superficie effettuato con tecniche di telerilevamento prevede tre fasi distinte:\nIn particolare possono essere rilevati i parametri elettromagnetici di campo quali potenza elettromagnetica associata al flusso di radiazione, ampiezza del campo elettromagnetico, fase e polarizzazione (vedi anche grandezze radiometriche). \u00c8 possibile correlare queste informazioni di campo ai vari parametri ambientali (e non solo) d'interesse (tipicamente rilevando e riconoscendo la firma spettrale degli elementi o composti chimici), ricavando cos\u00ec informazioni utili all'analisi desiderata sotto forma di immagini digitali attraverso l'elaborazione dei dati elettromagnetici.\nVantaggi.\nLe potenzialit\u00e0 e i risultati offerti da tale metodica sono notevoli se si considera la relativa facilit\u00e0 di ottenere informazioni di qualsiasi tipo (in particolar modo i parametri ambientali), in breve tempo, a distanza, ripetute nel tempo o addirittura in alcuni casi in maniera quasi continua, con una grande copertura spaziale, con maggior oggettivit\u00e0 e precisione ed anche con una maggiore economicit\u00e0 complessiva rispetto ai metodi di rilevazione convenzionali.\nEsso rappresenta dunque una vera e propria rivoluzione nell'ambito del monitoraggio ambientale, di fatto una realt\u00e0 gi\u00e0 affermata da tempo e con sempre maggiori applicazioni e diffusione. In molte situazioni \u00e8 necessario, dopo aver analizzato i dati registrati da satellite o da aereo, disporre di dati puntuali e con un elevato grado di risoluzione sul territorio che permettano di ottenere informazioni da incrociare con dati a scala maggiore.\nPer ottenere questi dati possono essere utilizzati degli Aeromobile a pilotaggio remoto (APR, detti comunemente droni), in particolare dei miniUAV Esacopter che assolvono alla funzione di sensori di prossimit\u00e0: questi sistemi possono essere utilizzati infatti per rilievi aerei a bassa quota (telerilevamento di prossimit\u00e0), montando a bordo sensori di dimensioni sempre pi\u00f9 miniaturizzati. Registrando, durante la missione di volo, la traiettoria seguita, si potr\u00e0 ripetere nel tempo, il medesimo percorso permettendo un'analisi multi temporale dei dati della stessa area in analisi.\nStrumenti.\nGli strumenti utilizzati per l'acquisizione possono fornire misure singole di radianza, come radiometri o spettroradiometri, o insiemi di misure di radianza (immagini digitali), come macchine fotografiche, termocamere o dispositivi a scansione. Tali strumenti, detti sensori, possono essere montati su satelliti in orbita oppure aviotrasportati. Da punto di vista spaziale il sensore copre generalmente una porzione o area della superficie terrestre detto 'campo di vista' (\"field of view\") espresso da un angolo di apertura formula_1 con un'impronta W al suolo (\"swath width\") funzione dell'angolo formula_1 e della quota altimetrica formula_3 e pari a:\nformula_4.\nIn generale i sensori possono essere:\nRispetto all'uso di un'unica banda spettrale estesa, l'uso di diverse bande spettrali di acquisizione selezionabili consente di identificare maggiormente le tipologie di suolo o in generale la sostanza o elemento chimico di interesse ovvero rilevando la loro caratteristica firma spettrale discriminandola dalle altre. In particolare la regione di spettro elettromagnetico di interesse nel telerilevamento terrestre \u00e8 tipicamente quella dello spettro ottico e dell'infrarosso, a loro volta ulteriormente suddivisi, mentre nella radioastronomia lo spettro di interesse include anche sorgenti di onde radio, microonde, ultravioletto, raggi X e raggi gamma. Sotto questo punto di vista i sensori si possono ulteriormente suddividere in:\nParametri di risoluzione.\nDi un certo dataset, si possono descrivere principalmente quattro cose:\nIn aggiunta un dataset deve solitamente essere corretto sia radiometricamente che eliminare le presenze di disturbo dell'atmosfera:\nTecniche.\nLe varie tecniche di telerilevamento si distinguono inoltre in base alla parte di spettro elettromagnetico utilizzato ovvero dei canali spettrali: si va dallo spettro visibile e dell'infrarosso a quello delle microonde. \nTecniche di telerilevamento di tipo attive molto utilizzate ed efficaci sono ad esempio l'interferometria radar nel campo delle microonde tramite radar ad apertura sintetica (SAR), il Lidar nel campo del visibile-infrarosso (telerilevamento ottico) oppure la semplice radiometria passiva; nel caso della radioastronomia si parla di telerilevamento spaziale. Appartengono per certi versi al telerilevamento anche le tecniche diagnostiche tramite sonar come l'ecoscandaglio e il SODAR che non fanno per\u00f2 uso di onde elettromagnetiche, ma di onde acustiche.\nElaborazione delle immagini.\nTipicamente una parte cospicua del lavoro di acquisizione delle informazioni di telerilevamento consiste nell'elaborazione delle stesse in immagini opportune e nella successiva analisi.\nTra queste operazioni c'\u00e8 la digitalizzazione delle informazioni elettromagnetiche ricavate dallo scandaglio del territorio di interesse: l'immagine ricavata \u00e8 rappresentata attraverso pixel sul monitor di visualizzazione in un grigliato di righe Y e colonne X. Ciascun valore elettromagnetico rilevato per ciascun pixel di territorio osservato viene digitalizzato ovvero codificato in vari livelli discreti di quantizzazione dando vita a numeri adimensionali detti \"Digital Number\" (DN) favorendone la rappresentazione e quantificazione: tanto maggiori sono i livelli di quantizzazione tanto pi\u00f9 fine e dettagliata \u00e8 la risoluzione cromatica dell'immagine espressa in scala di grigi. Tali valori di DN risultano cos\u00ec proporzionali alla grandezza elettromagnetica di interesse. In genere inoltre \u00e8 possibile ottenere la distribuzione di frequenza dei DN dell'immagine sotto forma di istogramma, sia globalmente sia per arbitrari profili di riga Y e colonna X, con relativi parametri statistici di media, varianza, deviazione standard, moda, mediana.\nLe immagini possono riferirsi a singole bande spettrali di osservazione oppure a pi\u00f9 bande cumulate fino al caso dell'intero spettro del visibile e dell'infrarosso (immagine pancromatica). In altri casi le immagini possono essere delle semplici foto aeree o da satelliti in orbita molto bassa (LEO a 500\u00a0km) e a risoluzione molto elevata come nel caso di Google Earth.\nA partire da una foto in scala di grigi \u00e8 possibile ottenere un'immagine a colori associando alle bande ottiche di scansione i rispettivi colori fisici (\"true color\"): l'immagine cos\u00ec ottenuta \u00e8 approssimativamente quella che si avvicina di pi\u00f9 ad un'immagine fotografica anche se non con la risoluzione spettrale su tutti i colori che possiede invece l'occhio umano.\n\u00c8 possibile inoltre associare altri colori non corrispondenti a quelli reali delle bande di scansione (\"false color\"), spesso utilizzati per far risaltare meglio le diverse tipologie di superficie investigate potendo cos\u00ec creare mappe tematiche.\nIn alternativa \u00e8 possibile creare mappe tematiche pi\u00f9 dettagliate selezionando manualmente porzioni omogenee di immagini (\"training field\") rappresentanti classi diverse di superfici (suolo nudo, prato, bosco, ambiente sub-urbano ed urbano, infrastrutture), assegnando loro un opportuno colore, con il software che estende il colore selezionato al resto dell'immagine con superfici di pari set di radianza.\nPer la rilevazione e lo studio fenologico della copertura vegetale si usano invece le cosiddette mappe NDVI dove un indice opportuno (l'NDVI appunto) permette di visualizzare meglio le informazioni relative a tale tipo di superficie e alla densit\u00e0 di vegetazione in relazione alle eventuali fasi di crescita annuali.\nSono inoltre possibili elaborazioni che creano mappe di radianza (o DN) differenziale tra due immagini in istanti temporali di acquisizione diversi (ad esempio a distanza di mesi o anni) utilizzate ad esempio per monitorare sempre lo stato fenologico nelle diverse fasi vegetative dell'anno, la crescita della copertura vegetale, agricola o urbana negli anni o le variazioni anomale nell'ambito infrastrutturale (ad esempio monitorare fenomeni di abusivismo edilizio o valutazione di impatto ambientale).\nSoftware per il telerilevamento.\nPer la manipolazione di dati teleriilevati esiste un grande numero di programmi, proprietari e open source. I software proprietari maggiormente utilizzati sono:\nTra quelli open source si distinguono invece:\nApplicazioni.\nLe principali applicazioni del telerilevamento in ambito ambientale sono:"}
{"id": "14103", "revid": "3115", "url": "https://it.wikipedia.org/wiki?curid=14103", "title": "Idrologia", "text": "Lidrologia \u00e8 la scienza che studia la distribuzione, il movimento, la biologia e la chimica delle masse d'acqua del pianeta. Composta da molteplici campi di studio scientifico come l'idrografia, l'idrogeologia, l'idrogeochimica e l'idrobiologia. Bench\u00e9 la conoscenza dei cicli idrologici sia importante per la vita e le attivit\u00e0 umane, l'idrologia \u00e8 una scienza relativamente giovane e a tutt'oggi non esiste una teoria completa, cos\u00ec come esiste, per esempio, una teoria per l'elettromagnetismo. \nUna caratteristica importante di molti flussi del ciclo idrologico \u00e8 la loro variabilit\u00e0 spaziale e temporale, cosa che li rende ancora pi\u00f9 difficili da modellizzare matematicamente. In questo ambito due tecniche legate ai concetti di probabilit\u00e0 hanno grande applicazione: la branca della statistica che si chiama geostatistica e la teoria delle variabili aleatorie. \u00c8 considerato il padre dell'idrologia moderna lo scienziato Robert Elmer Horton.\nCiclo idrologico.\nL'idrologia studia i flussi d'acqua che costituiscono il cosiddetto ciclo idrologico. I flussi dall'atmosfera alla superficie terrestre si chiamano precipitazioni; l'acqua piovuta si infiltra nel suolo o scorre in superficie in rigagnoli, in fiumi, in torrenti o in laghi, o nel sottosuolo, costituendo cosiddetti \"deflussi laterali\". Si ha infine l'evaporazione dal suolo, dalle superfici idriche, in primis gli oceani, ma anche laghi e altri bacini, e la traspirazione dalle piante e dagli animali, umani compresi; questi flussi sono definiti evapotraspirazione.\nIl contributo degli esseri viventi al ciclo idrologico \u00e8 significativo, infatti, circa la met\u00e0 dell'entit\u00e0 delle precipitazioni sulle foreste pluviali \u00e8 dovuta all'evapotraspirazione delle foreste stesse.\nI flussi dell'acqua possono essere alterati da attivit\u00e0 umane, come quelle agricole o le operazioni di urbanizzazione che presuppongono la deforestazione di vaste aree soprattutto nei Paesi in via di sviluppo (Africa centrale, America del Sud, Indonesia), la costruzione di dighe e l'inquinamento atmosferico.\nTrasporto idrologico.\nIl movimento dell'acqua \u00e8 un importante mezzo attraverso il quale alcuni materiali, come il suolo o gli inquinanti, sono trasportati da un luogo all'altro. I punti iniziali attraverso i quali tali materiali entrano nel ciclo dell'acqua possono essere diversi, come uno scarico d'acque di origine umana localizzato o su vasta scala, come pure l'acqua che scorre sul suolo a seguito di una pioggia o di un evento pi\u00f9 traumatico (alluvione, inondazione, ecc.). Dagli anni sessanta sono disponibili modelli matematici abbastanza complessi che, grazie ai computer sempre pi\u00f9 potenti, facilitano l'analisi del fenomeno. Le classi di inquinanti pi\u00f9 comunemente analizzate sono quelle delle sostanze nutritive, dei fitofarmaci, delle sostanze organiche e inorganiche comunemente disciolte in acqua e dei sedimenti.\nMisurazione.\nIl movimento dell'acqua sulla Terra pu\u00f2 essere misurato in molti modi per la valutazione delle risorse idriche e per la comprensione del ciclo idrologico. Segue una lista dei dispositivi utilizzati per le misure:\n\"Annali Idrologici\".\nIn Italia, un importante contributo alle rilevazioni idrologiche \u00e8 stato dato dagli \"Annali Idrologici\", emessi dal Servizio idrografico italiano, nati nel 1927 e successori dei \"Bollettini Idrografici\" pubblicati dal 1918; essi contengono le osservazioni pluviometriche e idrometriche riportate in tabelle mensili in cui le stazioni di misura sono raggruppate per bacini principali con foce a mare.\nNel secondo dopoguerra e soprattutto in seguito alle alluvioni del Polesine (1951) e di Firenze (1966) hanno cominciato a diffondersi i sistemi di rilevamento automatici pluviometrici e idrometrici, permisero l'inizio delle registrazioni in continuo dei dati.\nDal 1951 le versioni pubblicate divennero comuni ai vari Compartimenti e contenevano anche misure ed elaborazioni termometriche, di bilancio idrologico, freatimetriche, di trasporto solido in sospensione e mareografiche, oltre che, in alcuni casi, informazioni sul vento, pressione atmosferica ed eventi di carattere eccezionale occorsi durante l\u2019anno.\nDal 2003 al 2012, il \"progetto Annali\" ha previsto l\u2019informatizzazione del contenuto degli \"Annali Idrologici\" pubblicati da tutti i compartimenti periferici del SIMN.\nPrevisioni.\nIl monitoraggio e la raccolta dei dati relativi ai fenomeni idrologici e alle caratteristiche quali-quantitavie delle acque superficiali e sotterranee \u00e8 importante per formulare previsioni sulla disponibilit\u00e0 della risorsa idrica, in modo tale da poterla gestire al meglio (ad esempio regolando la derivazione fluviale o l'emungimento di acqua da pozzi) e per avere le informazioni per progettare opere idrauliche necessarie a soddisfare i bisogni umani, come le traverse fluviali e le dighe.\nStatistiche.\nAnalizzando con appropriate metodologie statistiche le registrazioni, da quelle storiche a quelle pi\u00f9 recenti, riguardanti le piogge, la disponibilit\u00e0 d'acqua nei fiumi o nei laghi, \u00e8 possibile effettuare delle stime sulla tendenza dei fenomeni idrologici. Tali stime saranno tanto pi\u00f9 attendibili quanto maggiore \u00e8 il numero di dati disponibili per la situazione oggetto dello studio. Quando non si hanno a disposizione dati relativi ad un determinato bacino idrografico, ma se ne hanno disponibili di relativi a bacini con caratteristiche simili (climatiche, geomorfologiche, ecc.), si prenderanno i dati relativi al bacino \"simile\", provvedendo ad eventuali \"aggiustamenti\" per adattarli al territorio sul quale si sta effettivamente effettuando la previsione. Si presuppone, tuttavia, che le caratteristiche del processo non subiscano variazioni di rilievo. Perci\u00f2 la prospettiva di alcuni possibili scenari di cambiamenti climatici pu\u00f2 porre problemi a questo tipo di calcolo.\nQueste stime sono importanti per ingegneri, geologi ed economisti per una corretta analisi del rischio idraulico. Le scelte relative al rischio idraulico possono riguardare investimenti per infrastrutture, determinare le caratteristiche progettuali di sistemi per la distribuzione e smaltimento di acque, e possono determinare vincoli alle attivit\u00e0 di urbanizzazione, specialmente nel contesto dei Piani per l'Assetto Idrogeologico (PAI) regionali e dei Piani Regolatori Generali (PRG) conformi alle norme regionali.\nLe informazioni statistiche sono utilizzate anche per la progettazione delle dighe al fine di soddisfare le specifiche necessit\u00e0, in particolare quella agricola, potabile, di acqua di processo industriale, turistica ed energetica.\nModellazioni.\nI modelli idrologici sono rappresentazioni concettuali e semplificate di una parte del ciclo idrologico. Sono utilizzati per lo pi\u00f9 per le previsioni e per comprendere i processi idrologici. Si possono dividere in due tipologie:"}
{"id": "14106", "revid": "697352", "url": "https://it.wikipedia.org/wiki?curid=14106", "title": "Arma", "text": "Unarma \u00e8 un qualsiasi dispositivo, strumento meccanico o elemento di natura chimica, nucleare o elettromagnetica che venga utilizzato allo scopo di offendere oppure sia progettato per la difesa personale dell'utilizzatore.\nIn linea puramente teorica, qualunque oggetto pu\u00f2 essere utilizzato come arma, anche se chiaramente alcuni possono risultare pi\u00f9 efficaci o idonei allo scopo rispetto ad altri. Da un punto di vista normativo e concettuale si distingue generalmente fra \"arma propria\" e \"arma impropria\", cio\u00e8 fra oggetti progettati e creati appositamente per essere usati come armi e oggetti originariamente destinati invece ad altra funzione, che in un determinato frangente vengono usati come armi.\nStoria.\nPreistoria ed et\u00e0 della pietra.\nLa clava si ritiene sia stata la prima e quindi la pi\u00f9 antica arma fabbricata dall'uomo. Vennero ben presto la mazza a punta o bastone appuntito con corno, e poi le scuri, i coltelli, le daghe, le lance costruite con selci lavorate, gli archi e le frecce. Con l'uso dei metalli la variet\u00e0, tanto da offesa, quanto da difesa, si accrebbe rapidamente e ne nacque la prima suddivisione in \"difensive\" e \"offensive\", le quali presero forme e i nomi pi\u00f9 svariati. Nell'et\u00e0 della pietra si fabbricarono lame, coltelli, scuri di selce, e mazze semplici o formate di un bastone spaccato a una delle estremit\u00e0, avente dentro lo spacco una pietra tenuta a posto con una legatura fatta di strisce di corteccia di albero o con una cordicella fatta di minugia attorcigliata.\nEt\u00e0 antica.\nParecchi storici sostengono che le macchine da lancio o da getto furono usate per prime dalle civilt\u00e0 orientali i quali gi\u00e0 le adoperavano da parecchi secoli quando, poco prima di Pericle, i Greci ne appresero l'uso. Invece, secondo Plutarco la macchina da lancio sarebbe originaria della penisola italiana e risalirebbe al IV secolo a.C.; i Greci l'avrebbero importata dalla Sicilia, che era gi\u00e0 allora centro di sviluppatissima civilt\u00e0, anche militare. Comunque \u00e8 certo che Ciro, che fu uno dei pi\u00f9 audaci e geniali condottieri della storia antica, adoper\u00f2 ampiamente la balista.\nNell'antica Grecia le macchine da getto ebbero diffusione dopo la guerra contro Serse e quella del Peloponneso, e vennero perfezionate da Filippo II di Macedonia e Alessandro Magno, i quali adoperarono dei parchi costruiti e diretti da Polido e Diodato. Questi parchi servivano esclusivamente per gli assedi, soltanto Alessandro fece il primo tentativo per utilizzarli in operazioni di campagna contro i Traci e, nella spedizione asiatica, mise in campo un'artiglieria eccellente, baliste e catapulte, di cui erano totalmente sprovvisti i Persiani e che prov\u00f2 le sue alte qualit\u00e0 tecniche negli assedi di Alicarnasso e di Tiro. Traiano utilizz\u00f2 ampiamente le macchine da guerra anche sul campo di battaglia, in particolare la carroballista.\nVa rilevato che dalle macchine da getto gli Elleni trassero scarso rendimento; a ci\u00f2 contribu\u00ec l'insuccesso della seconda battaglia di Mantinea, durante la guerra del Peloponneso. La hasta nella civilt\u00e0 romana era lunga circa metri 1,75, quanto l'altezza di chi la portava il quale era chiamato hastatus. Nei secoli XV, XVI e XVII si chiam\u00f2 picca ed era per la fanteria molto lunga, facendo riscontro all'antico contus, arma propria dei cavalieri o all'antica sarissa della fanteria dell'esercito macedone.\nMedioevo ed et\u00e0 moderna.\nDurante il medioevo e nell'et\u00e0 moderna incominciarono ad apparire le macchine corazzate e le armi da lancio. Tra le armi di difesa, si ricordano scudi e armature: in particolare, si attribuisce al capitano di ventura Mostarda da Forl\u00ec (XIV-XV secolo) l'introduzione dell'uso di armature interamente di ferro, anzich\u00e9 in cuoio, come si faceva fino ad allora. Le milizie medioevali usavano anche le cosiddette chiaverine, nome dell'arma derivato da una parte di essa (l'asta) che portava in cima una cuspide di forma e materiale variabili. L'invenzione delle armi da fuoco e la loro applicazione alla guerra fece diminuire e quasi totalmente abbandonare le armi difensive personali.\nUna prima grande svolta nella fabbricazione e nell'uso delle armi in Europa si ebbe nel XIV secolo con l'affermarsi dell'utilizzo bellico della polvere da sparo; vennero cos\u00ec costruite le prime armi da fuoco, che sfruttavano come forza propulsiva per il lancio di proiettili proprio i gas generati dalla deflagrazione della polvere da sparo quando questa veniva incendiata; uguale influsso ebbero gli approfondimenti degli studi sulla balistica. Il primo archibugio fu costruito in Spagna nel 1450., altre armi che si diffusero nel periodo furono colubrine, archibugi, moschetti, spingarde, pistole.\nTra le \"artiglierie\" del periodo, oltre ai primi tipi di armi lanciate a mano come bombe e granate, ci furono le bombarde. Le armi da fuoco portatili presero fin dall'inizio vari nomi, a seconda dell'epoca di costruzione, della forma, dei meccanismi presenti. Lo stesso avvenne per le artiglierie.\nIl XIX e XX secolo.\nCon le scoperte scientifiche del XIX secolo e del XX secolo, alle cosiddette armi convenzionali si sono via via aggiunte o sostituite armi pi\u00f9 sofisticate che fanno ricorso a tecnologie avanzate basate sull'uso della chimica (armi chimiche, con veleni o tossine), della biologia (armi batteriologiche, con ceppi di batteri o di virus letali), dell'energia nucleare (armi nucleari, come ad esempio la bomba atomica e la bomba H).\nClassificazione.\nCon il progredire e l'evolversi delle tecnologia si sono andate sviluppando e affermando diversi tipi di armi, che possono essere variamente classificate.\nArma contundente.\nSono delle armi - generalmente utilizzate nel combattimento corpo a corpo - solitamente in grado di infliggere ferite e lesioni, e solo in particolari casi di uccidere. Esse si basano sul principio dell'urto col bersaglio e per questo, sono chiamati anche \"armi da botta\" e ne sono tipici rappresentanti i bastoni, i martelli, le mazze, le clave. Altro esempio di tali armi, utilizzato in et\u00e0 antica e durante il medioevo, era il mazzafrusto.\nArmi bianche.\nSono tali armi ma anche oggetti che provocano danni al bersaglio se impugnati e azionati dall'uomo con la sola forza fisica anch'esse solitamente utilizzate nel combattimento corpo a corpo. In tale categoria possono essere ricomprese anche le armi contundenti; ma specificamente rispetto a queste incorporano lame. Quest'ultima \u00e8 un pezzo di metallo di forma adeguata che presenta una o pi\u00f9 parti affilate chiamate \"filo\". Le lame possono essere pi\u00f9 adatte a tagliare (in questo caso si parla di \"armi da taglio\" e ne sono tipici rappresentanti le spade, i coltelli, le sciabole e le asce) o a colpire di punta per penetrare nel bersaglio (da qui la nascita del termine \"armi da punta\"), come i pugnali o le lance, le picche e le baionette: a questo scopo, alcune armi da punta non prevedono nemmeno la presenza del filo sulla lama, ma hanno solamente la punta acuminata necessaria per penetrare e/o sfondare (come alcuni stiletti, i fioretti, i \"centodieci\", il \"becco di corvo\").\nSi possono inoltre distinguere le armi bianche secondo la dimensione in corte, medie e lunghe. Le armi bianche corte sono occultabili e generalmente non superano la trentina di centimetri: in questa categoria si possono catalogare i coltelli, i pugnali, gli stiletti, le daghe corte, le accette da lancio. Le armi bianche medie erano le tipiche armi individuali da guerra da usare a corta distanza prima dell'avvento delle armi da fuoco: spade, sciabole, asce da guerra ecc.\nSono armi bianche lunghe, altrimenti dette \"inastate\" o \"immanicate\", quelle poste al termine di un bastone (asta) che ne diventa il mezzo per impugnarle (manico) e per aumentare la distanza di efficacia delle armi stesse: la categoria ricomprende lance, picche, alabarde, giavellotti. Con \"armi d'asta\" o \"armi in asta\" si indicano appunto tutte le armi che hanno un manico lungo da due a pi\u00f9 metri e permettono di colpire l'avversario a qualche distanza continuando a impugnarle (seppure alcune sia possibile anche lanciarle, tipo il giavellotto). L'acquisto di tali armi \u00e8 riservato solo a coloro in possesso di porto d'armi in corso di validit\u00e0 o in mancanza da nulla osta della questura. Si ricorda che qualsiasi lama con doppio filo \u00e8 considerata arma da guerra pertanto non esistono autorizzazioni civili che permettano anche il solo acquisto di tali armi.\nArmi da lancio.\nSono armi da lancio quelle armi che, sempre grazie alla forza fisica dell'uomo e in abbinamento a dispositivi meccanici (ma sempre caricati dalla forza del lanciatore) servono per lanciare - anche a distanze considerevoli - proiettili di vario tipo come pietre, frecce, quadrella (arco, balestra, trabucco, fionda, scorpione, balista, carroballista), o che vengono esse stesse lanciate (giavellotto, asce da lancio, coltelli da lancio).\nA seconda delle dimensioni e del numero di persone necessarie al proficuo utilizzo di queste armi, si ha la distinzione tra \"armi da lancio individuali\" (tutte quelle lanciate direttamente come giavellotto, asce da lancio, coltelli da lancio, nonch\u00e9 quelle che lanciano proiettili come arco, fionda, balestra, cerbottana) e \"armi di artiglieria\" (ballista, catapulta, trabucco, onagro e carroballista).\nArmi da fuoco.\nLe armi da fuoco si possono dividere, anche in rapporto alle loro dimensioni e alla loro tipologia, in \"armi portatili\" (o \"leggere\") (ad esempio pistola, fucile), \"armi di artiglieria\" (cannone, mortaio) e in \"armi esplodenti\" (bombe, mine, granate).\nNella categoria rientrano le armi che lanciano proiettili contenenti in s\u00e9 energia propulsiva (lanciarazzi come il bazooka o il sistema MLRS, lanciamissili come il FIM-92 Stinger): tali armi sono sostanzialmente dei supporti di lancio per armi esplodenti che usano il principio del razzo per la loro stessa propulsione, altre armi da fuoco non tradizionali sono quelle elettriche, dove tramite una corrente si genera un campo elettromagnetico che accelera il proiettile, come nel caso del cannone a rotaia e del cannone di Gauss.\nArmi non letali.\nLe armi non letali (in inglese \"non-lethal weapon\") o inabilitanti sono particolari tipi di armi, atte a fermare o comunque bloccare persone, masse di persone, materiali o mezzi. Spesso sono usate in operazioni anti-sommossa. Questo tipo di armi colpiscono, puniscono e scoraggiano i bersagli, ma in teoria non dovrebbero uccidere. Solitamente questo tipo di armi utilizzano le moderne tecnologie nel campo dell'elettronica, l'optoelettronica, l'acustica, la chimica, la biologica, la medicina e la meccanica.\nAlcuni tipi di queste armi sono:\nArmi esplosive e a propulsione.\nSono armi che sfruttano la potenza generata dalla carica di esplosivo che incorporano, per generare danni a persone e cose.\nQuesta particolare categoria di armi da fuoco, costituita da armi esplodenti, nasce per danneggiare bersagli molto estesi o molto grandi, come edifici, macchinari, automezzi, mezzi corazzati, navi eccetera: generalmente non vengono usate da singoli uomini (ci sono eccezioni, come le bombe a mano, i lanciarazzi RPG e alcuni lanciamissili SAM spalleggiabili), ma lanciate da cannoni o sganciate da aerei o navi, o da appositi veicoli di terra e si differenziano tra di loro soprattutto per i diversi modi di arrivare sul bersaglio; per tale differenziazione avremo quindi:\nArmi di distruzione di massa.\nSono armi progettate per causare distruzione in un ampio raggio geografico; In italiano \u00e8 d'uso la dizione armi NBC dalle iniziali Nucleari, Batteriologiche, Chimiche. In inglese la sigla pi\u00f9 usata \u00e8 WMD, \"Weapon of Mass Destruction\" (arma di distruzione di massa), ma sono usati anche NBC e ABC (dove \"A\" sta per Atomic).\nLo scopo di queste armi non \u00e8 tanto quello di colpire un obiettivo preciso quanto di distruggere quanti pi\u00f9 edifici e mezzi e/o uccidere quante pi\u00f9 persone possibile, indiscriminatamente e senza alcuna distinzione fra militari e civili: l'area colpita da esse \u00e8 infatti tanto vasta, e gli effetti tanto duraturi nel tempo, da impedire il ritorno a una vita normale nell'area colpita per anni o per decenni, da parte di chiunque. Vengono anche definite \"armi della fine del mondo\", perch\u00e9 un loro uso massiccio su vasta scala, per esempio in un'ipotetica terza guerra mondiale, avrebbe una buona probabilit\u00e0 di provocare l'estinzione della specie umana e di buona parte delle piante e degli animali superiori dal pianeta. L'utilizzo pi\u00f9 comune di tali armi \u00e8 la deterrenza, ovvero non sono fatte per essere usate ma per minacciare ritorsioni o attacchi.\nArmi improprie.\nCome detto, sono considerati armi improprie oggetti costruiti con uno scopo utilitario, diverso da quello dell'offesa alla persona.\nL'et\u00e0 contemporanea offre molti oggetti che posseggono un potenziale offensivo, e che quindi si prestano a diventare armi improprie. Si possono citare coltelli e altri arnesi da cucina, sostanze chimiche sia di sintesi sia naturali, utilizzate per i motivi pi\u00f9 vari e che possono essere usate per nuocere a una persona, automobili e altri mezzi di trasporto con i quali \u00e8 possibile provocare volontariamente incidenti, elettrodomestici, l'energia elettrica sia domestica sia industriale: in breve \u00e8 un'arma impropria qualunque strumento costruito per uno scopo non offensivo ma che pu\u00f2 essere usato come arma qualora lo si voglia.\nArmi difensive.\nVengono chiamati impropriamente armi (visto che non servono per offendere) difensive passive quegli oggetti indossabili atti a proteggere l'indossatore, per cui sono chiamate anche \"protezioni individuali\". Quelle antiche, sono la corazza, l'elmo, lo scudo e tutte le altre parti che difendevano la persona da capo a piedi. Esse erano di forme svariatissime a seconda dell'epoca di costruzione e della nazione.\nQuelle moderne si riducono all'elmetto, adottato per la prima volta nella prima guerra mondiale da tutte le nazioni. Durante quel conflitto, vennero usati anche \"scudi\" individuali che proteggevano gli uomini che avevano il compito di avvicinarsi alle trincee nemiche per tagliare il filo spinato che le proteggeva, oltre a venire impiegate anche corazze metalliche a forma di corpetto per proteggere \"Arditi assaltatori\" e \"guastatori\": da queste corazze, impiegando nuovi materiali quali Kevlar e piastre in ceramica balistica, si \u00e8 giunti ai moderni giubbotti antischegge e ai giubbotti antiproiettile.\nAltro elemento importante \u00e8 stato il \"sacchetto a terra\" che si trasporta vuoto e si riempie sul posto per creare una postazione difensiva fissa, utilizzato nelle trincee e nelle fortificazioni.\nArmi sportive.\nSono armi concepite per attivit\u00e0 sportiva, quali il tiro a segno. Queste armi si contraddistinguono da quelle da guerra o quelle comuni per la loro meccanica pi\u00f9 sofisticata, i sistemi di mira pi\u00f9 precisi, le impugnature regolabili e altri accorgimenti che ne fanno delle armi adatte all'esercizio dello sport del tiro. Esempio tipico sono le armi ad aria compressa.\nArmi da caccia.\nLe armi da caccia in Italia possono essere detenute con regolare denuncia in numero illimitato.\nSono armi da caccia tutte le armi lunghe che camerano cartucce di calibro uguale a 5,6\u00a0mm e bossolo lungo almeno 40\u00a0mm e quelle di calibro superiore senza limite alla misura del bossolo. Non sono armi da caccia le armi corte e quelle lunghe di calibro inferiore a 5,6 mm.\nArmi autonome.\nIl recente sviluppo dell'intelligenza artificiale e della robotica ha portato alla creazione di armi autonome cio\u00e8 dotate di una maggiore o minor autonomia decisionale ad esempio le mine navali intelligenti e i \"robot killer\" .Trattandosi di tecnologie recenti in forte sviluppo non sono sottoposte ancora a limitazioni legislative.Nel luglio 2015 scienziati di fama internazionale come Stephen Hawking, Elon Musk, Max Tegmark hanno pubblicato una lettera aperta per denunciare i pericoli della corsa agli armamenti di armi autonome che \"scelgono e colpiscono i loro bersagli senza l'intervento umano\".\nArmi proibite in guerra.\nSono armi che sono proibite in base a trattati internazionali, la cui violazione \u00e8 considerata un crimine di guerra, punibile da un tribunale internazionale alla fine delle ostilit\u00e0.\nDivieti analoghi esistevano fin nelle pi\u00f9 antiche usanze di guerra, come risulta dai codici indiani ed ebraici. Quei codici consideravano da proibirsi le frecce dentate e le armi con la punta avvelenata e facevano divieto di uccidere gli inermi o coloro che si arrendevano, e di incendiare o distruggere senza assoluta necessit\u00e0.. Era inoltre, nel medioevo, proibito l'utilizzo dell'arbalesta, o comunque lo si riteneva scorretto, in quanto poteva uccidere facilmente un cavaliere con molta pi\u00f9 esperienza del tiratore.\nSistema d'arma.\nPer sistema d'arma si intende l'associazione tra l'arma vera e propria e un dispositivo servente, ad esempio, un veicolo (anche convenzionale), contenitore, apparecchiatura di osservazione (radar) o personale di servizio, adatti alle condizioni di battaglia, che permettono di aumentare le prestazioni dell'arma, rendendola ad esempio mobile o aumentando il numero di colpi. Ad esempio, un cavaliere con la corazza, il suo scudiero e rispettivi cavalli costituiscono un sistema d'arma.\nAltrettanto lo sono un cannone, il camion che lo traina, altri camion con le munizioni, le munizioni, gli addetti ad un pezzo d'artiglieria ed eventuali elicotteri o jeep di avvistamento nella prima linea, e le radio per comunicare. Un sommergibile nucleare, con i suoi missili SLBM sono un sistema d'arma. Lo sono anche missili come l'SS-26 Stone e il suo lanciatore, cos\u00ec come anche il laser Boeing YAL-1 e l'aereo che lo contiene, derivato dal convenzionale Boeing 747.\nLa legislazione internazionale.\nIn base a diversi trattati, accordi e convenzioni internazionali, l'utilizzo di particolari armi pu\u00f2 essere limitato oppure vietato. Ricordiamo in proposito la dichiarazione di San Pietroburgo del 1868, proibisce i proiettili esplodenti di peso inferiore a quattrocento grammi. Tra i trattati pi\u00f9 famosi abbiamo la convenzione dell'Aia del 1899, la convenzione dell'Aia del 1907, le varie convenzioni di Ginevra, nel trattato navale di Washington del 1922 ed il protocollo di Ginevra del 1925 sul divieto dell'impiego di gas asfissianti, velenosi o simili e di mezzi batteriologici in guerra. Nella seconda met\u00e0 del XX secolo dopo la guerra del Vietnam \u00e8 stato proibito anche l'uso del napalm; si ricordino poi la convenzione delle Nazioni Unite su certe armi convenzionali del 1980, della convenzione sulle armi chimiche del 1993 e del trattato di Ottawa del 1997 sull'utilizzo delle mine antiuomo e, in tema di traffico di armi, la convenzione delle Nazioni Unite contro la criminalit\u00e0 organizzata transnazionale stipulata a Palermo nel dicembre del 2000.\nLe legislazioni statali.\nLe armi generalmente sono usate dalle forze armate e dalle forze di polizia, con specifiche previsioni, ma tutti gli Stati nel mondo posseggono legislazione in materia; come ad esempio in tema di possesso illegale di armi, traffico di armi e per la possibilit\u00e0 di utilizzo da parte di privati, previo rilascio di una particolare autorizzazione, detta genericamente \"licenza di porto d'armi\".\nItalia.\nLa 18 aprile 1975, n. 110 qualifica come tale tipologia di armi - chiamandole \"armi da sparo\" tutte quelle armi in grado di lanciare un proiettile attraverso una canna, indipendentemente dall'utilizzo della combustione di polvere da sparo, comprese le armi ad aria compressa, ad eccezione di quelle con potenza inferiore a 7.5 joule.\nLa legge italiana non attribuisce al cittadino \"Ipso iure\" il diritto di portare o detenere armi, ma consente al Prefetto ed al Questore di autorizzarne l'acquisto, la detenzione o il porto in casi specifici; la giurisprudenza riconosce, in tale attivit\u00e0 amministrativa, un alto grado di discrezionalit\u00e0, in nome della tutela della sicurezza pubblica. Il rilascio delle autorizzazioni \u00e8 subordinato all'accertamento della idoneit\u00e0 psichica del richiedente, certificata dal servizio sanitario nazionale."}
{"id": "14107", "revid": "7", "url": "https://it.wikipedia.org/wiki?curid=14107", "title": "Armi", "text": ""}
{"id": "14108", "revid": "125652802", "url": "https://it.wikipedia.org/wiki?curid=14108", "title": "Sesamo apriti", "text": "Sesamo apriti (titolo originale: \"Sesame Street\") \u00e8 un programma televisivo educativo statunitense per bambini, diventato famoso per la partecipazione dei pupazzi Muppet, creati dal burattinaio Jim Henson. Ha fatto da capostipite per molti dei moderni spettacoli di edutainment (\"imparare giocando\").\nLa parola Muppet, nel doppiaggio italiano originale, \u00e8 stata tradotta con il termine \u201cbabau\u201d - derivato dal leggendario mostro omonimo - e ci\u00f2 viene ricordato anche nel testo della sigla, la quale, tra l'altro, \u00e8 cantata sulla base originale.\nDescrizione.\nProdotto negli Stati Uniti, \"Sesamo apriti\" vanta milioni di telespettatori in tutto il mondo. Ha debuttato il 10 novembre 1969 sulla rete National Educational Television, pi\u00f9 tardi si \u00e8 spostato sul successore di NET, il PBS. \"Sesame Street\" \u00e8 il programma che in assoluto ha ricevuto pi\u00f9 Premi Emmy nella programmazione diurna.\nIl programma usa un misto di marionette, animazione e scene dal vivo, per insegnare ai fanciulli le basi delle lettura e dell'aritmetica, ad esempio colori, lettere, numeri, giorni della settimana. D\u00e0 pure dei consigli sulle azioni della vita di tutti i giorni, come l'attraversamento della strada in modo sicuro, l'importanza dell'igiene, e cos\u00ec via. Molte scene sono delle parodie o copie di format televisivi standard.\nC'\u00e8 anche sottile senso dell'umorismo nello show che ha colpito gli spettatori pi\u00f9 anziani sin dalle prime trasmissioni. Una gran quantit\u00e0 di imitazioni e parodie della cultura popolare sono apparse nello show, soprattutto mirate alla PBS, il network che trasmette lo show. Ad esempio, durante un segmento intitolato \"Me Claudius\", i bambini che guardano lo show possono vedere Cookie Monster e i Muppets, mentre gli adulti possono cogliere la presa in giro di un capolavoro teatrale come \"Io, Claudio\"; questa serie di scenette \u00e8 il Monsterpiece Theater. Molti dei personaggi nel programma sono rivolti ad un pubblico anziano, come il personaggio Flo Bear (Flaubert); Sherlock Hemlock; e H. Ross Parrot (ispirato al fondatore del Partito Riformista Ross Perot). Anche per attrarre telespettatori adulti, centinaia di celebrit\u00e0 attuali hanno fatto apparizioni speciali da ospiti nello show durante gli anni.\nLo scopo di tali elementi di umorismo adulto \u00e8 quello di incoraggiare i genitori a guardarlo con i loro figli. La realizzazione dello show non \u00e8 solamente qualcosa che educa e intrattiene i ragazzi, ma intrattiene gli adulti; i produttori sperano che ci siano pi\u00f9 discussioni sul concetto di show.\n\"Sesamo apriti\" ha un forte elemento multi-culturale e prova a essere inclusivo nel suo casting, incorporando ruoli per persone disabili, giovani, anziani, attori latino-americani, attori afro-americani, e altri. Mentre alcuni dei pupazzi sembrano persone, altri sono animali o \"mostri\", pupazzi di dimensioni e colori fantasiosi. Questo incoraggia i bambini a rendersi conto che le persone sono diverse in tutto con differenti forme e colori, e che nessun modello fisico \u00e8 migliore di un altro. Seguendo questa \"policy\", nel 2002 Sesame Workshop annunci\u00f2 che un personaggio sieropositivo sarebbe stato introdotto in \"Takalani Sesam\", la versione sudafricana dello show. Il personaggio chiamato Kami fu introdotto alla fine del settembre 2002; il nome deriva dalla parola \"Tswana\" che significa \"accettazione\".\nOgnuno dei personaggi pupazzi \u00e8 stato concepito per rappresentare uno specifico stadio o elemento della prima infanzia, e le sceneggiature sono scritte in modo che questi personaggi riflettano il livello di sviluppo dell'et\u00e0 di un bambino. Questo aiuta lo show a indirizzarsi non solo agli obiettivi dell'apprendimento di differenti livelli, ma considera anche le paure, e gli interessi di bambini di et\u00e0 diverse.\nStoria della trasmissione.\nJoan Ganz Cooney fu una dei fondatori della Children Television Workshop che \u00e8 stata concepita ufficialmente nel 1966, la CTW \u00e8 una societ\u00e0 non-profit, il suo scopo era di sviluppare programmi televisivi educativi per bambini in et\u00e0 prescolare. Sesame Street fu il primo programma ad essere prodotto dalla CTW, il fatto che il programma caratterizza i Muppet di Jim Henson e che il compositore dello show fu Joe Raposo fu una proposta di Cooney, a far parte della troupe, furono reclutati veterani che hanno gi\u00e0 lavorato per lo spettacolo per bambini Kaptain Kangaroo. Prima della effettiva programmazione ufficiale, furono prodotti alcuni episodi di prova mai andati in onda e due Pitch Reel per promuovere lo show. Il primo episodio \u00e8 andato in onda pubbliche stazioni televisive il 10 novembre 1969. Il cast originale era formato dai personaggi umani Bob, Susan, Gordon e Mr. Hooper, che hanno \"dominato\" le scene di strada dall'inizio del programma fino ad oggi. I personaggi classici a comparire nella prima stagione furono Ernie, Bert, Oscar, Big Bird, versioni prototipo di Cookie Monster e Grover, e il personaggio preesistente Kermit. Con il progredire del programma, furono aggiunti molti pi\u00f9 altri personaggi, tra cui Julia (dal 2017), affetta da autismo.\nIl programma \u00e8 stato ed \u00e8 ancora adesso un grande successo, ed \u00e8 probabilmente il programma per bambini pi\u00f9 popolare e pi\u00f9 lungo, avendo raggiunto pi\u00f9 di 40 stagioni e pi\u00f9 di 4300 episodi.\nVersioni Internazionali.\nLa trasmissione \u00e8 stato concepito come un programma per un mercato unico (Stati Uniti), successivamente il programma inizi\u00f2 ad essere trasmesso in tutto il mondo, oltre alla versione americana molte nazioni hanno prodotto versioni adattate alla realt\u00e0 locale, alcune versioni sono prodotte in collaborazione con la Sesame Workshop con personaggi specifici (i personaggi burattino sono costruiti dalla Sesame Workshop appositamente per il programma).\nProtagonisti.\nProtagonisti Muppet.\nI primi personaggi Muppet apparsi fin da la prima stagione del programma (come Big Bird, Ernie, Bert, Oscar...) furono disegnati da Jim Henson stesso.\nProtagonisti umani.\n\"(in ordine alfabetico)\"\nPersonaggi umani secondari.\nFamose star e molti bambini dalle scuole di New York fanno costantemente parte del cast.\n\"Sesame Street\" \u00e8 conosciuto per il \"merchandising\", la commercializzazione, per molti libri, riviste, video e audio media, giocattoli, ecc. Esistono anche delle visite guidate Sesame Street LIVE!, ed un parco a tema a Langhorne (Pennsylvania) vicino a Filadelfia (USA), \"Sesame Place\".\n\"Sesame Street\" \u00e8 prodotto da Sesame Workshop, formalmente conosciuta come \"Children's Television Workshop\" o \"CTW\".\nFormat e momenti importanti del programma.\nQuesto format voleva rendere divertente l'apprendimento, mescolando i Muppet e brevi scenette con attori, e fu una pietra miliare nella creazione dei programmi educativi di oggi.\nPer essere sicuri che questo nuovo format rivoluzionario stesse andando bene, la CTW organizz\u00f2 gruppi di test con osservatori. Agli osservatori piacquero specialmente le scenette con i pupazzi.\nOgni episodio era composto da una trama principale che si svolgeva durante le scene di strade, ovvero le scene che si svolgono nella Via \"Sesame Street\", dove vi sono i personaggi umani che interagiscono con i Muppet.\nPoi vi sono delle brevi scenette che caratterizzano i Muppet che spiegano in modo divertente un argomento preciso, specialmente lettere e numeri.\nVi sono anche brevi scene animate e brevi film live-action che hanno lo stesso scopo.\nNel novembre del 1983 Sesame Street mand\u00f2 in onda un episodio sulla morte. Nello show Big Bird cerca di trovare Mr. Hooper per dargli un ritratto e Maria gli dice \"Mr. Hooper \u00e8 morto.\". Big Bird innocentemente risponde \"Glielo dar\u00f2 quando torna.\" Allora Susan con rimpianto gli dice \"Quando la gente muore, non ritorna.\" Molti genitori (molti dei quali erano stati spettatori di Sesame Street da bambini) apprezzarono l'episodio che presentava ai bambini il tema della morte. L'attore Will Lee che recitava la parte di Mr. Hooper sin dal primo episodio di Sesame Street nel 1969 era morto il 7 dicembre 1982.\n\"Sesame Street\", insieme a molti altri show prodotti da Sesame Workshop (incluso The Electric Company) sono stati registrati a New York. All'inizio, furono registrati ai the Teletape Studios nella 81st a Broadway a Manhattan fino a quando la societ\u00e0 Teletape company Reeves Entertainment andarono in bancarotta. Lo show fu allora spostato e rimane oggi ai Kaufman Astoria Studios nel quartiere Queens.\nTuttavia il programma si impegn\u00f2 con temi difficili da spiegare ai bambini.\nSpin-off e videogiochi.\n\"Sesamo apriti\" ha prodotto alcuni spin-off: \"Gioca con Sesamo\", \"Global Grover\", \"Super Grover 2.0.\" e \"Il mondo di Elmo\" andati in onda in Italia dal 2005 fino al 2008 su Rai 3 e Rai YoYo fino al 2013. Vi \u00e8 anche una serie di direct-to-video chiamato \"Sesame Beginnings\". Nel 2012 \u00e8 stato anche pubblicato il videogioco educativo \"Kinect Sesame Street TV\", sviluppato dalla Microsoft Studios - Soho Productions per Xbox 360."}
{"id": "14110", "revid": "965226", "url": "https://it.wikipedia.org/wiki?curid=14110", "title": "Oscar alla migliore sceneggiatura non originale", "text": "L'Oscar alla migliore sceneggiatura non originale (\"Academy Award for Best Adapted Screenplay\") \u00e8 un Premio Oscar assegnato allo scrittore di una sceneggiatura gi\u00e0 pubblicata o adattata da varie fonti, di solito da un romanzo, una serie TV, un videogioco e a volte anche da un altro film (vedi per esempio un sequel), questo in contrapposizione all'Oscar alla migliore sceneggiatura originale.\nQuesta definizione \u00e8 stata usata dal 1957, precedentemente l'Oscar era assegnato alla \"Miglior sceneggiatura\".\nVincitori e candidati.\nL'elenco mostra i vincitori di ogni anno, seguiti dagli sceneggiatori che hanno ricevuto una nomination. Per ogni sceneggiatore viene indicato il film che gli ha valso la candidatura.\nGli anni indicati sono quelli in cui \u00e8 stato assegnato il premio e non quello in cui \u00e8 stato diretto il film. Nel 1930 si sono svolte due diverse edizioni del premio, una ad aprile ed una a novembre, mentre nel 1933 non \u00e8 stato assegnato alcun premio.\nPer maggiori informazioni si veda la voce Cerimonie dei premi Oscar.\n2000.\n(*) Donald Kaufman \u00e8 il fratello immaginario dello sceneggiatore Charlie Kaufman, che lo ha \"inventato\" e accreditato come co-sceneggiatore. I due \"fratelli\", infatti, sono anche i protagonisti del film sceneggiato, \"Il ladro di orchidee\"."}
{"id": "14112", "revid": "1534511", "url": "https://it.wikipedia.org/wiki?curid=14112", "title": "Matrici di Pauli", "text": "In meccanica quantistica le matrici di Pauli sono un insieme di matrici 2\u00d72 complesse hermitiane unitarie. Usualmente indicate dalla lettera greca formula_1 (\"sigma\"), esse possono anche essere indicate con formula_2 (\"tau\") quando utilizzate in connessione con la simmetria di isospin. Devono il loro nome al fisico Wolfgang Pauli e sono cos\u00ec definite:\nPropriet\u00e0 algebriche.\nDetta formula_4 la matrice identit\u00e0, esse soddisfano la seguente uguaglianza:\nInoltre verificano le seguenti relazioni di commutazione ed anticommutazione:\ndove formula_7 \u00e8 il tensore di Levi-Civita, formula_8 \u00e8 la delta di Kronecker. Le precedenti relazioni possono essere sinteticamente scritte come:\nInfine determinante e traccia sono dati da formula_10:\nDalle relazioni precedenti si ricava semplicemente che gli autovalori delle tre matrici di Pauli sono formula_12.\nLe tre matrici cos\u00ec definite, con l'aggiunta dell'identit\u00e0, formano un insieme completo di matrici, ovvero una base dello spazio delle matrici 2\u00d72 hermitiane:\nLe matrici di Pauli sono proporzionali ai generatori del gruppo SU(2), la cui corrispondente algebra di Lie risulta essere isomorfa all'algebra di Lie del gruppo SO(3) delle rotazioni.\nFisica.\nRappresentazione dello spin semi-intero.\nEssendo il gruppo SU(2) il rivestimento universale di SO(3) (il gruppo delle rotazioni nello spazio), si pu\u00f2 applicare il risultato ottenuto da Bargmann nel suo sviluppo della teoria delle rappresentazioni proiettive:\nSia, quindi, formula_18, un elemento di SO(3), con formula_19 e formula_20 rispettivamente angolo ed asse di rotazione. Sia, inoltre, formula_21 una rappresentazione di formula_22 in SU(2) per spin semi-intero:\ndove\nSi verifica che formula_21 \u00e8 una rappresentazione proiettiva di SU(2), e quindi di SO(3), con moltiplicatore formula_12:\ne quindi le matrici di Pauli possono essere utilizzate per descrivere l'osservabile \"spin\" per una particella fermionica.\nInformatica quantistica.\nIn informatica quantistica, le matrici di Pauli sono porte logiche quantistiche agenti sui qubit e sono tra i pi\u00f9 importanti operatori a singolo qubit. In questo contesto, la decomposizione di Cartan enunciata sopra \u00e8 chiamata la \"decomposizione Z-Y di una porta logica a singolo qubit\". Scegliendo una differente coppia di Cartan si pu\u00f2 ottenere l'analoga \"decomposizione X-Y di una porta logica a singolo qubit\"."}
{"id": "14113", "revid": "2122071", "url": "https://it.wikipedia.org/wiki?curid=14113", "title": "Carmen Covito", "text": "Biografia.\nA soli 15 anni invia al \"Corriere dei Piccoli\" il racconto \"Il ragazzo del circo\" che viene pubblicato sul numero 38 del 20 settembre 1964.\nSi laurea in filosofia con una tesi sul filosofo tedesco Arthur Schopenhauer. Insegna lettere a Brescia, fa la copywriter pubblicitario, sceneggia fumetti, si sposta in Giappone, Spagna e infine torna in Italia. Per un quotidiano ha l'occasione di intervistare Aldo Busi, che resta colpito dalla sua scrittura e dopo qualche anno firma con lei le traduzioni di opere dall'italiano antico (\"Il Cortegiano\" di Baldassare Castiglione e il \"Novellino\" del Duecento) e il capolavoro di Nathaniel Hawthorne \"La lettera scarlatta\".\nNel 1992 pubblica per l'editore Bompiani \"La bruttina stagionata,\" libro che vince il Premio Rapallo-Carige \"Opera Prima\" 1992 e il Premio Bancarella 1993. \u00c8 tradotto in tedesco, spagnolo, francese, olandese, greco, rumeno. Dal libro sono stati tratti un monologo teatrale (interpretato da Gabriella Franchini con la regia di Franca Valeri, adattamento di Ira Rubini) e il film omonimo (interpretato da Carla Signoris, sceneggiatura e regia di Anna Di Francisca).\nNel 1995, Covito pubblica il suo secondo romanzo: \"Del perch\u00e9 i porcospini attraversano la strada\".\nAi primi due romanzi fa seguito un terzo, una vera e propria immersione nel web: \"Benvenuti in questo ambiente\". Nel 1997, Covito traduce \"Claudine a scuola\" di Colette per la collana \"I classici classici\" della Frassinelli diretta da Aldo Busi. Nel frattempo pubblica in formato ebook una raccolta di racconti (\"Scheletri senza armadio e altri racconti\") e si dedica allo studio dell'archeologia del Vicino Oriente Antico per scrivere il romanzo \"La rossa e il nero\", uscito nel 2002. Tre anni pi\u00f9 tardi pubblica un manuale, \"L'arte di smettere di fumare (controvoglia)\".\nDal 2007 \u00e8 socia fondatrice dell'associazione culturale Shodo.it che si occupa di diffondere la conoscenza della calligrafia sino-giapponese di cui rimane vicepresidente fino al 2020, e dal 2011 dirige la rivista di studi online AsiaTeatro.\nNel 2008 traduce \"Storia della castit\u00e0\", ancora della Abbott.\nNel 2012 torna alla narrativa con il romanzo breve \"Le ragazze di Pompei\", seguito nel 2013 dal racconto \"Il processo di Giusta\", ambientato nell'antica Ercolano."}
{"id": "14117", "revid": "1534511", "url": "https://it.wikipedia.org/wiki?curid=14117", "title": "Modulo", "text": ""}
{"id": "14118", "revid": "1652635", "url": "https://it.wikipedia.org/wiki?curid=14118", "title": "Hedy Lamarr", "text": "Dopo l'esordio nel cinema austriaco, e preceduta dallo scandalo del film cecoslovacco \"Estasi\" in cui, prima attrice protagonista nella storia del cinema, recit\u00f2 completamente nuda una scena, a diciotto anni and\u00f2 a Hollywood per allontanarsi dalla Germania nazista. Divenuta una delle dive del cinema statunitense, fu in genere relegata a ruoli di poca sostanza, trasformandosi in un'icona di bellezza esotica e straniera, europea e anche orientale. Gir\u00f2 circa venticinque film in altrettanti anni, con i maggiori registi e a fianco dei pi\u00f9 celebrati attori dell'epoca, fra cui Spencer Tracy, Judy Garland, Clark Gable e James Stewart. Per la sua notevole bellezza \u00e8 stata spesso definita la donna pi\u00f9 bella del mondo e del cinema.\nSolo agli inizi del ventunesimo secolo si \u00e8 conosciuto il ruolo di Lamarr, ex studentessa di ingegneria a Vienna, come inventrice; desiderosa di contribuire alla lotta contro il nazismo non solo partecipando alla vendita di obbligazioni del governo federale americano (come fecero altre \"star\" hollywoodiane), svilupp\u00f2 col compositore George Antheil un sistema di guida a distanza per siluri, un sistema di modulazione per la codifica di informazioni su frequenze radio verso un apparato che li riceveva nello stesso ordine con il quale erano state trasmesse. Praticamente ignorato durante la seconda guerra mondiale dalla Marina statunitense, fu alla base della tecnologia di trasmissione segnale a spettro espanso, usata nella telefonia e nelle reti \"wireless\". Nel 2014 fu inserita nel \"National Inventors Hall of Fame\" statunitense per il suo brevetto (US Patent No. 2,292,387).\nBiografia.\nInfanzia e adolescenza.\nHedwig Kiesler nacque nel quartiere D\u00f6bling a Vienna nel 1914 da genitori dell'alta borghesia austriaca: il padre, Emil Kiesler, originario di Leopoli in Polonia (poi diventata parte dell'Ucraina), era un ebreo non praticante e direttore di banca; la madre, Gertrud Lichtwitz, una pianista originaria di Budapest, convertitasi al cattolicesimo. In seguito Hedwig aggiunse altri due nomi, Eva e Maria, a quello ricevuto dai genitori.\nD\u00f6bling negli anni d'anteguerra era abitato da circa 4000 ebrei e circondato dal Wienerwald. Hedwig frequent\u00f2 la D\u00f6blinger M\u00e4dchenmittelschule dove avevano studiato anche le figlie di Sigmund Freud, Sophie e Anna; quest'ultima vi insegn\u00f2 fino al 1920. In et\u00e0 matura Hedy parl\u00f2 di anaffettivit\u00e0 nel rapporto con i genitori, senza riuscire a evitare di riprodurre lo stesso schema con i propri figli.\nUna delle prime fiamme di Hedwig fu un giovane attore emergente, Wolf Albach-Retty, il futuro padre di Romy Schneider. Lei segu\u00ec un corso di recitazione con Ernst Arndt, iniziando quindi a frequentare i Sascha Film Studios; nel 1930, a sedici anni, ottenne la sua prima scrittura come attrice nel lungometraggio \"Geld auf der Stra\u00dfe\" di Georg Jacoby, il primo film sonoro della casa di produzione. Lamarr non sembr\u00f2 ricordare il suo primo film; in una sua autobiografia del 1966, pi\u00f9 tardi rivelatasi romanzata da un \"ghostwriter\" e da lei bollata come falsa, afferm\u00f2 di avere recitato per la prima volta come comparsa nel ruolo di una segretaria in \"Die Blumenfrau von Lindenau\" dello stesso regista, girato in realt\u00e0 l'anno successivo.\nGli esordi.\nSul numero di marzo 1931 della rivista \"Lichtbild-B\u00fchne\", nel quale si esaltano gli occhi \"graziosi come un dipinto\" dell'attrice che aveva interpretato la segretaria di \"Die Blumenfrau\", apparve una foto di Hedy Kiesler scattata dalla fotografa Trude Fleischmann: un topless in bianco e nero nella cui didascalia l'attrice sedicenne fu definita \"una giovane donna di societ\u00e0 che ha terminato gli studi e aspira a una carriera cinematografica\". Hedy rinunci\u00f2 ai corsi di laurea in ingegneria che aveva intrapreso e per i quali era ritenuta di un'intelligenza eccezionale. Lo stesso anno fu selezionata dal regista Max Reinhardt, a Vienna per alcune audizioni destinate alla commedia \"Il sesso debole\" di \u00c9douard Bourdet, che la port\u00f2 con s\u00e9 a Berlino facendola lavorare in teatro. Secondo lo scrittore George Weller, che faceva parte del \"cast\", Reinhardt fu il primo a definire Hedi Kiesler \"la ragazza pi\u00f9 bella del mondo\".\nNell'agosto 1931, dopo la prima di \"Il sesso debole\" al Theater in der Josefstadt di Vienna, Hedy si trasfer\u00ec a Berlino e inizi\u00f2 a lavorare con Alexis Granowsky, un ebreo fuggito dall'Unione Sovietica dove dirigeva il GOSET, il Teatro Nazionale Ebraico di Mosca. A quel tempo la metropoli tedesca attirava la gente del cinema e dello spettacolo, come Jos\u00e9phine Baker, Marlene Dietrich e Greta Garbo. Hedy recit\u00f2 una piccola parte nel primo film tedesco di Granowsky, una commedia sull'ambiente della sinistra tedesca intitolata \"Die Koffer des Herrn O.F.\"; il film fu rimesso in circolazione nel febbraio 1932 con il titolo \"Bauen und Heiraten\", con eliminazione di tutti i nomi ebrei dai titoli e il taglio di quasi met\u00e0 delle scene; quelle in cui compariva Hedy Kiesler non furono eliminate, quasi certamente i censori ignoravano che fosse ebrea. Nello stesso anno ebbe un ruolo secondario in un film di enorme successo, \"Man braucht kein Geld\" (Non c'\u00e8 bisogno di denaro) di Carl Boese: la recensione su \"Lichtbild-B\u00fchne\" diceva che Hedy Kiesler era cos\u00ec carina che \"te la saresti mangiata\".\n\"Estasi\".\nNel luglio 1932 Hedy Kiesler si rec\u00f2 in Boemia perch\u00e9 scelta come protagonista dal regista cecoslovacco Gustav Machat\u00fd, gi\u00e0 noto per il lungometraggio \"Erotikon\" (1929). Il film che da lungo tempo preparava era \"Estasi\", e la sua partecipazione condizion\u00f2 la vita di Edwig Kiesler fino alla morte. La ragazza, di 19 anni, impar\u00f2 in poche settimane la lingua ceca perch\u00e9 la pellicola era girata, come si usava in quegli anni, in tedesco, ceco e francese. In ogni caso, malgrado si trattasse di un film sonoro, le battute di dialogo si riducevano a una quindicina di frasi e lei era doppiata in ceco.\n\"Estasi\" fu il primo film in cui la protagonista appare nuda, anche se di fronte \u00e8 solo in \"topless\". L'attrice sostenne di essere stata quasi costretta a recitare la scena del bagno nel fiume, perch\u00e9 il regista le aveva ricordato l'impegno contrattuale, e di non sapere che la sceneggiatura comprendesse il nudo. Si era ritrovata nei Carpazi con una \"troupe\" interamente maschile, isolata, con la responsabilit\u00e0 di far fallire le riprese. Le testimonianze della \"troupe\" invece rivelano che la giovane Hedy Kiesler sapeva cosa aspettarsi: \u00abIn quanto protagonista del film, sapeva che doveva apparire nuda in alcune scene. Non protest\u00f2 o strill\u00f2 durante le riprese, e certo nessuno le tolse i vestiti.\u00bb \n\"Estasi\" \u00e8 un film d'autore pubblicizzato con allusioni di pornografia (per la \"premi\u00e8re\" a Vienna il 18 febbraio 1933, come \"un'erotica rappresentazione di disinibiti impulsi sessuali\") e fu accolto con disappunto e protesta dagli spettatori in sala. L'aspetto pi\u00f9 evidente di trasgressione rispetto alla moralit\u00e0 dell'epoca \u00e8 il fatto che la protagonista femminile interpretata da Hedy, Eva, non viene punita per avere abbandonato il marito e continua a vivere senza colpe la sua sessualit\u00e0. In Germania il film in un primo tempo fu proibito (Hitler era diventato cancelliere il 30 gennaio), poi usc\u00ec nel 1935 con pesanti censure e con il titolo \"Symphonie der Liebe\". Dopo la morte di Goebbels, una copia della pellicola fu rinvenuta nella sua cassaforte personale, e pare fosse il film preferito anche di G\u00f6ring, che pure ne possedeva una copia.\nNegli Stati Uniti fin\u00ec sotto processo e il magistrato ordin\u00f2 la distruzione di una copia sequestrata, ma la casa di distribuzione Eureka Productions vinse in appello. Fu distribuita in 36 copie una versione in cui una voce fuori campo rivela che Eva ha divorziato dal marito ed \u00e8 quindi libera di risposarsi con Adam. Una nuova versione del film fu giudicata dalla PCA in aperta violazione del \"production code\" imposto alla cinematografia nazionale, perch\u00e9 presentava un amore illecito senza valori morali.\nMentre il film, distribuito, dest\u00f2 scandalo, Hedy Kiesler ottenne una parte al Theater an der Wien, nel ruolo della principessa Sissi (Elisabetta di Baviera) dal 23 marzo al 16 maggio 1933; il ruolo fu ripreso da Romy Schneider negli anni Cinquanta, con la regia di Ernst Marischka. Grazie alla fama conquistata sul palcoscenico in questo ruolo, Hedy conobbe il primo marito, l'industriale delle armi Fritz Mandl.\nIl matrimonio e la fuga negli Stati Uniti.\nFritz Mandl, che aveva 14 anni di pi\u00f9, era nato da un padre ebreo convertitosi al cattolicesimo per sposare la cameriera di famiglia. Conosciuto come \"il re delle munizioni\" o anche \"mercante di morte\", si sarebbe arricchito enormemente vendendo armi a entrambi i contendenti nella guerra di Spagna. Insieme a von Starhemberg, vicecancelliere di Dollfuss, fu uno dei finanziatori delle milizie fasciste Heimwehr; corteggi\u00f2 Hedy per tutto il tempo in cui fu Sissy finch\u00e9 acconsent\u00ec a sposarlo, il 10 agosto 1933. Al matrimonio segu\u00ec un lungo viaggio di nozze che tocc\u00f2 il Lido di Venezia, Capri, il lago di Como e diverse localit\u00e0 di villeggiatura della Francia.\nAl ritorno in patria, Hedy si trov\u00f2 reclusa nel palazzo del marito al n. 15 di Schwarzenbergplatz, senz'altra occupazione che \"shopping\" e ricevimenti di lavoro. Tra gli ospiti di casa capit\u00f2 a volte Benito Mussolini, amico personale di Mandl, deciso a tenere l'Austria fuori dalla sfera d'influenza della nascente potenza nazista, e secondo Hedy anche Adolf Hitler, circostanza molto improbabile. Nell'agosto 1934, \"Estasi\" partecip\u00f2 alla II Festival del cinema di Venezia, dove ebbe gli applausi pi\u00f9 lunghi. \"L'Osservatore Romano\" lo defin\u00ec \"pellicola pornografica\", ma Mussolini brig\u00f2 per una proiezione privata in casa.\nHedy, che a Venezia speriment\u00f2 i primi vantaggi del divismo, si stanc\u00f2 presto della vita da reclusa cui la costringeva il marito. Suo padre Emil Kiesler mor\u00ec all'inizio del 1935. L'antisemitismo intanto montava in Europa; nel 1936 l'Associazione dei produttori cinematografici austriaci viet\u00f2 gli ebrei nel cinema. Lei fugg\u00ec a Budapest in treno, per continuare a lavorare come attrice, ma Mandl la riport\u00f2 a casa. La seconda volta, all'inizio del 1937, fugg\u00ec da Vienna e ripar\u00f2 in Svizzera. Anche Mandl emigr\u00f2 quando, dopo l\"Anschluss\", Hitler nazionalizz\u00f2 le fabbriche di armi.\nHedy Kiesler trascorse l'inverno 1936-37 a Sankt Moritz, scelta non casuale: qui convergevano in villeggiatura i grandi nomi del cinema europeo, come Billy Wilder e Leni Riefenstahl. Qui conobbe lo scrittore tedesco Erich Maria Remarque, riparato in Svizzera per sfuggire al nazismo; ebbero una relazione terminata nell'estate 1937, quando lui conobbe Marlene Dietrich, il grande amore della sua vita. Hedy si trasfer\u00ec a Londra; l'anno successivo Mandl ottenne, probabilmente a Parigi, l'annullamento del matrimonio per \"motivi razziali\".\nA Londra c'\u00e8 Louis B. Mayer, ebreo di Minsk naturalizzato americano, alla ricerca di talenti cinematografici europei da portare negli Stati Uniti. Hedy fa in modo di essere presentata, ma lui ha visto \"Estasi\":\nHedy rifiuta un contratto da 150 dollari a settimana, poi s'imbarca sul \"Normandie\", il transatlantico che nel settembre 1937 riporta Mayer in America insieme agli artisti reclutati. Finalmente durante il viaggio riesce a stuzzicare l'interesse del produttore, che decide d'investire su di lei; ma ha bisogno di un nuovo nome, per ragioni di attualit\u00e0 politica \u00e8 meglio non portare un cognome tedesco a Hollywood. \u00c8 lui a scegliere quindi il suo pseudonimo, che vorrebbe evocare l'attrice del muto Barbara La Marr, il cui \"battage\" pubblicitario l'aveva definita \u00abla donna pi\u00f9 bella del mondo.\u00bb E di l\u00ec a breve Hedy Lamarr diventer\u00e0 davvero per il pubblico cinematografico la pi\u00f9 bella del mondo.\nHollywood.\nIl 4 ottobre 1937, pochi giorni dopo lo sbarco dal \"Normandie\", Hedy Lamarr firma il contratto con la Lowe's, casa di produzione consociata della MGM. Si sottopone a una rigida dieta che le fa perdere otto chili, perch\u00e9 l'immaginario americano preferisce una figura pi\u00f9 snella; dopo di che rimane praticamente inattiva per mesi. Mayer vuole fare di lei la nuova Greta Garbo e ha il progetto di mettere in produzione il \"remake\" di tutti i film dell'attrice svedese.\nAgli inizi del 1938 riesce ad arrivare tramite l'attore inglese Reginald Gardiner, con il quale ha una breve relazione, al regista John Cromwell che sta per girare una versione americana di \"Il bandito della Casbah\" (1937), grandissimo successo con Jean Gabin. Impossibile portare sul grande schermo la sensualit\u00e0 e la libert\u00e0 morale dell'originale francese, a meno di scontrarsi con il \"production code\", per cui \"Un'americana nella Casbah\" risult\u00f2 alla fine un film decisamente differente. Se il \"remake\" risulta deludente, con Charles Boyer poco convincente nel ruolo di P\u00e9p\u00e9 le Moko creato da Jean Gabin e Hedy pressoch\u00e9 inerte sullo schermo, risulta interessante la componente visuale che anticipa l'estetica del film \"noir\".\nA partire da questo suo primo film americano si precisano le caratteristiche del personaggio Hedy Lamarr: una recitazione statica che gi\u00e0 si \u00e8 prefigurata a partire da \"Estasi\", con l'attrice che si offre alla macchina da presa lasciando che sia l'obiettivo a fare il suo lavoro, e un \"look\" che per vent'anni diventa il suo marchio di fabbrica, capelli lunghi fino alle spalle, pettinati a onda, separati da una scriminatura centrale, e un viso di simmetria perfetta, le sopracciglia a formare due archi perfetti sulla carnagione chiara. Il fotografo George Hurrell si lamenta di non riuscire a tirare fuori da lei ci\u00f2 che vorrebbe a causa della sua staticit\u00e0, che definisce incapacit\u00e0 di immedesimazione.\nMayer e il sistema di Hollywood decretano che quella di Hedy Lamarr \u00e8 una bellezza esotica, massima icona della vecchia Europa con sfumature persino mediorientali; il suo fascino agisce non solo sugli uomini, che rimangono senza fiato in sua presenza, ma anche come modello che fa sentire pi\u00f9 a loro agio le donne nel ruolo femminile: l'emancipazione della donna americana si \u00e8 infatti sviluppata fino agli anni trenta all'inseguimento di un'eguaglianza impossibile, invece Hedy Lamarr rappresenta il ritorno del fascino femminile, mediato dall'ambientazione di decadenza fantastica di \"Un'americana nella Casbah\".\nLouis B. Mayer e i suoi decidono che Hedy Lamarr ha un'aria esotica, e di conseguenza per il film successivo, che nelle intenzioni dovr\u00e0 avere pi\u00f9 successo, la vogliono in una scenografia insolita, \"in Cina o in qualche posto del genere\". Viene scritturato il regista austriaco Josef von Sternberg con una sceneggiatura raffazzonata intitolata \"New York Cinderella\" e un \"cast\" che comprende Spencer Tracy, ma poco dopo l'inizio dei lavori la Germania invade e annette l'Austria. Gli austriaci di Hollywood sono naturalmente preoccupati. Come se non bastasse, il 4 marzo 1939 Hedy Lamarr sposa in Messico lo sceneggiatore Gene Markey con il quale acquista una casa a Beverly Hills. \"New York Cinderella\" finisce nel dimenticatoio.\nFallito il progetto, gli uomini della MGM pensano ad altro, sempre partendo dall'idea di un'ambientazione esotica che gi\u00e0 comincia a caratterizzare il personaggio. Lo sceneggiatore Ben Hecht propone un adattamento della \"Manon Lescaut\" di Giacomo Puccini in ambientazione orientaleggiante, che prevede la trasformazione di una Hedy Lamarr dall'immagine aristocratica della vecchia Europa:\nIn \"La signora dei tropici\" (1939) di Jack Conway, Hedy Lamarr interpreta il ruolo di Manon de Vargnes, una bellezza meticcia che a Saigon sogna di sposare un uomo che la porti a Parigi. Il \"production code\" impone che una storia d'amore inter-razziale non possa finire bene; Manon spara a un uomo per salvarne un altro, quindi si toglie la vita.\nImprovvisamente viene riesumato il progetto di \"New York Cinderella\", che dopo l'abbandono di von Sternberg per il contrasto con Hedy diventa \"Questa donna \u00e8 mia\" (1940) di W. S. Van Dyke, melodramma noioso e pesante che nemmeno gli attori (il protagonista maschile \u00e8 Spencer Tracy) riescono a riscattare. Quando il film viene distribuito nelle sale il 2 febbraio 1940, la guerra in Europa \u00e8 gi\u00e0 da sei mesi una realt\u00e0. L'imperativo per Hedy Lamarr \u00e8 adesso quello di non apparire troppo straniera, specialmente perch\u00e9 viene dal paese in cui \u00e8 nato Hitler. Seguendo le indicazioni della produzione, sottolinea le abitudini imparate nel Stati Uniti, come portare i capelli lunghi e senza cappello, indossare meno gioielli, mangiare gelati e fare lunghe conversazioni telefoniche. Nella primavera 1940 appare la prima edizione del fumetto \"Batman\" che presenta come antagonista il personaggio di Selina Kyle, conosciuta come Cat, in seguito Catwoman; il suo autore Bob Kane \u00e8 un ammiratore della bellezza felina di Hedy, e il personaggio \u00e8 chiaramente ispirato all'attrice austriaca e a Jean Harlow. Anne Hathaway, che interpreta Catwoman nel film \"Il cavaliere oscuro - Il ritorno\" (\"The Dark Knight Rises\", 2012, di Christopher Nolan), ammette di essersi ispirata a Hedy Lamarr per entrare nella parte.\nIl 4 settembre 1940 Hedy presenta istanza di divorzio da Gene Markey per \"crudelt\u00e0 mentale\". Rimane con lei il figlio adottivo James, che nel 1961 sosterr\u00e0 di aver scoperto di essere il figlio naturale di Hedy Lamarr e del terzo marito John Loder.\nGli anni trenta si chiudono per l'attrice con due film: \"La febbre del petrolio\" (1940) ancora di Jack Conway, e \"Corrispondente X\" (1940) di King Vidor. Il primo \u00e8 uno dei preferiti di Hedy Lamarr; Mayer vuole girarlo in bianco e nero dopo il colossale sforzo economico in technicolor di \"Via col vento\" (1939). Si tratta di una delle prove di recitazione pi\u00f9 brillanti dell'attrice, alla quale sono affidate le battute migliori, e che insieme a Clark Gable e Spencer Tracy riesce a sostenere l'attenzione dello spettatore. \"Corrispondente X\" \u00e8 invece un vero e proprio infortunio nella brillante carriera di regista di King Vidor, pieno dei peggiori luoghi comuni sull'Unione Sovietica (che al tempo ha stretto con la Germania il patto Molotov-Ribbentrop). Ideato come esplicito richiamo a \"Ninotchka\", il successo di Ernst Lubitsch dell'anno precedente che \u00e8 stato un grande successo di recitazione di Greta Garbo, viene affidato alla scrittura dello stesso sceneggiatore, Walter Reisch, giunto negli Stati Uniti sulla medesima nave di Hedy, il \"Normandie\". Ambientato totalmente in Unione Sovietica, vede l'attrice nel ruolo di una guidatrice di tram che si fa passare per uomo in modo da aggirare le regole del sindacato. Suo padre propone a un giornalista occidentale, interpretato da Clark Gable, di portarla via dal paese.\nIl brevetto numero 2.292.387.\nLa comunit\u00e0 austriaca di Los Angeles si mobilita contro il nazismo. Come gli altri, anche Hedy Lamarr ha bisogno di far dimenticare al pubblico cinematografico la propria origine. Lei, che ha alle spalle studi di ingegneria abbandonati per il cinema, \u00e8 ossessionata da discorsi ascoltati a casa del primo marito Fritz Mandl, tra mercanti d'armi e grandi acquirenti. Ha intenzione di sfruttare informazioni che si scambiavano a proposito di un metodo per teleguidare ordigni, ma non sa come fare finch\u00e9 non incontra casualmente George Antheil, compositore d'avanguardia famoso vent'anni prima in Francia per la sua vicinanza con il movimento surrealista. Antheil \u00e8 subito colpito da Hedy, ma non dalle sue qualit\u00e0 intellettuali:\nHedy scarabocchia il proprio numero di telefono con il rossetto sul parabrezza di Antheil. Fra i due s'instaura un'amicizia molto affiatata. L'interesse iniziale dell'attrice potrebbe essere dovuto al fatto che lui le rivela di essere stato ispettore federale per il Ministero dei Rifornimenti e Approvvigionamenti. Lo porta a casa sua, lui si stupisce di trovare quantit\u00e0 di libri \"illeggibili\" e tavoli pieni di disegni tecnici.\nHedy sta lavorando a un'idea udita nelle lunghe riunioni a casa dell'ex marito: contrastare i segnali trasmessi dal nemico nel tentativo di bloccare i segnali radio per il telecontrollo, ad esempio, di un siluro. Antheil dovr\u00e0 mantenere i contatti con il National Inventor's Council fondato nell'agosto 1940 su impulso del Presidente Roosevelt nell'ambito della mobilitazione industriale in vista di una possibile guerra; ma interviene anche sul progetto stesso, proponendo una versione tecnologica della banda perforata che si usa nella pianola meccanica, che permetta una rapida variazione di frequenza (nella fattispecie, 88 frequenze, come i tasti del pianoforte) in seguito denominata \"frequency-hopping spread spectrum\".\nIl 10 giugno 1941 i due presentano il progetto del Secret Communication System all'approvazione dell'ufficio brevetti. Un membro dell'Inventor's Council lascia trapelare la notizia alla stampa, per sfruttare a fini propagandistici il nome di Hedy Lamarr. Il 7 dicembre dello stesso anno il Giappone, con l'attacco di Pearl Harbor, distrugge buona parte della Flotta del Pacifico americana (si salvano per\u00f2 le portaerei, in quella circostanza non in rada) e gli Stati Uniti entrano in guerra contro le potenze dell'Asse.\nL'11 agosto 1942 viene concesso il brevetto n. 2.292.387 a Hedy Kiesler Markey e George Antheil; ma l'Inventor's Council non sembra propenso ad accettare un dispositivo bellico inventato da una diva del cinema, per di pi\u00f9 austriaca, e da un compositore non pi\u00f9 sulla cresta dell'onda. \u00c8 ancora il tempo delle valvole termoioniche (i transistor sarebbero arrivati solo diversi anni dopo), cos\u00ec il progetto non suscita grandi entusiasmi e viene bocciato dalla marina militare statunitense, che ne ritiene impraticabile l'installazione a bordo di un siluro. L'invenzione cade nel dimenticatoio.\nI due presentano un secondo progetto per un missile antiaereo che esploda automaticamente in prossimit\u00e0 dell'obiettivo, non solo quando lo colpisce, per ovviare al fatto che spesso il bersaglio viene mancato; ma desta nell'Inventor's Council un interesse ancora minore del Secret Communication System.\nGli anni quaranta.\nMentre lavora con Antheil, Hedy continua a girare film: \"Vieni a vivere con me\" (1941), di Clarence Brown con James Stewart, commedia dai risvolti prevedibili ma piacevolmente congegnata; \"Le fanciulle delle follie\" (1941), di Robert Z. Leonard, fantasmagorica esplosione dello \u00abstile Metro-Goldwyn-Mayer\u00bb che fa passare la trama in secondo piano; ambientato dietro le quinte di un \"musical\", vede Hedy impegnata nel ruolo di una violinista, scoperta dai cacciatori di talenti quando accompagna il fidanzato a un'audizione: \u00abGuarda quella\u00bb dice un personaggio \u00absembra meglio lei tutta vestita che le altre spogliate!\u00bb\nL'anno successivo, senza saperlo, Hedy Lamarr perde una della grandi occasioni della sua vita, quando la sua casa di produzione rifiuta di prestarla alla Warner Bros., che la vuole protagonista di \"Casablanca\", film considerato di secondo piano per il quale viene scritturata Ingrid Bergman. Ottiene invece la parte della bella Marvin Myles in quello che \u00e8 forse uno dei film migliori di King Vidor: \"Il molto onorevole Mr. Pulham\" (1941), intelligente e malinconica elegia del tempo perduto. La scelta di Lamarr per questo ruolo \u00e8 contestata. Marvin Myles, nel romanzo di John P. Marquand dal quale il film \u00e8 tratto \u00e8 una ragazza \u00abamericana al 100%\u00bb: di conseguenza la parte non avrebbe dovuto essere sua.\nMarvin Myles \u00e8 il tipico personaggio femminile uscito dal clima della guerra, che aspira alla propria indipendenza dagli uomini. A Hedy Lamarr non viene pi\u00f9 chiesto di offrirsi alla macchina da presa come un oggetto d'arte, per farsi ammirare dagli spettatori, ma si appropria dello sviluppo narrativo. Questi spazi di emancipazione femminile si richiuderanno negli anni successivi, quando lo \"star system\" torner\u00e0 a propagandare le responsabilit\u00e0 domestiche.\nNel febbraio 1942 la madre di Hedy, Trude Lichtwitz, riesce ad arrivare in California e si ricongiunge con la figlia. Giunge a Los Angeles anche Erich Maria Remarque, l'amicizia tra i due si rinnova. Il giorno di Natale dello stesso anno Hedy incontra alla Hollywood Canteen, dove lavora insieme a molte altre \"star\" del cinema per la ricreazione gratuita dei soldati, l'inglese John Loder, ex ufficiale che recita in ruoli secondari. Hedy apprezza, a confronto con gli uomini americani, la sua discrezione e il suo \"fair play\".\nDai fronti di guerra giungono notizie sempre pi\u00f9 preoccupanti. Lamarr partecipa in maniera attiva alla campagna federale per la vendita di obbligazioni di guerra, diventando una delle principali attrazioni del \"tour\" \"Stars over America\" durante il quale le viene accreditata la vendita di titoli per 25.000.000 di dollari.\nMentre continua il suo lavoro segreto con George Antheil, recita in \"La banda Pelletier\" (1942) di Jack Conway, e \"Gente allegra\" (1942) di Victor Fleming, tratto dal romanzo \"Pian della Tortilla\" di John Steinbeck; in quest'ultimo interpreta la parte di una giovane immigrata portoghese, Sweets Ramirez. Immediatamente dopo, Louis B. Mayer la vuole tra i protagonisti di \"La sirena del Congo\" (1942) di Richard Thorpe, in una parte che rischia di renderla ridicola, non solo perch\u00e9 nel film oltre al suo fascino magnetico non c'\u00e8 nient'altro da salvare, ma soprattutto perch\u00e9 la fissazione dei ruoli esotici la trasforma in una donna di colore; il \"production\" code infatti non pu\u00f2 approvare relazioni sessuali tra razze diverse e assegnare la parte a un'attrice europea serve a attutirne la \"scabrosit\u00e0\" da questo punto di vista. Ambientata nel Congo, la vicenda ha tra i protagonisti la bella Tondelayo, indigena fatale che fa perdere la testa agli uomini bianchi.\nL'improbabile trucco da indigena al quale viene sottoposta, lei ebrea e dalla pelle eburnea, \u00e8 solo una tappa nella sua degradazione a oggetto sessuale nell'America degli anni quaranta; si decide di riprenderla solo in scene notturne, con un'illuminazione dall'alto a suggerire la luna piena tropicale e la pelle ricoperta d'olio. A proposito della sensualit\u00e0 delle sue danze pseudo-africane, vero punto focale del film, la coreografa Maria Solveg-Matray rivela che Hedy avrebbe preferito danzare valzer viennesi.\nLe riprese di \"La sirena del Congo\" terminano a inizio luglio 1942, poche settimane prima del brevetto Kiesler-Antheil. La relazione con John Loder intanto va avanti (lui le sconsiglia di accettare il ruolo di Tondelayo): i due si sposano il 27 maggio 1943. Nel gennaio dell'anno successivo Hedy recita nella versione teatrale di \"Casablanca\" al Lux Radio Theater, produzione di DeMille; lo stesso anno lavora in \"Crepi l'astrologo\" (1944) di Alexander Hall e Vincente Minnelli e in \"I cospiratori\" (1944) di Jean Negulesco, una storia di spionaggio ispirata proprio a \"Casablanca\" nella speranza di bissarne il successo: girato tra maggio e giugno 1944, \u00e8 ambientato in Portogallo. Hedy Lamarr, che aspetta un figlio dal marito, appare sovente distratta; Negulesco racconta di aver chiesto aiuto all'attore Paul Henreid per scuoterla: lui le parla all'orecchio e immediatamente lei offre un'espressione turbata alla macchina da presa, proprio quella che chiede il regista. Negulesco domanda spiegazioni a Henreid, che rivela: \u00abLe ho detto che con le luci da dietro riuscivo a vedere attraverso il \"n\u00e9glig\u00e9\", come se fosse nuda.\u00bb\nTra luglio e ottobre Hedy recita in un film della RKO, su licenza della MGM: \"Schiava del male\" (1944) di Jacques Tourneur, un \"mistery\" la cui trama ruota intorno alla protagonista femminile, Allida Bederaux. Per aumentare l'ambiguit\u00e0 del mistero, il regista impone a Hedy una recitazione con una gamma di emozioni il pi\u00f9 possibile limitata, insistendo a riprenderla come se fosse un oggetto di bellezza marmorea.\nIl dopoguerra.\nIl 29 maggio 1945 nasce Denise, la figlia di Hedy Lamarr e John Loder; Bette Davis le fa da madrina. A ottobre, due mesi dopo la capitolazione del Giappone, esce sugli schermi negli Stati Uniti il melenso \"Sua altezza e il cameriere\" (1945) di Richard Thorpe, nel quale si salva la brillante recitazione di Hedy, anche se la sua casa di produzione rifiuta di riconoscere il talento umoristico di una \"star\" costruita secondo un ideale di bellezza classica.\nNello stesso mese Hedy diventa vicepresidente di un gruppo di artisti austriaci con tendenze politiche di sinistra che si riuniscono nell'Actor's Laboratory di Los Angeles, con l'obiettivo di un \"teatro austriaco democratico.\" Il presidente \u00e8 Paul Henreid, l'altro vice Peter Lorre. Nel frattempo anche il nuovo matrimonio \u00e8 in crisi; Hedy Lamarr \u00e8 in cura da un analista, afferma di sognare il padre che la picchia; il suo medico curante sostiene che \u00e8 un riflesso della paura che prova per il marito. Nel gennaio 1946 Hedy conferma le voci secondo cui lei e Loder si sono separati per due settimane; tuttavia il divorzio giunger\u00e0 solo l'anno seguente, qualche mese dopo la nascita del secondo figlio della coppia, Anthony (Tony), avvenuta il 1\u00ba marzo 1947. Nello stesso momento Hedy chiede a Louis B. Mayer di sciogliere il contratto con la Metro-Goldwyn, e garantisce di produrre nei cinque anni successivi tre lungometraggi come produttrice indipendente. Hedy ha infatti fondato la Mars Productions Inc., per realizzare in prima persona i film in cui recita; il primo \u00e8 \"Venere peccatrice\" (1946) del cecoslovacco Edgar G. Ulmer, una sua vecchia conoscenza dagli anni trascorsi a Berlino: un \"B-movie\" girato in fretta, nel quale impersona uno splendido esempio di vedova nera.\nIl successivo film \u00e8 \"Disonorata\" (1947) di Robert Stevenson, giallo di ordinaria amministrazione che si regge unicamente sulla recitazione di Hedy. Ancora una volta la PCA non pu\u00f2 approvare la sceneggiatura perch\u00e9 per il \"production code\" \u00ab\u00e8 un racconto di grossolano sesso illecito, con insufficiente compensazione di valori morali. Per di pi\u00f9, \u00e8 la storia di un'assassina rimasta impunita.\u00bb Disgustato da questo atteggiamento, lo sceneggiatore Ben Hecht chiede di cancellare il proprio nome dai titoli.\nHedy investe soldi in un ristorante in Park Avenue a New York, il \"La Rue\" gestito dal cuoco georgiano George \"Gogi\" \u010ci\u010dinadze, poi intraprende una causa contro la rivista \"Look\", che insinua che lei si sia sottoposta a rinoplastica per rifare il naso. Il successivo film \u00e8 uno dei pi\u00f9 famosi della sua carriera di attrice. Da tempo DeMille cerca finanziamenti per portare sullo schermo la storia biblica di Sansone e Dalila e finalmente riesce a mettere in piedi una produzione in technicolor. Hedy vuole assolutamente partecipare per rimettere in sesto una carriera che si sta appannando. Il regista la seleziona dopo avere visionato la sua recitazione in \"Venere peccatrice\", e lei firma un contratto di 100.000 dollari per dieci settimane di lavoro. Le riprese di \"Sansone e Dalila\" (1949), iniziano il 4 ottobre 1948. A termini di contratto Hedy dovrebbe partecipare alla promozione del film, ma si rifiuta a lungo e concede un'unica intervista al \"Los Angeles Times\". Irriverente \u00e8 il commento di Groucho Marx:\nIl \"colossal\" ha comunque uno strepitoso successo, colleziona i maggiori incassi del 1950 e costringe il regista a difendersi davanti a una corte di Chicago dall'accusa di blasfemia.\nGli anni cinquanta.\nNel 1951 Hedy recita con Bob Hope in \"L'avventuriera di Tangeri\", per la regia di Norman Z. McLeod, parodia dei film di spionaggio che vuole richiamare esplicitamente sia \"Casablanca\" che \"Un'americana nella Casbah\"; resosi conto delle qualit\u00e0 della sua \"partner\", il comico cerca di ridimensionarne il ruolo nella versione finale. L'11 giugno 1951 Hedy sposa lo svizzero Teddy Stauffer e si trasferisce insieme ai tre figli a vivere con lui ad Acapulco, in Messico, dove l'uomo gestisce un famoso night club; qui proclama l'intenzione di tirarsi fuori dallo \"star system\", poi sembra ripensarci per tornare alla produzione diretta, una serie televisiva messicana dedicata ai grandi amori nella storia. Ma i figli si adattano male al clima tropicale, il primogenito James si trasferisce a studiare in California e perde i contatti con la madre adottiva.\nNel marzo 1952 Hedy avvia la causa di divorzio da Stauffer, quindi torna con i due figli minori a Los Angeles. Durante una vacanza a Roma nel 1952 si parla di un suo possibile fidanzamento con Gianni Agnelli. Il progetto degli amori storici diventa un film di tre episodi, concentrati su Elena di Troia, Genoveffa di Brabante e Giuseppina di Beauharnais, con George Ulmer come direttore. I fondi provengono dal magnate texano del petrolio W. Howard Lee, che nel 1953 diventa il quinto marito di Hedy Lamarr. La lavorazione \u00e8 tesa, Hedy arriva sul \"set\" accompagnata dallo psichiatra e litiga con il regista, che abbandona il film, sostituito dal francese Marc All\u00e9gret. In Italia viene distribuito con il titolo \"L'amante di Paride\", attribuito alla regia del solo All\u00e9gret e limitato all'episodio di Elena di Troia. In Spagna e Francia viene distribuito in versioni differenti, la prima definitiva \u00e8 quella uscita negli Stati Uniti.\nNell'agosto del 1955 Hedy torna per la prima volta in visita a Vienna, accompagnata dal marito. La comunit\u00e0 ebraica della capitale austriaca \u00e8 stata deportata e distrutta. Nello stesso anno Hedy denuncia il furto di suoi gioielli per un valore di 250.000 dollari, che riappariranno inspiegabilmente in casa dopo tre settimane. La coppia vive a Houston in Texas. Nel 1957 appare in \"L'inferno ci accusa\" di Irwin Allen, in un episodio del quale interpreta Giovanna d'Arco e in cui appaiono per l'ultima volta i tre fratelli Marx. Nello stesso anno recita in quello che diventer\u00e0 il suo ultimo film, \"L'animale femmina\" (1957), per la regia di Harry Keller, in uno dei ruoli classici che Hollywood affida alle \"star\" che invecchiano: quello di un'attrice sul viale del tramonto.\nDa questo momento in poi Hedy Lamarr compare soltanto in televisione, partecipando a salotti dedicati al pubblico del piccolo schermo. A partire dalla fine degli anni cinquanta, Hedy \u00e8 sempre pi\u00f9 in preda a un disorientamento e a una confusione che attribuisce alla propria condizione di emigrata senza radici. Nell'agosto 1958 si separa dal marito e torna a Los Angeles, ma nella causa di divorzio ottiene molto meno denaro di quanto sperasse.\nGli anni sessanta.\nHedy Lamarr avr\u00e0 una sua personale rivincita nel 1962, quando la tecnica da lei ideata con Antheil sar\u00e0 adottata dagli Stati Uniti (con il nome di CDMA, \"Code Division Multiple Access\") come sistema di comunicazione a bordo di tutte le navi impegnate nel blocco di Cuba, circa tre anni dopo che il brevetto \u00e8 scaduto.\nIl 4 marzo 1963 Hedy Lamarr si sposa per l'ultima volta; il marito \u00e8 l'avvocato Lewis Bojes Jr.. Lontana dagli schermi, l'attrice si mette a dipingere ma a partire da maggio 1964 si reca due o tre volte la settimana dallo psichiatra Henry Hamilton. Il 10 maggio 1965 avvia l'ultima causa di divorzio della sua vita, ottenendo per gli alimenti una cifra molto limitata che la costringe a forti ristrettezze economiche. Il suo stato mentale peggiora, la sua vita diventa una lunga sequenza di cause legali.\nNel 1965 firma un contratto con la casa editrice Bartolomew House per pubblicare la propria autobiografia in cambio di 200.000 dollari. Registra 50 ore di interviste per un testo che verr\u00e0 scritto da Leo Guild, il cui titolo \"Ecstasy and Me\" \u00e8 gi\u00e0 propagandato dall'attrice a partire dal 1959. Ottiene finalmente una scrittura per un nuovo film, \"La bambola di pezza\" (\"Picture Mommy Dead\", 1966), per la regia di Bert I. Gordon, al quale si prepara con apprensione. Ma il 27 gennaio 1966 l'equilibrio di Hedy Lamarr si spezza. Profondamente turbata dalla visione del film \"L'uomo del banco dei pegni\" (1964) di Sidney Lumet, che racconta la realt\u00e0 dei sopravvissuti ai campi di sterminio nazisti, Hedy accusa vertigini e viene fermata in auto da un poliziotto; pi\u00f9 tardi viene scoperta da un detective di un supermercato a trafugare pochi oggetti, un vestito e qualche mutandina, trucchi economici e biglietti d'auguri di carta. Lei si difende sostenendo che pensava avesse pagato l'uomo che \u00e8 con lei, il manager Earl Mills, ma la direzione del negozio chiama la polizia. Hedy finisce al carcere femminile e deve pagare una cauzione di 500 dollari per uscire.\nLa notizia finisce sulle prime pagine di tutti i giornali, Hedy perde il ruolo nel film e dimostra una coerenza mentale sempre pi\u00f9 labile. Sostiene di aver finto di essere cleptomane come strategia di lancio pubblicitario. Il processo si svolge tra il 19 aprile e l'11 maggio 1966, Hedy viene assolta e proprio lo stesso giorno il film \"Exstase\" viene di nuovo distribuito negli Stati Uniti, con il titolo \"Ecstasy\" e i rari dialoghi tradotti in inglese. Nel settembre dello stesso anno l'attrice cita in giudizio la sua casa editrice per la sua autobiografia che giudica \"falsa, scandalosa e volgare\". Chiede un risarcimento di 9.600.000 dollari, perch\u00e9 il materiale delle interviste \u00e8 stato sostanzialmente alterato in senso scandalistico. Alla fine si concorda una transazione, e il libro continua a uscire senza tagli, nella versione che d'altronde Hedy Lamarr ha controfirmato in ogni pagina su manoscritto. A fine 1967 \"Ecstasy and Me\" raggiunge il primo posto nella classifica \"best seller\" del \"New York Times\".\nL'elemento significativo nella vita di Hedy Lamarr, cos\u00ec come emerge dalla sua presunta autobiografia, \u00e8 la straordinaria bellezza che la condiziona profondamente; al tempo stesso, Hedy ha bisogno di attrarre gli uomini come conferma alla propria identit\u00e0, e ricambia la loro ammirazione avendo rapporti sessuali con loro.\nA fine anni sessanta, mentre si accorge di perdere l'unica certezza della sua vita, la propria bellezza, Hedy Lamarr \u00e8 sempre pi\u00f9 spaesata a Hollywood, dove si sente una straniera senza radici. I figli non vivono pi\u00f9 con lei: James \u00e8 a Milwaukee, Denise si \u00e8 sposata nel 1965 e Tony ha cominciato a lavorare a Broadway. Nell'agosto 1967 Hedy denuncia un riparatore di fotocopiatrici di nome Donald Blythe di averla violentata; i due si vedono da almeno sei mesi, lui sostiene che lei era consenziente. Hedy sar\u00e0 condannata a un risarcimento malgrado ritiri la denuncia.\nHedy Lamarr lascia definitivamente la California nell'ottobre 1968 e si trasferisce a New York; i suoi beni vengono venduti all'incanto in un'asta della durata di quattro giorni che frutta un incasso di 300.000 dollari.\nGli anni settanta e ottanta.\nNel 1971 Hedy Lamarr denuncia per violenza sessuale un tecnico dell'aria condizionata che ha eseguito una riparazione nel suo alloggio di New York, ma anche questa volta viene condannata a un risarcimento. Si trasferisce al Blackstone Hotel di Manhattan dal 1972 al 1975. Cita in giudizio Mel Brooks che nel suo film \"Mezzogiorno e mezzo di fuoco\" (\"Blazing Saddles\", 1974) ha inserito un personaggio di nome \"Hedley Lamarr\", interpretato da Harvey Korman; l'attrice chiede 10.000.000 di dollari di risarcimento, ma alla fine si accontenta di 1.000 e delle scuse del regista. Nel 1975 subisce un'operazione per la rimozione della cataratta; \u00e8 solo l'inizio dei gravi problemi alla vista che la porteranno alla quasi cecit\u00e0 al momento della morte, 25 anni dopo.\nIl 3 febbraio 1977 muore sua madre Gertrud Lichtwitz, che viveva a Los Angeles con il nipote Tony; tra madre e figlia non c'\u00e8 mai stato uno stretto rapporto. Sempre pi\u00f9 cieca, Hedy vive ormai in un appartamento sporco e trasandato in un palazzo chiamato Renoir Arms nel signorile Upper East Side di Manhattan. Nel luglio 1981 si sottopone a una nuova operazione agli occhi con il trapianto del cristallino, grazie alla quale la sua vista migliora. Per diversi anni passa le vacanze ai tropici, un mese e anche pi\u00f9 sull'isola di Aruba.\nNel 1985 viene tolta la qualifica di segreto militare al sistema CDMA basato sul brevetto Kiesler/Antheil, proprio nel momento in cui \u00e8 in pieno sviluppo la telefonia cellulare, che ha bisogno di uno standard tecnologico. Il concetto cardine di suddivisione di un ampio campo di frequenze in pi\u00f9 canali trova oggi applicazione non solo nella crittografia e per scopi militari, ma anche nella telefonia mobile e nei sistemi informatici \"wireless\". Da allora sono stati registrati oltre 1.200 brevetti riguardanti la tecnologia \"spread spectrum\".\nVerso la fine del decennio Hedy Lamarr si trasferisce in un residence per anziani a Altamonte Springs, nello stato di Florida.\nGli anni novanta e la morte.\nNel 1991 viene nuovamente arrestata per furto di oggetti di un valore di 21,48 dollari. Ma dal momento in cui si \u00e8 sollevato il segreto militare sul suo brevetto degli anni quaranta, la notizia si diffonde e cominciano a moltiplicarsi i riconoscimenti: dalla Lockheed e l'Electronic Frontier Foundation fino all'Inventors Club of America, giugendo infine alla medaglia Kaplan, la pi\u00f9 prestigiosa onorificenza austriaca per un inventore, nell'ottobre 1998. Ma a 84 anni Hedy non \u00e8 pi\u00f9 in grado di recarsi a Vienna per ritirarla. In suo onore, il 9 novembre (data del suo compleanno) viene proclamato Giornata dell'inventore (il \"Tag der Erfinder\") in Germania, Austria e Svizzera.\nNel 1998 Hedy vince una causa contro la Corel Corporation che ha usato senza licenza il suo volto per la pubblicit\u00e0 del proprio software di grafica vettoriale CorelDRAW, e ottiene un risarcimento di 5.000.000 di dollari. Nell'ottobre 1999 si trasferisce nella sua ultima abitazione a Casselberry, alla periferia della citt\u00e0 di Orlando, in Florida. Nello stesso anno risponde a un questionario di Proust sottoposto dalla rivista \"Vanity Fair\", una serie di domande per conoscere gusti e aspirazioni personali; vi si deduce che la sua occupazione preferita \u00e8 giocare a poker, il viaggio preferito \u00e8 esplorare la vita, il grande amore della sua vita \u00e8 il padre, il suo pi\u00f9 grande successo \u00e8 essere stata genitore, i periodi pi\u00f9 felici quelli tra un matrimonio e l'altro, gli scrittori favoriti Khalil Gibran e Tennessee Williams, il personaggio di fantasia preferito Bart Simpson, che il modo in cui preferirebbe morire \u00e8 dopo un rapporto sessuale.\nHedy Lamarr muore per attacco cardiaco la notte del 19 gennaio 2000 davanti alla televisione, con una maschera per gli occhi sulla fronte. Assecondandone la volont\u00e0, il figlio Anthony Loder porta in Austria le sue ceneri e le disperde nella Selva Viennese."}
{"id": "14121", "revid": "1305772", "url": "https://it.wikipedia.org/wiki?curid=14121", "title": "Bandiera del Venezuela", "text": "La bandiera del Venezuela \u00e8 un tricolore blu, giallo e rosso (colori della Grande Colombia) a bande orizzontali di uguali dimensioni. L'ordine dei colori prevede il giallo in alto, il blu al centro e il rosso in basso. Nella banda centrale sono riprodotte otto stelle a cinque punte, bianche, disposte a semicerchio. Una stella \u00e8 stata aggiunta nel marzo 2006 su iniziativa del presidente Hugo Ch\u00e1vez. La precedente versione a sette stelle risaliva al 1863 ed era stata adottata l'ultima volta il 17 febbraio 1954.\nStoria.\nIl tricolore mirandino.\nLa Bandiera venezuelana fu ideata nel 1801 dal generale Francisco de Miranda, uno dei padri dell'indipendenza del paese. e fu detta la \"Bandiera Madre\" da cui provengono le attuali bandiere di Colombia ed Ecuador. Nel 1806 fu issata la prima volta dopo lo sbarco nel porto de La Vela de Coro durante un tentativo d'insurrezione e occupazione dell'antica citt\u00e0 di Coro, attuale capitale dello stato Falc\u00f3n e una dei primi stanziamenti spagnoli del Venezuela, da parte di una truppa di volontari guidati dallo stesso Miranda. Adottata dalle truppe di Sim\u00f3n Bol\u00edvar nella lotta indipendentista del Sudamerica, ha un simbolismo di origine incerta, anche se un'interpretazione tradizionale vede nel giallo il colore dell'America latina, nel rosso quello della Spagna e nel blu l'oceano che le separa.\nBandiera della Prima Repubblica.\nCon la costituzione della \"Prima Repubblica venezuelana\" il 19 aprile 1810, durante la \"Guerra d'indipendenza\", la bandiera mirandina fu adottata dal Venezuela anche se con i colori rovesciati rispetto a quella di Miranda cio\u00e8 con il rosso nella fascia superiore e il giallo in quella inferiore.\nMa fu presto sostituita da una pi\u00f9 simile a quella che sarebbe diventata la bandiera della futura Repubblica di Gran Colombia, riportando il giallo nella fascia superiore e il rosso in quella inferiore, con l'aggiunta dell'Indio che guarda verso l'orizzonte.\nAnche questa iconografia fu ripresa dalla bandiera del futuro stato o confederazione di territori liberati da Simon Bolivar. Questa bandiera comparve nel 1811 e nel 1812 fu sostituita da quella della Gran Colombia.\nL'unit\u00e0 della Grande Colombia.\nI territori liberati dalle truppe di Bol\u00edvar, nelle intenzioni del \"Libertador\", dovevano unirsi in un'unica confederazione, analogamente a quanto stava avvenendo nel Nordamerica. Ci\u00f2 avvenne nel 1819 con la creazione della Repubblica di Colombia (detta oggi Grande Colombia per distinguerla dallo stato moderno). Questa prima repubblica indipendente (che includeva gli attuali stati di Colombia, Ecuador, Panama, Venezuela e parte della Guyana e del Per\u00f9) sopravvisse fino al 1831 e adott\u00f2 il tricolore mirandino.\nDopo la Grande Colombia.\nFallito il sogno di Bol\u00edvar, dalle ceneri della Grande Colombia sorsero tre stati indipendenti: l'Ecuador, la Nuova Granada (oggi Colombia) e il Venezuela. Tutti e tre adottarono bandiere nello stile del tricolore mirandino, anche se lo stendardo della Nuova Granada dispose i tre colori in bande verticali.\nL'attuale bandiera del Venezuela si distingue dalle altre per le bande di uguali dimensioni e per la presenza, nella fascia centrale blu, di alcune stelle disposte ad arco. Queste stelle erano originariamente sette e rappresentavano le province unite della prima federazione venezuelana: Caracas, Cuman\u00e1, Barinas, Barcelona, Margarita, M\u00e9rida e Trujillo.\nL'ottava stella.\nDurante la dominazione spagnola, nel 1777, fu istituita la regione del Capitanato Generale del Venezuela, il cui limite orientale rispetto alle colonie olandesi di Guyana venne stabilito nel confine naturale del fiume Esequibo. Quel territorio entr\u00f2 quindi \"de iure\" a far parte della nazione liberata da Bol\u00edvar. Ma i britannici, che acquistarono la Guyana nel 1840, non rispettarono il confine, includendo nella loro colonia l'intero bacino del Cuyuni. Il Venezuela rivendica ancora il territorio della Guayana Esequiba, ed \u00e8 proprio in riferimento a ci\u00f2 che sotto la presidenza Ch\u00e1vez il parlamento ha approvato l'aggiunta di un'ottava stella alla bandiera nazionale (2006). La scelta \u00e8 stata contestata dall'opposizione.\nLo stemma nazionale.\nLa bandiera di stato venezuelana include lo stemma della Repubblica."}
{"id": "14124", "revid": "1376357", "url": "https://it.wikipedia.org/wiki?curid=14124", "title": "Bandiera della Citt\u00e0 del Vaticano", "text": "La bandiera della Citt\u00e0 del Vaticano consiste di due bande verticali: quella sul lato dell'asta \u00e8 gialla, mentre l'altra \u00e8 bianca. Al centro della parte bianca si trovano le chiavi di san Pietro incrociate e la tiara papale . \nIl vessillo della Citt\u00e0 del Vaticano \u00e8, assieme alla bandiera svizzera, una delle due sole bandiere nazionali di forma quadrata.\nStoria.\nLa bandiera del Vaticano fu innalzata per la prima volta l'8 giugno 1929, giorno successivo alla nascita dello Stato della Citt\u00e0 del Vaticano; per la legislazione italiana \u00e8 considerata bandiera di uno Stato estero ed \u00e8 quindi tutelata dall'art. 299 del Codice penale.\nSignificato.\nIn araldica, giallo e bianco normalmente rappresentano due metalli, oro e argento, che non vengono mai accostati. Una speciale eccezione \u00e8 fatta in questo caso, perch\u00e9 rappresentano anche le chiavi di san Pietro. Queste chiavi hanno le scanalature del meccanismo a forma di croce.\nLa tiara papale, detta anche \u00abtriregno\u00bb (in quanto costituita da una struttura quasi conica, sulla quale sono fissate tre corone, una sopra l'altra) \u00e8 caratterizzata dalla presenza, come in ogni mitra vescovile, delle infule, due strisce di stoffa che, nell'uso, scendono sulle spalle del pontefice.\nDentro la Citt\u00e0 del Vaticano le bandiere esposte non sono quasi mai di forma quadrata, come dal disegno esplicativo allegato alla legge fondamentale; infatti appaiono solitamente in forma rettangolare."}
{"id": "14126", "revid": "30610", "url": "https://it.wikipedia.org/wiki?curid=14126", "title": "DivX", "text": "Il DivX \u00e8 una tecnologia multimediale proprietaria basata su una variante del codec libero MPEG-4.\nDi questa tecnologia fa parte tra l'altro un celebre compressore video sviluppato da DivX Inc. ed utilizzato da moltissime persone nel mondo. Grazie a questa tecnologia, DivX Inc. ha creato un ecosistema alternativo allo standard MPEG-4, che permette di usufruire del video digitale. Di tale ecosistema fanno parte, oltre ad applicazioni (software) per computer, anche lettori DVD/DivX e macchine fotografiche digitali. Attraverso l'apposito codec \u00e8 possibile riprodurre e creare file video di questo formato. La particolarit\u00e0 del DivX, oltre alla sua presenza in parecchi prodotti di elettronica di consumo, sta nella sua versatilit\u00e0 nel produrre file di dimensioni ridotte di filmati di lunga durata, lasciando pressoch\u00e9 inalterata la qualit\u00e0 dell'immagine. In pratica, con le opportune impostazioni, \u00e8 possibile convertire un film DVD di 6-8 Gigabyte in un file DivX di 700 MB (la dimensione di un CD-ROM) con una qualit\u00e0 video e audio pi\u00f9 che discrete. Per questo motivo \u00e8 stato al centro di controversie per il suo utilizzo nella duplicazione e distribuzione di DVD protetti.\nLa storia.\nNel 1997, Microsoft inizia a sviluppare un sistema di compressione video proprietario basato e ricalcato sul progetto libero che porter\u00e0 al MPEG-4. Il suo obiettivo inizialmente \u00e8 creare un file video di ottima qualit\u00e0 e di ridotte dimensioni, da destinare allo streaming e alla diffusione nella rete. Tuttavia, la ristrettezza della banda delle connessioni Internet sembra un ostacolo insormontabile. Dopo circa un anno, gli sviluppatori dell'azienda di Redmond decidono di riutilizzare lo standard \"MPEG-4\" per realizzare una propria variante di compressione chiamata Div (\"Digital Internet Video\"), in seguito battezzata \"codename Windows Media Video V3\" e scherzosamente definita dagli utilizzatori Microsoft Windows \"l'MP3 del video\". Fu deciso di associare questo tipo di file al contenitore di file multimediali proprietario con l'estensione ASF (\"Advanced Streaming Format\") e, di conseguenza, nel codec fu integrata la funzione \"AVI Lock\", in modo da impedire agli utenti del sistema operativo Microsoft Windows la creazione di file video AVI. Nonostante gli sforzi dei programmatori, i risultati furono, per\u00f2, pessimi: l'immagine, in particolare nelle scene molto movimentate, tendeva a rovinarsi in modo ben visibile. Dunque, il progetto fu abbandonato (verr\u00e0 poi ripreso per creare il formato WMV).\nNasce il DivX.\nNel 1998, un hacker francese di nome Jerome Rota (allora conosciuto in rete come Gej), deluso dal formato ASF su Windows, non conoscendo l'esistenza del codec libero MPEG-4 e interessato all'idea di creare un formato video adatto alla diffusione in rete, decide di estrarre il codice sorgente dal codec proprietario Microsoft. Nell'estate del 1999, grazie all'aiuto dell'hacker tedesco Max Morice, ci riesce e viene a conoscenza dell'algoritmo di compressione che \u00e8 la variante proprietaria del cuore Mpeg-4 inserito nel codec di casa Microsoft. Come prima modifica, annullano il sistema \"AVI Lock\", permettendo cos\u00ec agli utenti Windows la realizzazione di file AVI in formato Mpeg-4. Successivamente, integrano un sistema per riprodurre l'audio nel formato MP3: una modifica che, nella sua semplicit\u00e0, permette di ridurre ulteriormente le dimensioni finali del file video. Jerome decide di chiamare il codec DivX ;-) (includendo nel nome una emoticon sorridente con l'occhiolino, con riferimento sarcastico al fallimento del \"DIgital Video eXpress\" (DIVX) che si stava realizzando in quel periodo). \nDivX 3.0.\nNell'ottobre del 1999, dal sito \"http://divx.ctw.cc\" il codec prodotto da Jerome inizia a circolare nella rete come DivX ;-) release 3.11 alpha. Fornito di un'interfaccia che viene richiamata nell'ambito della creazione di un file DivX, il codec presenta due impostazioni principali: una definita \"Low Motion\" e una definita \"Fast Motion\", la prima destinata all'elaborazione di filmati con molte scene statiche, la seconda, invece, di filmati con molte scene d'azione e dinamiche. Permette di impostare key frame e il bitrate per definire la compressione del video. L'unico difetto di questa versione \u00e8 l'impossibilit\u00e0 di gestire il flusso audio nel formato WMA. Jerome, infatti, nomina la sua versione alpha perch\u00e9, ancora, non \u00e8 riuscito a crackare il codice del codec di Microsoft predisposto alla gestione del WMA e del decoder Direct Show.\nIl progetto DivX 4.0.\nIl codec DivX 3.11 alpha si dimostra essere una vera rivoluzione nel campo della creazione di file video in ambiente Windows con immagini di alta definizione e di ridotte dimensioni in Megabyte. Con il successivo avvento dei programmi di decriptazione dei DVD (il DeCSS) e di software freeware per generare file video, il DivX diventa il punto di riferimento per tutti gli utenti Microsoft Windows che vogliono copiare film DVD sui pi\u00f9 diffusi ed economici CD-Rom. Dato l'enorme successo, Jerome decide di sviluppare il DivX a un livello pi\u00f9 professionale e soprattutto senza problemi di interferenza con diritti di privativa o segreti industriali altrui, in quanto la prima versione nasceva da una copia dell'MPEG-4 di Microsoft. Quindi, assieme a Joe Bezdek e Eldon Hylton, fonda la \"Project Mayo\", con lo scopo di realizzare una versione ufficiale ed evoluta del DivX; basata sulle specifiche gi\u00e0 preesistenti dello standard ISO Mpeg-4. Nel 2000, Jerome e i suoi colleghi iniziano lo sviluppo del DivX 4. Sfruttando le esperienze acquisite dal precedente codec e rielaborando l'algoritmo di compressione video in modo da essere del tutto estraneo a quello della Microsoft, vengono realizzate alcune versioni alpha, che, nonostante la buona qualit\u00e0, le prestazioni e la velocit\u00e0 di elaborazione sono nettamente inferiori al DivX 3.\nDivX 4.0.\nIl 18 luglio 2001, la Project Mayo distribuisce la prima beta ufficiale del DivX 4.0 (successivamente, usciranno la beta 2 e la beta 3). Finalmente, tutti i problemi delle release precedenti sono stati risolti. Il nuovo codec \u00e8 velocissimo nell'elaborazione, restituisce una sorprendente qualit\u00e0 dell'immagine ed \u00e8 totalmente compatibile con tutte le versioni precedenti. L'ultima versione di questa release sar\u00e0 la 4.11 Final. Molte sono le funzionalit\u00e0 introdotte rispetto alla versione 3, in particolare:\nDivX 5.0.\nNel 2002 ormai il DivX si \u00e8 imposto come scelta privilegiata per gli utenti Microsoft Windows che creano copie di DVD, diffondendo filmati nella rete. Jerome fonda la DivX Network Inc.. Il suo intento \u00e8 commercializzare il codec DivX e tentare di introdurlo nell'ambito della produzione professionale. Il 3 settembre distribuisce il nuovo codec DivX 5.0, disponibile in tre versioni per i sistemi operativi Windows, GNU/Linux e Macintosh:\nLe novit\u00e0 introdotte rispetto alla versione 4 sono tantissime, ma queste le pi\u00f9 rilevanti:\nRivoluzione: DivX 6.0.\nNel novembre del 2004, la DivX Labs (una sezione della DivX Networks Inc. dedicata allo sviluppo del codec) annuncia la distribuzione di \"DivX Plasma Alpha\". Si tratta del primo prototipo dell'atteso DivX 6. Ma si dovr\u00e0 aspettare l'estate del 2005 per l'uscita ufficiale della sesta release. DivX 6 non \u00e8 una semplice, nuova versione del codec. Si tratta di una vera e propria rivoluzione. DivX 6, oltre ad una serie lunghissima di migliorie tecniche, supporta una serie di novit\u00e0 che lo rendono il diretto concorrente del DVD. Adesso, infatti, divenendo pi\u00f9 aderente alle migliorie gi\u00e0 presentate nel 1998 nello standard libero MPEG-4, pu\u00f2 incorporare menu interattivi, capitoli, sottotitoli, tracce audio e video indipendenti (per nuove lingue e nuovi contenuti video) e l'audio fino a 6 canali (quindi dal Surround 5.1 al DTS). Supporta anche l'Alta Definizione (HD).\nDivX 7.0.\nIl primo formato di DivX in alta definizione fino a una risoluzione 1080p. Non si basa pi\u00f9 sul codec MPEG-4 ASP estrapolato dal progetto di Microsoft ma sul codec libero H.264 distribuito gratuitamente per la prima volta nel 2005 da Apple QuickTime. Supporta l'incapsulamento Matroska (MKV). \u00c8 stato distribuito a gennaio 2009 solo per Windows ed esiste anche la versione per macOS. Un dispositivo che supporta DivX 7 sar\u00e0 identificato dalla scritta DivX Plus HD.\nDivX \"alternativi\".\nLa storia del DivX \u00e8 un percorso molto travagliato: \u00e8 nato come prodotto illegale da una versione crackata dell'Mpeg-4 di Microsoft, quindi diventato un prodotto freeware e legale, infine sviluppato come prodotto commerciale. Se da un lato l'essere diventato una soluzione a pagamento gli ha permesso di raggiungere elevati standard qualitativi e di integrare funzioni molto avanzate, dall'altro lato ha, certamente, deluso tutta quella utenza che abbraccia la politica open source e del software libero, anche perch\u00e9 DivX non supporta Linux. Per questo motivo, mentre la DivX Networks Inc. sviluppava il DivX come soluzione avanzata commerciale, altri hanno utilizzato il codice nativo del \"vecchio\" DivX per creare delle soluzioni alternative.\nKristal Studio e DivX 3.2.\nVerso la fine del 1999, un gruppo di appassionati di DivX fonda la Kristal Studio. Utilizzando il codice del DivX ;-) 3.11 alpha, sviluppano un codec alternativo: eliminano l'elaborazione \"Fast Motion\" (a favore di un miglioramento del \"Low Motion\") e vi integrano la tecnologia VKI (acronimo di \"Variable Keyframe Interval\", inizialmente disponibile come patch da installare separatamente) che inserisce automaticamente un keyframe ad ogni cambio di scena. Inizialmente, il nuovo codec viene distribuito come DivX ;-) 3.11 VKI. Successivamente, la Kristal Studio decide di cambiarne la release in 3.2 (la cui versione definitiva sar\u00e0 la 3.22).\nOpenDivX.\nNel gennaio del 2001, la Project Mayo inizia a sviluppare il codec \"DivX Deux\", allo scopo di creare un codec DivX indipendente, legale ed evoluto. Quindi, propongono a tutti gli utenti un progetto open source per avviare lo sviluppo dell'OpenDivX, il codice che sar\u00e0 alla base del DivX Deux. Come base di partenza, rielaborano il coder del MoMuSys (una versione open source del codec Mpeg-4), mentre decidono di sviluppare da zero il decoder. Durante lo sviluppo, la Project Mayo decide di disporre un'autorizzazione restrittiva al codice: solo i membri del DARC (\"DivX Advanced Research Center\") possono partecipare. Nel giugno del 2001, improvvisamente, la Project Mayo decide di chiudere il progetto OpenDivX scatenando il dissenso di tutti coloro che avevano partecipato. La Project Mayo viene, quindi, accusata di aver sfruttato le idee dei partecipanti per sviluppare il DivX 4.\nXviD.\nPoco prima della chiusura del progetto OpenDivX, uno dei membri del DARC, un giovane programmatore che si faceva chiamare Sparky, sviluppa la tecnologia encore2, destinata alla codifica del flusso video. Chiuso il progetto OpenDivX, l'encore2 viene utilizzato nel codec DivX4. Deluso e indignato, Sparky decide non solo di continuare lo sviluppo di encore2, ma di creare un proprio progetto, chiamandolo XviD, il cui nome non \u00e8 altro che DivX letto al contrario (una evidente azione sarcastica). Nel luglio del 2001, Sparky apre il sito xvid.org e ufficializza il suo progetto open source. Le prime versioni hanno un buon successo ed integrano funzioni molto avanzate come:\nTuttavia, alcune funzioni integrate risultano essere protette da licenza in alcuni paesi. Dunque, Sparky compila subito la versione 1.0 e la pone sotto licenza GNU GPL v2. Oggi, il codec Xvid \u00e8 considerato il diretto e degno concorrente del DivX e tra i migliori come risultato visivo.\n3ivX.\nSviluppato dalla 3ivX Technologies, il codec 3ivX non deriva direttamente dal DivX, ma sfrutta la parte di codice dell'Mpeg-4 preposta all'encoding che \u00e8 stata alla base del DivX fino alla versione 5. Per questo motivo, il codec 3ivX \u00e8 in grado di riprodurre filmati creati con le versioni 3, 4 e 5 del DivX e anche quelli creati con l'Xvid. Il codec 3ivX \u00e8 particolarmente apprezzato nell'ambiente Macintosh poich\u00e9 \u00e8 stato il primo codec basato sull'Mpeg-4 ad offrire subito un totale supporto al sistema operativo macOS (oltre ai codec MPEG-4 nativi di Apple Quicktime gi\u00e0 presenti nel sistema dal 1998).\nUtilizzo del DivX.\nPer la sua capacit\u00e0 di memorizzare un film di lunga durata in un file di ridotte dimensioni senza alterare significativamente la qualit\u00e0 dell'immagine, il DivX \u00e8 chiaramente destinato allo streaming e alla diffusione in rete.\nCD Multimediali.\nNegli ultimi anni, molte aziende puntano sui CD multimediali, al posto delle classiche brochure, per presentarsi ai clienti in modo pi\u00f9 originale ed efficiente. In questo ambito, il DivX si dimostra essere una buona soluzione nel caso di presenza di molti contenuti video. La possibilit\u00e0 di integrare in un semplice CD filmati di lunga durata permette di ridurre notevolmente i costi di produzione, in quanto il supporto CD \u00e8 chiaramente pi\u00f9 economico del supporto DVD.\nDuplicazione di DVD.\nL'utilizzo pi\u00f9 diffuso del DivX \u00e8, certamente, nell'ambito della duplicazione di film in DVD. Un tipico film in DVD originale (e cio\u00e8 offerto dalla casa editrice o cinematografica che lo pubblica o commercializza) occupa mediamente 6-8 Gigabytes di spazio; con il DivX questo pu\u00f2 essere compresso fino ad arrivare ad una dimensione di circa 700 Megabytes, cos\u00ec da farlo stare su un singolo CD-ROM. La perdita di qualit\u00e0 non \u00e8 significativa, se si escludono scene con molta azione. Alla compressione video eseguita con questo codec, bisogna aggiungere un ulteriore risparmio di spazio dovuto alla compressione audio, per la quale viene in genere utilizzato il noto MP3. Esistono molti programmi software che possono produrre un file DivX partendo da un normale DVD video, estraendo prima la traccia audio/video dal supporto originale by-passando la protezione CSS dei DVD (processo di \"ripping\") e quindi convertendo la traccia video in un file codificato in DivX e la traccia audio in formato MP3 (processo di \"encoding\"). Il file AVI risultante pu\u00f2 quindi essere facilmente tenuto sul disco rigido, masterizzato su un CD-R o DVD+/-R, o essere messo in condivisione su una rete peer-to-peer.\nDVD di nuova generazione.\nCon le innovazioni offerte dalla versione 6, si stanno affermando i DVD di nuova generazione basati sul DivX. Infatti, accanto alla notevole capacit\u00e0 di compressione associata a un'ottima qualit\u00e0 dell'immagine, adesso c'\u00e8 la possibilit\u00e0 di integrare tutti gli elementi tipici dei DVD standard: menu interattivi, sottotitoli, lingue alternative e audio Surround 5.1 e DTS. Nel febbraio 2007, la DivX Network ha distribuito DivX Author 1.0, il software ufficiale per creare filmati DivX con le caratteristiche avanzate tipiche dei DVD.\nStreaming.\nLo streaming \u00e8 un sistema attraverso il quale \u00e8 possibile visionare un film direttamente da una pagina web in tempo reale senza, necessariamente, dover prima scaricare l'intero film. Perch\u00e9 un film possa essere adatto allo streaming deve avere delle caratteristiche specifiche, in particolare buona qualit\u00e0 in pochissimi bytes. La DivX Networks Inc., con la pubblicazione del DivX 6, ha distribuito uno speciale plugin chiamato \"DivX Web Player\" che permette, con una serie di semplici comandi, di inserire un player Divx nelle proprie pagine web per leggere filmati DivX in streaming. Nel sito \u00e8 disponibile una form che, compilata con i dati essenziali del proprio video, restituisce il codice html da copiare e incollare. Gi\u00e0 ai tempi del Project Mayo, fu proposto il progetto \"DivX Streaming\" che, per\u00f2, fu subito boicottato ed abbandonato.\nTelefonia.\nNel febbraio del 2008, il processore per telefoni cellulari \"MV8722\" della societ\u00e0 coreana MtekVision \u00e8 il primo a essere certificato DivX, utilizzati anche da Samsung.\nDivX e DIVX.\nIl marchio DivX viene spesso confuso con l'omonimo DIVX (scritto tutto maiuscolo) che \u00e8, invece, una sigla. DIVX (\"Digital Video Express\") \u00e8 una tecnologia sviluppata nel 1998 da Circuit City, allo scopo di integrare nei supporti DVD a noleggio un nuovo tipo di protezione. La protezione DIVX prevede uno speciale blocco a tempo: in pratica, al momento dell'attivazione, il DVD \u00e8 leggibile per 48 ore, allo scadere delle quali il DVD diventa illeggibile. Il DVD pu\u00f2 essere \"sbloccato\" pagando una tariffa addizionale al negozio di noleggio. Per quanto originale, l'idea non ebbe successo, in quanto richiedeva che il lettore DVD fosse predisposto alla tecnologia DIVX e nessuna azienda partecip\u00f2 al progetto.\nLettori DivX.\nAlla pubblicazione della versione 5, la DivX Networks Inc. rilascia la \"certificazione DivX\", con lo scopo di diffondere il marchio \"DivX Certified\" destinato ai produttori di dispositivi multimediali. La prima a rispondere \u00e8 la Kiss Technologies. Osservata con giusto scetticismo dalle grandi aziende produttrici di lettori DVD, nel 2001 la Kiss immette nel mercato il Kiss DP-330, il primo lettore DVD capace di leggere i film nel formato DivX. Successivamente la Kiss ne immetter\u00e0 di nuovi modelli sul mercato, ma tutti soffrono di vari problemi di incompatibilit\u00e0 con i vari formati DivX, causando spesso crash e riavvii dei filmati. Oggi, Samsung, Philips, Sony ed altre importanti aziende del settore multimediale e home theatre, producono lettori DVD capaci di riprodurre il formato DivX e Xvid. Tuttavia, l'esposizione del marchio DivX richiede l'acquisto della relativa licenza; per questo motivo, alcune piccole aziende immettono nel mercato lettori DVD capaci di leggere i DivX, ma senza certificazione. In questo caso, riportano la sigla \"Mpeg-4 compatibile\"."}
{"id": "14127", "revid": "768541", "url": "https://it.wikipedia.org/wiki?curid=14127", "title": "Divx", "text": ""}
{"id": "14128", "revid": "768542", "url": "https://it.wikipedia.org/wiki?curid=14128", "title": "DIVX", "text": ""}
{"id": "14129", "revid": "768543", "url": "https://it.wikipedia.org/wiki?curid=14129", "title": "DiVX", "text": ""}
{"id": "14130", "revid": "37401", "url": "https://it.wikipedia.org/wiki?curid=14130", "title": "Bottleneck (musica)", "text": "Il bottleneck (\"collo di bottiglia\" in inglese) \u00e8 un cilindro cavo di 5-7 cm da infilare al dito e che, fatto scorrere sulle corde della chitarra, conferisce ad esse una particolare sonorit\u00e0 utilizzata soprattutto in generi come country e blues.\nSfruttando la scorrevolezza della sua superficie e l'attrito minimo che si produce tra essa e le corde, questo strumento \u00e8 capace di determinare un passaggio glissato tra nota e nota, affine alla legatura di portamento e simile al \"bending\", con la differenza che il musicista non va a modificare la tensione delle corde tirandole verso l'alto ma ne modifica l'intonazione tramite lo sfregamento dello \"slider\".\nIl materiale principale di cui \u00e8 costituito \u00e8 l'acciaio, ma esistono anche \"bottleneck\" di plexiglas, ceramica, vetro e plastica; altro nome usato per indicare il \"bottleneck\" \u00e8 slide, appunto perch\u00e9 scivola sui tasti della chitarra (dal verbo inglese \"to slide\", \"scivolare\").\nIl nome \"bottleneck\" deriva dal fatto che i musicisti pi\u00f9 poveri, all'inizio del XX secolo, utilizzavano appunto un collo di bottiglia per raggiungere lo scopo.\nStoria.\nOrigini.\nLa tecnica di utilizzo dello \"slide\" \u00e8 da ricollegare ad uno strumento giocattolo a corda singola, il \"diddley bow\", che rassomiglia fortemente ad uno strumento africano. Ci\u00f2 significa che questa tecnica ebbe origine in Africa e, attraverso l'oceano Atlantico (durante la tratta degli schiavi), giunse negli Stati Uniti d'America. Ma viene contemplata anche la possibilit\u00e0 di una connessione attraverso il Pacifico (lo \"slack guitar style\" delle Hawaii), dal subcontinente indiano, dove il vichitra veena \u00e8 suonato facendo scivolare un globo di vetro sulle corde.\nIn ogni caso, la tecnica del \"bottleneck\" fu resa popolare dai bluesmen afroamericani. Tra questi artisti, i pi\u00f9 validi suonatori di questo strumento furono il cantante di gospel Blind Willie Johnson, Blind Willie McTell, Mississippi Fred McDowell, Son House, Bukka White e Robert Johnson ed Elmore James, oltre a Casey Bill Weldon della Memphis Jug Band. Quel \"sound\" divenne in breve caratteristico della musica country e di quella hawaiana.\nEvoluzione e utilizzatori celebri.\nAttraverso il country e il blues, esso conflu\u00ec agevolmente nello strumentario di gruppi classici di rock come gli Allman Brothers, i Lynyrd Skynyrd, gli ZZ Top (tutti e tre questi gruppi fanno capo al cosiddetto rock sudista), i Led Zeppelin (in particolare nella canzone \"In My Time of Dying\"), i Pink Floyd (nella canzone \"See Emily play\", Syd Barrett usa uno Zippo invece che un normale \"bottleneck\" in \"High Hopes\" e in \"A Pillow of Winds\"). D'altro canto, i Rolling Stones usarono lo \"slide\" gi\u00e0 nel 1963, per la registrazione della canzone \"I wanna be your man\", di John Lennon e Paul McCartney: in questa incisione, il chitarrista Brian Jones suona uno \"slide\" di accentuata marca blues. Mick Taylor, suo successore, ebbe modo anch'egli di misurarsi con il \"bottleneck\". Numerosi sono anche gli assoli di \"slide\" del chitarrista degli U2 The Edge.\nIl primo influente chitarrista elettrico ad utilizzare lo \"slide\" fu, probabilmente, Elmore James, il cui \"riff\" nella canzone \"Dust my broom\" \u00e8 preso da Robert Johnson. Muddy Waters risult\u00f2 altrettanto influente, in particolare nello sviluppo del blues elettrico di Chicago (Chicago blues), diretto erede di quello acustico detto blues del Delta (con riferimento al delta del Mississippi). Il bluesman texano Johnny Winter svilupp\u00f2 il suo caratteristico stile proprio accompagnando in tour Muddy Waters. Lo specialista di \"slide\" Roy Rogers affianc\u00f2, a sua volta, il gigante del blues John Lee Hooker. Il cugino di questi, Earl Hooker, \u00e8 stato probabilmente il primo ad usare il wah-wah e lo \"slide\" contemporaneamente.\nInsieme ad Alan Wilson dei Canned Heat, Duane Allman ebbe un ruolo chiave nell'introdurre la chitarra slide nella musica rock, attraverso il suo lavoro con la Allman Brothers Band, in particolare nell'album del 1971 \"Live At Fillmore East\", e con Derek and the Dominos in \"Layla and Other Assorted Love Songs\" (1970). A partire dalla fine degli anni '60, Allman utilizz\u00f2 una bottiglietta di vetro vuota del medicinale Coricidin, che portava sul suo dito anulare. Questo fu poi ripreso da altri chitarristi slide come Bonnie Raitt, Rory Gallagher, Gary Rossington dei Lynyrd Skynyrd, e Joe Walsh, che usava il dito medio e poi, a met\u00e0 degli anni '80, pass\u00f2 a un bottleneck in ottone. Tale flacone alla fine usc\u00ec di produzione nei primi anni '80; ne sono state prodotte repliche dal 1985, compresa una copia del bottleneck di Duane Allman utilizzato da un altro membro della Allman Brothers, Derek Trucks, che era fatto di Pyrex, con lo stesso suono del vetro, ma senza il pericolo di rottura. Allman estese la gamma espressiva della chitarra slide, incorporando gli effetti armonici di Sonny Boy Williamson II, pi\u00f9 chiaramente nella cover degli Allman Brothers di \"One Way Out\" di Sonny Boy, come si pu\u00f2 ascoltare nel loro album \"Eat a Peach\".\nAltro utente di rilievo del bottleneck \u00e8 Steven Wilson dei Porcupine Tree, che ne fa uso in vari brani, come, ad esempio, \"Half Light\".\nNon va dimenticato infine Ben Harper che ne fa un utilizzo diffuso ed estremamente caratterizzante in associazione con la lap steel guitar. Nella maggior parte dei suoi dischi sono protagonisti le atmosfere blues conferite da questo strumento.\nFunzionamento e utilizzo.\nIl dispositivo simula praticamente la funzione di un tasto della chitarra. Quando una corda viene normalmente accostata con le dita contro il manico, la lunghezza della corda libera si accorcia e per le propriet\u00e0 fisiche dell'oscillazione, la frequenza di vibrazione della corda aumenta. Tanto pi\u00f9 il tasto presso cui il dito poggia \u00e8 vicino al ponte della chitarra, tanto pi\u00f9 il suono generato risulter\u00e0 acuto, in quanto la lunghezza della corda, a parit\u00e0 di tensione, \u00e8 diminuita.\nIl \"bottleneck\" sfrutta lo stesso principio. La differenza \u00e8 che mentre i tasti della chitarra si trovano in posizioni prestabilite che causano l'esecuzione di note ben predeterminate, con il \"bottleneck\" ci si pu\u00f2 posizionare su qualsiasi punto della tastiera. Muovendo questo accessorio sul manico insomma, si pu\u00f2 passare da un DO ad un MI passando anche per tutte le frequenze (e quindi le note) intermedie.\n Uso convenzionale:\n ||----|----|----|----|----|----|----|----|----|...\n ||----|----|----|----|----|----|----|----|----|...\n ||----|----|-DO-|-DO#|-RE-|-RE#|-MI-|----|----|... *\n Con \"bottleneck\":\n ||------------\u00bb\u00bb\u00bb\u00bb\u00bb\u00bb\u00bb\u00bb\u00bb\u00bb&gt;------------...\n ||------------\u00bb\u00bb\u00bb\u00bb\u00bb\u00bb\u00bb\u00bb\u00bb\u00bb&gt;------------...\n ||-----------DO\u00bb\u00bb\u00bb\u00bb\u00bb\u00bb\u00bb\u00bb\u00bb&gt;MI----------... *\n Legenda:\n || = Capotasto / - = Corda / | = Tasto / &gt; = Movimento del \"bottleneck\" / * = Corda pizzicata\nSpesso la chitarra, utilizzata con lo \"slide\", viene accordata con un'accordatura \"aperta\", che suoni quindi come un accordo (tipicamente maggiore) quando nessun tasto viene premuto.\nQueste le accordature maggiormente utilizzate:\nQuesto tipo di accordature si possono far risalire al XVII secolo, quando venivano utilizzate per il banjo, predecessore del dobro o chitarra resofonica.\nIl \"bottleneck\" \u00e8 l'accessorio indispensabile per poter utilizzare la \"pedal steel guitar\" (una chitarra che, attraverso l'utilizzo di una complessa meccanica, permette di cambiare, durante un'esecuzione, l'accordatura della chitarra) o la \"lap steel guitar\", cio\u00e8 la chitarra orizzontale hawaiiana. Esso non viene invece utilizzato per i bassi elettrici ed in genere ne \u00e8 raro l'utilizzo con le corde di nylon delle chitarre classiche."}
{"id": "14131", "revid": "587728", "url": "https://it.wikipedia.org/wiki?curid=14131", "title": "Bandiera della Corea del Nord", "text": "La bandiera della Corea del Nord venne adottata l'8 settembre 1948, il giorno prima della proclamazione della Repubblica Popolare Democratica di Corea.\nLa stella rossa simbolo del comunismo \u00e8 presente in questa bandiera su un disco bianco. Il colore rosso della banda centrale rappresenta il patriottismo rivoluzionario, mentre le strisce blu connotano \"l'aspirazione del popolo coreano a unirsi con i popoli rivoluzionari di tutto il mondo e combattere per la vittoria degli ideali di indipendenza, amicizia e pace\".\n\u00c8 usata come bandiera di comodo."}
{"id": "14134", "revid": "125169752", "url": "https://it.wikipedia.org/wiki?curid=14134", "title": "Victor Hugo", "text": "Si ciment\u00f2 in numerosi campi, divenendo noto anche come saggista, aforista, artista visivo, statista e attivista per i diritti umani.\nTra i principali teorici ed esponenti principali del movimento letterario romantico, seppe tenersi lontano dai modelli malinconici e solitari che caratterizzavano i poeti del tempo, riuscendo ad accettare le vicissitudini non sempre felici della sua vita (dei quattro figli che giunsero all'et\u00e0 adulta, tre moriranno prima di lui, mentre la figlia Ad\u00e8le finir\u00e0 ricoverata in manicomio) per farne esperienza esistenziale e cogliere i valori e le sfumature dell'animo umano.\nI suoi scritti giunsero a ricoprire tutti i generi letterari, dalla poesia lirica al dramma, dalla satira politica al romanzo storico e sociale, suscitando consensi in tutta Europa. \nBiografia.\nL'infanzia.\nNasce il 26 febbraio 1802 a Besan\u00e7on nella Franca Contea. Nel 1808 raggiunge il padre in Italia, ad Avellino, e ivi dimora per sette mesi in quello che ricorder\u00e0 nei suoi scritti come il \"palazzo di marmo\" e, sempre ad Avellino, ebbe come insegnante di matematica Giuseppe de Samuele Cagnazzi, fratello maggiore dello scienziato Luca de Samuele Cagnazzi. Nel 1813 i suoi genitori si separano e la madre si stabilisce a Parigi insieme al generale Victor Fanneau de la Horie. Qui Hugo frequenta il Politecnico dal 1815 al 1818 per volere del padre, ma ben presto abbandona gli studi tecnici per dedicarsi alla letteratura. Ha quattordici anni quando scrive su un diario: \nLa frase sarebbe stata annotata su un quaderno di scuola. Hugo l'avrebbe scritta in seguito a un concorso di poesia, perso perch\u00e9 la giuria, giudicando ottimo il suo componimento, non poteva credere che l'autore fosse un ragazzo cos\u00ec giovane. Scrive le \"Odi\", che furono la sua prima composizione letteraria. Insieme ai fratelli fonda il foglio \"Il conservatore letterario\" (1819) e nello stesso anno vince un concorso dell'Acad\u00e9mie des Jeux Floraux. Inizia poi a frequentare il liceo Louis-le-Grand, si laurea in Giurisprudenza e partecipa agli incontri del Cenacolo di Charles Nodier, culla del Romanticismo nascente. Scrive poi \"Odi e poesie diverse\" (1822) e molto altro, fino a \"Odi e ballate\", che gli valgono una rendita di mille franchi da parte del re Luigi XVIII.\nIl matrimonio.\nIl 12 ottobre 1822 sposa, nella chiesa di Saint-Sulpice di Parigi, Ad\u00e8le Foucher, una sua amica d'infanzia; nasceranno cinque figli:\n\u00c8 possibile che abbia avuto anche una figlia fuori dal matrimonio, dalla relazione con l'anarchica Louise Michel, con cui ebbe una corrispondenza fin dal 1850. C'\u00e8 chi sostiene infatti che sia stata sua amante per brevissimo tempo nel 1851 e che nel 1852 abbiano avuto una figlia segreta (affidata dalla madre a una famiglia adottiva), di nome Victorine; \u00e8 anche possibile che Hugo non sapesse per\u00f2 di questa figlia.\nLa scoperta, dopo qualche anno dal matrimonio, del tradimento della moglie con l'amico di famiglia Sainte-Beuve lo porter\u00e0 a condurre una vita di libertinaggio; sua amante per circa cinquant'anni sar\u00e0 Juliette Drouet, attrice teatrale conosciuta durante le prove di \"Lucrezia Borgia\", nel 1833. Juliette Drouet gli rest\u00f2 sempre vicina (salvandolo anche dalla prigione in occasione del colpo di Stato di Napoleone III) nonostante le continue infedelt\u00e0 dell'amante: lui per lei scriver\u00e0 molti poemi, tra cui un \"Libro dell'anniversario\" compilato dai due ogni anno, appunto il giorno dell'anniversario del loro primo incontro.\nStrinse un legame amoroso anche con L\u00e9onie d'Aunet scrittrice ed esploratrice e moglie del pittore Fran\u00e7ois-Auguste Biard. L\u00e9onie gli ispir\u00f2 alcune poesie de \"Les Contemplations\". Il legame fu burrascoso, perch\u00e9 gli amanti furono scoperti e L\u00e9onie fu imprigionata per molti mesi.\nPadre del Romanticismo.\nUna svolta epocale nella storia della letteratura avviene nel 1827, con l'uscita del dramma storico \"Cromwell\", considerato il manifesto delle nuove teorie romantiche. Nella lunga prefazione Hugo si oppone alle convenzioni del teatro classico, tra cui le tre unit\u00e0 aristoteliche (contesta soprattutto le unit\u00e0 di tempo e di luogo) e l'obbligo di \"biens\u00e9ance\" (che esclude azioni o anche solo parole considerate volgari o quotidiane, umili), ed espone le sue teorie sul teatro e sulla letteratura in generale, che metter\u00e0 poi in pratica nel dramma \"Hernani\", del 1830, data che segna convenzionalmente l'inizio del Romanticismo in Francia: la rappresentazione infatti segna l'inizio di una nuova \"querelle\" tra antichi e moderni che rimarr\u00e0 nella storia col nome di \"bataille d'Hernani\". Il dramma, che riscuote grande successo nonostante la prima rappresentazione venga interrotta dagli scontri, sar\u00e0 poi trasposto in musica e rappresentato da Giuseppe Verdi (\"Ernani\", 1844).\nInizia un periodo molto produttivo per lo scrittore: pubblica un romanzo, \"Notre-Dame de Paris\", del 1831, accolto da un immediato e amplissimo successo; raccolte di poesie, \"Le foglie d'autunno\" dello stesso anno e \"I canti del crepuscolo\" del 1835; altri drammi, come per esempio \"Ruy Blas\" nel 1838. Incontra Hector Berlioz, Chateaubriand, Franz Liszt, Giacomo Meyerbeer; nel 1841 all'Acad\u00e9mie fran\u00e7aise, dove occupa il seggio numero 14.\nLa vita politica.\nNel 1843 muoiono tragicamente, annegati nel corso di una gita in nave, la figlia L\u00e9opoldine e il genero Charles Vacquerie; Hugo apprende la notizia al rientro da una vacanza, dal giornale \"Le Si\u00e8cle\". La tragedia, unita all'insuccesso del suo lavoro teatrale \"I Burgravi\" del 1845, gli causa una grave depressione che lo tiene lontano dal mondo letterario per dieci anni.\nIntanto viene nominato Pari di Francia dal re Luigi Filippo d'Orl\u00e9ans. Nel 1848 entra a far parte come deputato dell'Assemblea Costituente, ma il colpo di Stato che nel 1851 porta al potere Napoleone III segna l'inizio del suo declino politico: dapprima Hugo appoggia l'elezione del giovane Luigi-Napoleone Bonaparte alle presidenziali, poi \u2014 quando il nuovo presidente, futuro imperatore, inizia a prendere provvedimenti anti-liberali quali l'abrogazione della legge elettorale del 1850, riducendo di un terzo gli aventi diritto al voto \u2014 ne prende le distanze; inutile sar\u00e0 il tentativo del Comitato di resistenza repubblicana, di cui fa parte insieme a Sch\u0153lcher, di sollevare la popolazione parigina: a Hugo, strenuo difensore di un regime liberale, non resta che attaccarlo con scritti e discorsi contro la miseria e le repressioni, che diventavano nel frattempo sempre pi\u00f9 intolleranti.\nDopo il 2 dicembre 1851, Hugo deve partire per l'esilio. Si reca inizialmente a Bruxelles, poi si trasferisce nell'isola di Jersey e infine a Guernsey, rifiutando l'amnistia proclamata dall'imperatore.\nL'esilio.\nInizia qui a prendere forma la sua mitica figura poetica e ideale di \"Padre della patria in esilio\"; gli anni trascorsi a Guernesey lo rendono cos\u00ec famoso che gli arrivano lettere indirizzate a \"Victor Hugo \u2014 Oceano\". Riprende la sua attivit\u00e0 letteraria nel segno della satira politica, nella raccolta di poemi \"I castighi\" (1853), che prende di mira il Secondo Impero; la satira diretta contro l'imperatore, in \"Napoleone il piccolo\"; il ricordo del passato e in particolare della figlia L\u00e9opoldine affiora nella raccolta \"Le contemplazioni\" (1856).\nQuesti sono anche gli anni dell'impegno su un piano politico pi\u00f9 alto, idealizzato, che d\u00e0 vita a \"La leggenda dei secoli\" (pubblicata in tre parti tra 1859, 1877 e 1883), che ripercorre la storia dell'umanit\u00e0 dalla Genesi al XIX secolo, cos\u00ec come a \"I miserabili\", romanzo del 1862, \"I lavoratori del mare\" del 1866 e \"L'uomo che ride\" del 1869.\nLa vita non gli risparmi\u00f2 i dolori: nel 1855 muore il fratello Abel, nel 1863 la figlia Ad\u00e8le impazzisce scappando in Canada, nel 1868 muoiono anche la moglie e alcuni nipoti (il figlio primogenito, appena nato, di Charles, e uno del fratello); in tutte queste disgrazie ha per\u00f2 sempre accanto la fedele Juliette e successivamente, i nipoti Jeanne (futura moglie di Jean-Baptiste Charcot) e Georges, figli di Charles, a cui dedicher\u00e0 \"L'arte di essere nonno\".\nA partire dagli anni sessanta viaggia per tutto il Lussemburgo e percorre il Reno, ma nel 1870 viene espulso dal Belgio per aver dato asilo a dei \"communard\" ricercati nella capitale francese, e trova rifugio di nuovo nel Granducato, per tre mesi, e in seguito a Vianden, Diekirch e Mondorf-les-Bains (dove segue una cura termale).\nIl rientro in patria e la morte.\nIl suo rientro in patria avviene il 5 settembre 1870, dopo la caduta di Napoleone III e l'instaurazione della Terza Repubblica francese: Hugo \u00e8 accolto da una folla acclamante ed entusiastica e la sua casa diventa nuovamente luogo di incontro tra letterati; fino alla sua morte rimarr\u00e0 nume tutelare della repubblica restaurata.\nRiprende in questi anni la produzione letteraria con il romanzo \"Novantatr\u00e9\" (1874); scrive anche poesie, alcune riguardanti la sua vita familiare (in memoria dei figli morti di recente, Fran\u00e7ois-Victor e Charles), come \"I miei figli\" (1874), altre satirico-politiche, come \"Il Papa\" (1878) e \"Torquemada\" (1882), un'opera sul fanatismo dell'inquisizione. Nel 1876 torna a far parte del Senato.\nNel 1878 \u00e8 colpito da congestione cerebrale, mentre i festeggiamenti per il suo ottantesimo compleanno \u2014 pubblicamente celebrati \u2014 vengono offuscati dalla morte di Juliette Drouet. Muore il 22 maggio 1885, e la sua salma viene esposta per una notte sotto l'Arco di Trionfo e vegliata da dodici poeti, anche se, in ottemperanza alle sue ultime volont\u00e0, le esequie hanno luogo nel \"corbillard des pauvres\". Il 1\u00ba giugno, dopo aver esitato per il cimitero di P\u00e8re-Lachaise, \u00e8 portato al Pantheon di Parigi. Si calcola che tre milioni di persone siano venute a rendergli omaggio in quell'occasione. A parte alcuni protagonisti della Rivoluzione francese (Mirabeau e Marat), fu, assieme al presidente Marie Fran\u00e7ois Sadi Carnot (assassinato nel 1894), l'unico caso di sepoltura immediata, dopo la morte, al Pantheon.\nLa sua tomba si trova tuttora nello stesso luogo, proprio accanto a quella di altri due grandi scrittori francesi del XIX secolo, Alexandre Dumas ed \u00c9mile Zola.\nIl suo cervello \u00e8 stato oggetto di studio, avendo un volume di 2000\u00a0cm\u00b3 (la media nell'uomo \u00e8 di circa 1500\u00a0cm\u00b3).\nAttivit\u00e0 intellettuale.\nVictor Hugo fu uno scrittore instancabile; la sua opera comprende soprattutto componimenti poetici, drammi, romanzi, oltre a testi di carattere letterario, politico o filosofico, e a un consistente epistolario. \u00c8 autore anche di numerosi disegni e di alcuni dipinti. Le opere di Hugo furono illustrate da diversi incisori, fra i quali spicca per efficacia Fran\u00e7ois Chifflart.\nPoeta.\nPrimi versi.\nHugo inizia a scrivere versi fin dalla prima giovinezza: a vent'anni, pubblica le \"Odi\", sua prima raccolta poetica: quelli che saranno i temi caratteristici di quest'autore vi sono gi\u00e0 presenti: attualit\u00e0, storia, religione e, soprattutto, riflessioni sul ruolo del poeta. Lo stile di questi primi componimenti \u00e8 prevalentemente classico, ma ben presto Hugo intraprende la strada del Romanticismo, riscuotendo notevole successo (le \"Odi\" saranno pubblicate quattro volte tra 1822 e 1828).\nNel 1828, l'autore riprende le fila della sua produzione raccogliendo in un unico volume tutti i suoi componimenti precedenti: le \"Odi e ballate\" (odi e ballate) sono ricche di affreschi storici, evocazione dell'infanzia, e inizia a profilarsi una religiosit\u00e0 pi\u00f9 tollerante, un monarchismo pi\u00f9 liberale; affiora soprattutto il mito di Napoleone. Sul piano dello stile, il giovane poeta si prende qualche libert\u00e0 per quanto riguarda il metro e la tradizione poetica; notevoli sono le antitesi, soprattutto l'accostamento di periodi storici divergenti che tanto spazio avranno poi nella sua poesia ulteriore.\nSuccessivamente Hugo si allontana un poco dalle preoccupazioni politiche per concedere spazio all'arte fine a s\u00e9 stessa: \u00e8 la volta delle \"Orientali\", nel 1829, nelle quali fin dal titolo \u00e8 evidente il gusto per l'esotico.\nLa maturit\u00e0.\nLe raccolte successive \u2014 \"Le foglie d'autunno\" (1832), \"I canti del crepuscolo\" (1835), \"Le voci interiori\" (1837), \"I raggi e le ombre\" (1840) \u2014 introducono i temi maggiori in un quadro ancora lirico: la donna, Dio, l'amicizia, la natura, il potere. Si alternano sapientemente semplicit\u00e0 e sublime: anche parlando di s\u00e9 stesso, Hugo non pu\u00f2 fare a meno di sconfinare nell'epica.\nDa questo punto in poi, il poeta abbandona le tendenze ad isolare l'arte dalla vita \u2014 il dibattito se l'arte dovesse essere \"impegnata\" o fine a s\u00e9 stessa, attenta pi\u00f9 all'attualit\u00e0 o alla bellezza, \u00e8 scottante in questi anni \u2014: la poesia di Hugo \u00e8, ormai, ancorata nella Storia.\nIl momento dell'esilio segna una svolta nella produzione poetica di Hugo: dalla fusione tra sublime storico e profondit\u00e0 intima nascono le grandi raccolte come \"I castighi\" (1853) e \"Le contemplazioni\" (1856).\n\"I castighi\" sono versi combattivi che denunciano il \u00abcrimine\u00bb del \u00abmiserabile\u00bb Napoleone, vale a dire il colpo di Stato del 2 dicembre che ha tradito le aspettative democratiche per restaurare il Secondo Impero. Il poeta \u00e8 di volta in volta profetico, satirico, addirittura volgare per castigare il criminale; ma si discosta anche momentaneamente dall'attualit\u00e0 politica per raggiungere elevatezze quasi religiose; lo stile varia dalla fiaba all'epopea, dalla canzone all'elegia.\nNe \"Le contemplazioni\" Hugo riversa i suoi sentimenti, i suoi dolori dovuti all'esilio e alla morte della figlia adorata: in queste \u00abmemorie di un'anima\u00bb egli parte alla solitaria scoperta dell'io e dell'universo, attraverso la forma lirica. Allo stesso tempo, la raccolta attinge a un lirismo amoroso e sensuale nei poemi dedicati a Juliette Drouet.\n\"La leggenda dei secoli\" (1859) si lancia invece alla scoperta della storia, in un immenso poema epico che ripercorre tutta la vita dell'umanit\u00e0, la sua difficile e dolorosa ascesa verso il progresso e la luce.\nGli ultimi anni di vita di Hugo sono indeboliti da una congestione cerebrale che mise praticamente fine alla sua attivit\u00e0 di scrittore; continuarono tuttavia a uscire regolarmente raccolte di poemi anteriori, databili agli anni 1850-1870, come \"La piet\u00e0 suprema\", \"L'asino\", \"I quattro venti dello spirito\", che nutrirono la sua leggenda di scrittore instancabile e inesauribile fino ai suoi ultimi momenti.\nDrammaturgo.\nSi \u00e8 gi\u00e0 accennato alla svolta che Hugo impresse alla storia del teatro, con il prologo al \"Cromwell\" e con la pi\u00e8ce \"Hernani\": egli teorizza e mette in pratica un nuovo tipo di azione scenica, quella del dramma, della mescolanza degli stili (tragico e comico, alto e basso, sublime e grottesco), che applica per la prima volta appena ventiseienne, nel \"Cromwell\" appunto (1827): rifiuto delle convenzioni classicistiche come l'unit\u00e0 di tempo e di luogo, moltiplicazione dei personaggi, dei luoghi, dei registri linguistici... a tal punto che la pi\u00e8ce \u2014 lunga quasi 6000 versi \u2014 risulta troppo complessa e difficile da portare in scena.\nIl giovane drammaturgo conquista la celebrit\u00e0 nel 1830, con \"Hernani\", nonostante le difficolt\u00e0 materiali che riscontra la sua arte: scene all'italiana (poco propizie a tale spettacolo), attori restii ad applicare forme nuove; gli anni successivi alternano trionfi (come \"Lucrezia Borgia\", 1833, da cui Felice Romani trasse il libretto per l'opera di Gaetano Donizetti) ed insuccessi (come \"Il re si diverte\", 1832, da cui Francesco Maria Piave trasse il libretto per l'opera di Giuseppe Verdi), finch\u00e9 non viene deciso, insieme ad Alexandre Dumas, di costruire una sala \"ad hoc\", il Th\u00e9\u00e2tre de la Renaissance, dove viene recitato \"Ruy Blas\" nel 1838.\nIl declino inizia nel 1843, con l'insuccesso de \"I Burgravi\": l'autore non riesce ad arrivare a scrivere un teatro che sia al tempo stesso esigente e popolare. E cos\u00ec il teatro viene abbandonato. Vi torner\u00e0 solo anni pi\u00f9 tardi, a partire dal 1866, con la redazione di diverse opere raccolte ne \"Il teatro in libert\u00e0\" (1886).\nRomanziere.\nVictor Hugo ha scritto nove romanzi. Essi coprono l'intero arco della sua vita, dal primo, \"Bug-Jargal\", scritto quando aveva sedici anni, all'ultimo, \"Novantatr\u00e9\". I suoi romanzi toccano inoltre tutti i generi letterari, senza che sia possibile dare di essi una definizione univoca.\nI primi romanzi nascono negli anni del grande successo di Walter Scott; ma nonostante l'ispirazione primaria sia quella del romanzo storico, Hugo non perde mai una certa indipendenza e relativit\u00e0: in lui, l'attualit\u00e0 fa sempre capolino dietro la storia. Cos\u00ec \u00e8 in \"Han d'Islanda\" (1823) e in \"Bug-Jargal\" (1826); cos\u00ec \u00e8 soprattutto per il suo primo grande capolavoro, \"Notre-Dame de Paris\", del 1831, affresco della Parigi medievale e della sua cattedrale gotica, che riprende dai drammi degli stessi anni la tendenza alla mescolanza degli stili, dei registri, alla compenetrazione di sublime e grottesco, in particolare nel personaggio di Quasimodo.\nL'attenzione ai problemi dell'attualit\u00e0 sociale prende corpo in appassionate lotte contro l'ingiustizia e l'oscurantismo: \"L'ultimo giorno di un condannato a morte\" (1829) e \"Claude Gueux\" (1834) sono allo stesso tempo romanzi storici e sociali impegnati in una lotta \u2014 l'abolizione della pena di morte \u2014 che supera i limiti della finzione. Cos\u00ec \u00e8 anche per \"I miserabili\" (1862), che esce in pieno periodo realista ma che da esso riprende pochi elementi: quest'immenso successo popolare oscilla tra tutti i generi, dal melodramma al didattico.\nCon \"I lavoratori del mare\" (1866) e \"L'uomo che ride\" (1869), l'autore si riavvicina all'estetica romantica dei primi scritti, dominata da personaggi deformi, mostruosi, e da una natura spaventosa. Pi\u00f9 vicino alla storia \u00e8 invece l'ultimo romanzo, \"Novantatr\u00e9\" (1874), che mette in scena un tema molto caro all'autore: il ruolo fondante della Rivoluzione francese nella coscienza letteraria, politica, sociale e morale del XIX secolo.\nCaratteristica portante di tutti i romanzi di Hugo \u2014 come in generale di quasi tutta la sua produzione \u2014 \u00e8 di non fermarsi mai alla semplice piacevolezza: essi sono sempre al servizio di un'idea. Questo d\u00e0 conto delle numerose e spesso lunghe digressioni che interrompono la narrazione, come quelle sulla miseria materiale e morale ne \"I miserabili\". Ad avvicinarli ai drammi sono invece lo scontro costante dei protagonisti con l'esterno, con un'implacabile fatalit\u00e0 che talvolta deriva dalla societ\u00e0, talvolta dalla storia, talvolta anche dalla natura: ne deriva un avvicinamento al sublime, all'epopea di una lotta titanica e tragicamente destinata a fallire. Ma l'autore sa essere vicino anche alla vita povera e quotidiana degli umili, senza mai sconfinare in un asciutto realismo.\nPensatore.\nSia nelle opere poetiche o romanzesche, sia in testi a s\u00e9 stanti quali saggi, studi, lettere, Hugo si batte per un'idea, un'ideologia politica, una concezione del mondo.\nLa poetica.\nLa poetica di Hugo si esprime attraverso le sue opere: l'abbiamo gi\u00e0 visto commentandole. Che sia in poesia, a teatro o nell'ambito della narrazione, egli pu\u00f2 considerarsi l'iniziatore del Romanticismo francese ma anche un artista a s\u00e9, difficilmente classificabile secondo una schematicit\u00e0 dettata da una suddivisione in stili o correnti letterarie.\nNel prologo del \"Cromwell\" (1827), come gi\u00e0 detto opera fondante per una nuova drammaturgia, egli teorizza una storia del mondo divisa in tre et\u00e0, in cui evoluzione della poesia ed evoluzione della societ\u00e0 sono inseparabili:\nIn poesia Hugo applica gli stessi principi della mescolanza degli stili; egli si batte inoltre per un verso pi\u00f9 libero, pi\u00f9 naturale, che si manifesta nel rifiuto della cesura e nel largo utilizzo di enjambement, oltre che con una spontaneit\u00e0 che si rende attraverso il frequente cambio di registro stilistico e linguistico: in particolare, egli si batte per reinserire nella poesia tutte quelle parole che ne erano state bandite, perch\u00e9 considerate troppo banali, quotidiane e quindi volgari. Nella biografia di \"William Shakespeare\", testo che doveva essere un semplice prologo alla riedizione delle opere di quest'autore nel 1864, ma che diventa un vero e proprio manifesto del Romanticismo, Hugo redige poi un appassionato elenco di quelli che considera \"geni\" della letteratura.\nAnche per quanto riguarda l'architettura, in un intervento sul portale della Rai Letteratura, Sandro Veronesi ci ricorda che fu Victor Hugo a usare parola \"vandalo\", per la prima volta riferendosi a chi demoliva le chiese costruite dai barbari, nella fattispecie dai Goti.\nLa politica.\nA partire dal 1849, Hugo decide di dedicare un terzo della sua opera alla politica, un terzo alla religione e un terzo alla filosofia. Il suo pensiero risulta severo nei confronti del suo tempo e della societ\u00e0 in cui vive, rifiutando tuttavia qualunque condanna arbitraria e qualsiasi posizione meramente manichea.\n\u00c8 un riformista e vorrebbe cambiare la societ\u00e0: in questo senso, egli denuncia l'ineguaglianza sociale, e in particolare i ricchi che capitalizzano i loro possedimenti senza riammetterli nella produzione. Allo stesso modo, si oppone alla violenza se praticata contro un governo democratico, ma la giustifica per abbattere un potere illegittimo: per questo nel 1851 lancia una chiamata alle armi contro Napoleone III che per\u00f2 non verr\u00e0 raccolta.\nRiguardo alla pena di morte, Hugo \u00e8 un abolizionista irriducibile. Ha assistito durante la sua infanzia a delle esecuzioni e per tutta la vita lotter\u00e0 contro di essa: numerose sono le allusioni nei suoi romanzi (da \"Notre-Dame de Paris\" a \"I miserabili\"), ma due in particolare sono dedicati a questo tema: \"L'ultimo giorno di un condannato a morte\" (1829) e \"Claude Gueux\" (1834) mettono l'accento sulla crudelt\u00e0, sull'ingiustizia e sull'inefficacia del procedimento. Anche in numerosi discorsi alla Camera dei Pari, all'Assemblea Costituente e al Senato egli si erge contro di esso:\nPi\u00f9 in generale, i discorsi pronunciati da Hugo sui grandi temi dell'attualit\u00e0 sono numerosi; la maggior parte di essi \u00e8 raggruppata in \"Atti e parole\", una raccolta di discorsi, dichiarazioni e testi politici pubblicata tra il 1875 e il 1876. Di essi citiamo:\nHugo si batt\u00e9 anche per i diritti civili delle prostitute sfruttate, costrette dalla povert\u00e0 a questo lavoro, e da lui raffigurate nella figura di Fantine de \"I miserabili\", la quale diventa \"schiava della societ\u00e0\" a causa della fame e per mantenere la figlia. Contemporaneamente, difese la figura della prostituta-cortigiana libertina dagli attacchi dei benpensanti, celebrando la figura di Aspasia. A vegliare Hugo, sotto l'Arco di Trionfo dopo la morte, vi erano anche molte prostitute parigine e \u00abper l'occasione le prostitute di strada decisero di offrire gratuitamente i propri servizi ai clienti, una sorta di tributo allo scrittore che era stato il loro paladino e difensore\u00bb.\nVictor Hugo si \u00e8 espresso anche - sebbene in misura ridotta - sulla colonizzazione dell'Algeria, principale avventura coloniale della Francia in quegli anni. Se \u00e8 sensibile al discorso della colonizzazione come civilizzazione, rimane comunque scettico riguardo alle capacit\u00e0 civilizzatrici della pacificazione militare, e individua nell'Algeria conquistata un luogo sfruttato per deportarvi coloro che si opponevano al colpo di Stato di Luigi Napoleone Bonaparte. Si nota che, riguardo alla schiavit\u00f9, gi\u00e0 presente nel precoce romanzo \"Bug-Jargal\" (scritto nel 1818) \u2014 dove tuttavia sembra condividere i pregiudizi dei suoi contemporanei a proposito dei neri \u2014, egli mantenne un silenzio sorprendente quando essa venne abolita nelle colonie francesi, nel 1848, intervenendo solo per richiedere la grazia dell'abolizionista statunitense John Brown nel 1859.\nHugo non era un nazionalista come altri romantici, ma anzi sostenne l'europeismo (e un certo cosmopolitismo) in maniera decisa. Il termine Stati Uniti d'Europa (\"\u00c9tats-Unis d'Europe\"), gi\u00e0 usato da George Washington e da Napoleone, fu usato da Hugo durante il suo discorso al Congresso Internazionale della Pace tenutosi a Parigi nel 1849. Hugo sognava un'unione di stati federati e indipendenti all'interno di una grande confederazione, come auspicato da altri contemporanei come Mazzini o, in passato, da Voltaire o Immanuel Kant. Egli privilegiava la creazione di un senato sovrano supremo, che sarebbe stato per l'Europa quello che \u00e8 il parlamento per l'Inghilterra e disse \"\u00abVerr\u00e0 un giorno in cui tutte le nazioni del nostro continente formeranno una fratellanza europea... Verr\u00e0 un giorno in cui dovremo vedere... Gli Stati Uniti d'America e gli Stati Uniti d'Europa faccia a faccia, allungarsi tra di loro attraverso il mare\u00bb\". \nIl 14 luglio del 1870 Victor Hugo piant\u00f2 una quercia nella sua residenza a Guernsey, commentando il suo gesto con le parole \"Quando quest'albero sar\u00e0 maturo, esisteranno gli Stati Uniti d'Europa\". L'albero, detto \"la quercia degli Stati Uniti d'Europa\", al giorno d'oggi cresce ancora nel giardino della casa d'Altavilla a Saint Peter Port nell'isola di Guernsey, dove visse Victor Hugo, durante il suo esilio dalla Francia.\nLa sua visione positiva e progressiva della missione dell'uomo \u00e8 tipicamente romantica ed \u00e8 condensata in uno dei suoi versi pi\u00f9 celebri:\nVisione religiosa.\nLa visione religiosa di Hugo sub\u00ec cambiamenti durante la sua vita. In giovent\u00f9 si identificava come un cattolico, professando rispetto per la Chiesa e la gerarchia ecclesiastica. Successivamente divenne un cattolico non praticante e increment\u00f2 le sue opinioni anti-cattoliche e anticlericali. Si interess\u00f2 di spiritismo, frequentando le sedute spiritiche della scrittrice Delphine de Girardin durante l'esilio, dove talvolta anche il figlio Charles svolgeva il ruolo di medium, mentre nei suoi tardi anni profess\u00f2 un deismo razionalista simile a quello di Voltaire. Durante il censimento del 1872 alla domanda se fosse un cattolico, replic\u00f2 \"No. Un libero pensatore\".\nResoconti di viaggio.\nHugo ha viaggiato molto, sia come \"turista\" sia perch\u00e9 costretto dall'esilio. Per ogni suo viaggio, ci ha lasciato numerose descrizioni e commenti. I suoi ricchi e dettagliati reportage di viaggio sono pubblicati sotto vari titoli: \"Il Reno\" (1842), \"Cose viste\" (il titolo non \u00e8 suo \u2014 1887 e 1900), \"Alpi e Pirenei\" (1890), \"Francia e Belgio\" (1892) ecc. Sono altrettante preziose testimonianze dei suoi viaggi in molte regioni della Francia (Piccardia, Normandia...), in Belgio e Lussemburgo, in Italia e Spagna ecc.\nDisegnatore.\nNon bisogna dimenticare, nella vasta produzione di Victor Hugo, i suoi disegni: egli \u00e8 un autodidatta e non esita a sperimentare nuove tecniche e nuovi ingredienti, dall'inchiostro al caff\u00e8, al carbone, usando anche fiammiferi e piume al posto dei pennelli.\nGeneralmente le sue opere sono di media taglia e servono nella maggior parte dei casi a illustrare i suoi scritti, oppure come regali da inviare agli amici in ricorrenze speciali. Quest'arte \u00e8 per lui principalmente un passatempo.\nInizialmente i suoi lavori sono nettamente realistici, salvo poi acquisire una dimensione pi\u00f9 fantastica con l'esilio e il suo confronto \"mistico\" con il mare. Questa sua tendenza gli varr\u00e0 molte lodi: Charles Baudelaire ebbe a dire:\nGiudizi su Hugo.\nFin dalla prima giovinezza, Hugo si inserisce nel dibattito culturale del secolo, il Romanticismo, per esempio presenziando alle riunioni dei cenacoli, dei quali il pi\u00f9 importante \u00e8 quello tenuto da Charles Nodier. Egli intrattiene inoltre relazioni d'amicizia con molti di essi, per esempio Alexandre Dumas, autore come lui di numerosi drammi romantici (oltre che di fortunatissimi romanzi): quest'amicizia, con qualche alto e basso, durer\u00e0 tutta la vita. C'\u00e8 invece un po' pi\u00f9 di rivalit\u00e0 con Alphonse de Lamartine, verso il quale il poeta non cessa di proclamare la sua ammirazione, finch\u00e9 il successo non gli conceder\u00e0 la preminenza artistica. Stima e ammirazione reciproca caratterizzano il suo rapporto con Honor\u00e9 de Balzac, nonostante qualche diffidenza, e con G\u00e9rard de Nerval.\nIl suo successo crescente, il talento e l'originalit\u00e0 gli procureranno molta ammirazione; a questo si aggiunge la sua integrit\u00e0 politica e la fama datagli dai vent'anni di esilio volontario, che fanno tacere non pochi tra i suoi detrattori.\n\u00c8 proprio a partire dagli anni dell'esilio, e soprattutto con il suo ritorno, che Hugo diventa un emblema nazionale: \u00e8 popolare, ammirato dai suoi pari e temuto dai politici. Qualsiasi romanziere, poeta o drammaturgo deve per forza definire la propria identit\u00e0 in rapporto a lui \u2014 pro o contro.\nMa questo potere e questa preminenza gli procurano anche qualche odio. In fatto di politica, i repubblicani pi\u00f9 a sinistra dubitano della sua conversione, mentre i monarchici non gli perdonano facilmente quello che reputano un tradimento.\nCharles Baudelaire adora Hugo, ma si irrita qualche volta per i suoi versi \"politici\": ambivalenza che caratterizzer\u00e0, in molti casi, gli scrittori della fine del secolo. Il giudizio del poeta de \"I fiori del male\" sui \"Miserabili\" \u00e8 ambiguo, da una parte definisce il libro come \"immondo\" e \"inetto\", dall'altra parte afferma che \u00abcontiene delle pagine che possono inorgoglire non soltanto la letteratura francese, ma anche la letteratura dell'Umanit\u00e0 pensante\u00bb.\nGustave Flaubert, per parte sua, ammira il romantico del 1830, ma diffida del \u00abvecchio coccodrillo\u00bb, giudicando le sue digressioni filosofiche, come quelle de \"I miserabili\", pesanti e fuori luogo, per lo \u00abstile intenzionalmente scorretto e volgare\u00bb. Questo punto di vista \u00e8 d'altronde condiviso da tutti coloro, come Baudelaire e Verlaine, che vorrebbero separare nettamente l'arte dall'impegno politico.\nEdmond e Jules de Goncourt attaccano sempre i \"Miserabili\" come un libro \"falso\", mentre Lamartine e Barbey d'Aurevilly definiscono l'opera come \"pericolosa\". Per Lamartine \u00e8 \u00ablibro pericolosissimo in due sensi: non solo perch\u00e9 spaventa le persone felici, ma perch\u00e9 suscita troppe speranze in quelle infelici\u00bb.\nHugo sa benissimo che parlare della miseria, la \"cosa senza nome\", e per questo di usare una \"parola da galeotti\", scandalizza i benpensanti, ma risponde a Lamartine scrivendo che ci\u00f2 \u00e8 necessario: \u00abIo illumino la notte\u00bb.\n\u00c9mile Zola avr\u00e0 da rimproverargli la sua tiepidezza nei confronti dei comunardi (Hugo avr\u00e0 parole di elogio solo per l'anarchica Louise Michel, sua antica amante, cui dedicher\u00e0 il poema \"Viro Major\" ) - e non sar\u00e0 il solo -, mentre altri al contrario criticheranno le sue posizioni troppo socialiste. Hugo aiut\u00f2 comunque alcuni comunardi in esilio.\nGabriele D'Annunzio gli dedica una lirica, \"Nel primo centenario della nascita di Vittore Hugo\", tratto da \"Elettra\", il secondo libro delle \"Laudi\". La stessa cosa faranno Mario Rapisardi (\"Per il centenario di Victor Hugo\") e Giovanni Pascoli (\"A Victor Hugo\").\nIl pubblico continu\u00f2 a tributargli quasi un culto e i giovani poeti gli mandano i loro versi \u2014 qualcuno dei quali si pone volentieri in atteggiamento irriverente:\nHugo, maestro delle antitesi, rimane un uomo che esaspera i suoi ammiratori e sa farsi ammirare dai suoi nemici. Anche molto tempo dopo la sua morte, continua, con la sua opera o il suo impegno, a suscitare le reazioni pi\u00f9 differenti: Charles Maurras lo odia, Fran\u00e7ois Mauriac lo ammira e dichiara, nel 1952:\nOmaggi e riferimenti.\nSono numerosi i richiami e gli omaggi tributati a quello che \u00e8 forse uno dei maggiori autori della letteratura francese; citiamo:\nAdattamenti.\nLe opere di Hugo \u2014 o la sua stessa vita nel caso di \"Ad\u00e8le H.\" \u2014 hanno dato luogo a innumerevoli adattamenti, che sia a teatro, al cinema o in televisione. I maggiori attori hanno incarnato gli eroi immortali Jean Valjean o Esmeralda, primi fra tutti Jean Gabin, Lino Ventura, Liam Neeson o G\u00e9rard Depardieu nel primo caso, o Gina Lollobrigida nel secondo.\nCinema.\nSono quasi un centinaio gli adattamenti per il cinema, dei quali pi\u00f9 di quaranta sono tratti da \"I miserabili\" (vedi), seguito da vicino da \"Notre-Dame de Paris\" (vedi). Questi film sono una delle prove pi\u00f9 lampanti dell'universalit\u00e0 di Victor Hugo, adattato in numerosi paesi: Stati Uniti d'America (\"Don Caesar de Bazan\", tratto da \"Ruy Blas\", 1915), Inghilterra, India (\"Badshah Dampati\", tratto da \"Notre-Dame de Paris\", 1953), Giappone (\"Re Mizeraburu: Kami To Akuma\", \"I miserabili\" trasposto in un'ambientazione giapponese, 1950), Egitto (\"Al Bo'asa\", sempre da \"I miserabili\", 1978), Italia (\"L'uomo che ride\", da \"L'uomo che ride\", 1966), Francia ecc.\nGi\u00e0 nei primi anni del Novecento appaiono sullo schermo versioni cinematografiche tratti dai suoi romanzi: nel 1909, David Wark Griffith firma la regia e la sceneggiatura di \"A Fool's Revenge\", adattamento di \"Il re si diverte\".\nHugo \u00e8 stato adattato anche in cartoni animati, come ne \"Il gobbo di Notre-Dame\" della Disney, 1996, o \"I miserabili\", film d'animazione giapponese del 1979.\nA questi si aggiungono i film ispirati alla vita dello scrittore, dei quali \"Ad\u00e8le H., una storia d'amore\" di Fran\u00e7ois Truffaut \u00e8 uno dei pi\u00f9 noti.\nTelevisione.\nAnche in televisione le opere di Hugo contano un numero considerevole di adattamenti, pi\u00f9 o meno fedeli all'opera originale. In Francia, un successo considerevole ebbe \"I miserabili\" di Robert Hossein, nel 1982, con Lino Ventura nel ruolo protagonista. L'ultimo adattamento in ordine di tempo, invece, \u00e8 quello diretto da Jos\u00e9e Dayan, \"I miserabili\", con G\u00e9rard Depardieu, nel 2000.\nIn Italia fu realizzato nel 1964 uno sceneggiato televisivo, \"I miserabili\", diretto da Sandro Bolchi, che vedeva Gastone Moschin nella parte di Jean Valjean.\nOpera.\nPure numerose sono le riprese per l'opera:\nIn realt\u00e0 si dice che Hugo non fosse molto propenso a questi adattamenti, che gli avrebbero ispirato una crudele esclamazione: \u00abVietato deporre musica ai piedi dei miei versi!\u00bb. Arnaud Laster ha per\u00f2 rettificato: \u00abNon si \u00e8 mai trovata la famosa frase attribuita a Hugo: \"Vietato deporre musica ai piedi dei miei versi\". Probabilmente non era cos\u00ec ostile alla messa in musica dei suoi testi, come testimonia \"La Esmeralda\" di Louise Bertin\u00bb. Pare che l'irritazione provata da Hugo alla visione del \"Rigoletto\" a Parigi sia dovuta anche alla questione dei diritti d'autore, difficili da avere in casi di adattamenti operistici. Nel caso del Quartetto dal \"Rigoletto\", pare che l'Hugo riconoscesse l'altezza della musica, ma si lamentasse dell'assurdit\u00e0 di fare dialogare a lungo quattro personaggi contemporaneamente, cosa che nel teatro di prosa non aveva senso.\n\u00c8 certo comunque che il suo amico Franz Liszt compose diverse opere sinfoniche tratte dai suoi poemi: \"Cosa si ode sulla montagna\" da \"Le foglie d'autunno\", e \"Mazeppa\" da \"Le orientali\". Ma molti altri compositori ancora infrangeranno il presunto divieto autoriale, da Georges Bizet a Wagner, da Camille Saint-Sa\u00ebns a Gabriel Faur\u00e9.\nCommedie musicali.\nDue commedie musicali soprattutto hanno percorso tutto il pianeta:\nDal 2004 la compagnia fiorentina \"noi, gli artisti senza nome...\" ha sceneggiato \"Amore, follia, morte a Notre Dame\" ispirandosi ai testi di Victor Hugo e alle musiche di Cocciante, con inserimenti di Vangelis, Pink Floyd e John Williams.\nOpere.\nPoesie.\nRaccolte postume:\nScelta di poesie fra i manoscritti di Victor Hugo, compiuta da Paul Maurice:\nBibliografia.\nOpere su Hugo.\n Per una bibliografia completa si pu\u00f2 vedere il sito della BNF oppure fare una ricerca sul Groupe Hugo dell'universit\u00e0 Paris 7."}
{"id": "14138", "revid": "104485", "url": "https://it.wikipedia.org/wiki?curid=14138", "title": "Thomas Kuhn", "text": "Epistemologo, scrisse diversi saggi di storia della scienza, sviluppando alcune fondamentali nozioni di filosofia della scienza. Formul\u00f2 un'epistemologia alternativa a quella del falsificazionismo di Karl Popper, suo principale bersaglio polemico.\nBiografia.\nNasce da una famiglia della borghesia di Cincinnati, negli USA. La vita accademica di Thomas Kuhn inizia nell'ambito della fisica. In seguito egli si sposta in quello della storia della scienza, e mentre la sua carriera si sviluppa, Kuhn si avvicina alla filosofia della scienza, pur conservando un forte interesse per la storia della fisica. Nel 1943, si laurea ad Harvard \"summa cum laude\" in fisica. Nel periodo successivo trascorre il resto degli anni della guerra nella ricerca relativa al radar, prima ad Harvard e dopo in Europa. \nConsegue la laurea magistrale nel 1946 in fisica, e il dottorato nel 1949, in filosofia della scienza. Kuhn entra nella prestigiosa Society of Fellows di Harvard di cui faceva parte W. V. Quine. Fino al 1956, Kuhn insegna ad Harvard. Ci\u00f2 gli d\u00e0 l'opportunit\u00e0 di studiare nel dettaglio storici testi scientifici. La sua iniziale perplessit\u00e0 circa la lettura dell'opera scientifica di Aristotele diventa un'esperienza formativa, seguita da una pi\u00f9 o meno improvvisa capacit\u00e0 di comprendere Aristotele correttamente, non distorta dalla conoscenza della scienza successiva. Questo porta Kuhn a concentrarsi sulla storia della scienza e viene nominato professore associato nell'educazione generale e nella storia della scienza. Durante questo periodo, il suo lavoro si focalizza sulla teoria della materia del XVIII secolo e sulla storia della termodinamica. \nKuhn in seguito studia la storia dell'astronomia, e nel 1957 pubblica il suo primo libro, \"La Rivoluzione copernicana\". Nel 1961 Kuhn diviene professore ordinario all'Universit\u00e0 della California a Berkeley, in quanto trasferitosi nel 1956 per insegnarvi storia della scienza, ma nel dipartimento di filosofia. Questo gli permette di sviluppare l'interesse per la filosofia della scienza. Nel 1962 pubblica il suo testo fondamentale, \"La struttura delle rivoluzioni scientifiche\". Nel 1964 entra a far parte dell'Universit\u00e0 di Princeton come professore di Filosofia e Storia della Scienza. Dal 1979 al 1991, insegna al MIT di Boston. Nel 1982 viene premiato con la Medaglia George Sarton per la Storia della Scienza. Nel 1989, viene eletto presidente della Philosophy of Science Association, dopo esserne stato membro solo per pochi anni. Muore di cancro nel 1996, all'et\u00e0 di 73 anni.\nPensiero.\nNella sua opera pi\u00f9 celebre e conosciuta, \"La struttura delle rivoluzioni scientifiche\" (1962), Kuhn sostiene che il progresso scientifico non sia un cumulo di conoscenze teso a scoprire la verit\u00e0, ma un'alternanza tra una scienza normale e \"rivoluzioni scientifiche\", a partire da un gruppo di elementi che tendono ad articolarsi e specializzarsi (cambiamento di paradigma).\nIl modo migliore per valutare l'impatto del pensiero di Kuhn consiste nel misurare l'effetto della sua opera sul \"vocabolario\" della storia della scienza: accanto agli \"slittamenti di paradigma\", Kuhn impone l'uso del termine \"paradigma\" per indicare l'insieme di teorie, leggi e strumenti che definiscono una tradizione di ricerca in cui le teorie sono accettate universalmente.\nConia l'espressione scienza normale per riferirsi al lavoro di routine degli scienziati che seguono un determinato paradigma, ed \u00e8 uno dei principali artefici dell\"uso dell'espressione \"rivoluzioni scientifiche\", declinata al plurale per poterla distinguere dalla \"rivoluzione scientifica\" sviluppatasi tra la fine del Rinascimento e il Seicento.\nA seguito di una di queste rivoluzioni scientifiche cambia il paradigma di riferimento. Il criterio con cui un paradigma risulta vincitore sugli altri consiste nella sua forza persuasiva e nel grado di consenso all'interno della comunit\u00e0 scientifica. Il paradigma usato dagli scienziati va considerato, secondo Kuhn, come teorico e arbitrario, in quanto \u00e8 possibile verificare solamente una parte del paradigma stesso, un suo specifico elemento.\nLe \"Fasi\" della Scienza per Kuhn.\nKuhn afferma che la scienza attraversa ciclicamente alcune fasi indicative della sua operativit\u00e0. Per Kuhn la scienza \u00e8 paradigmatica, e la demarcazione tra scienza e pseudoscienza \u00e8 riconducibile all'esistenza di un paradigma.\nL'evoluzione del progresso scientifico viene assimilata ad una curva continua che in corrispondenza dei cambi di paradigma subisce delle discontinuit\u00e0 o salti quantici. Kuhn suddivide l'evoluzione di un paradigma in cinque fasi.\nLa Fase 0 \u00e8 il periodo chiamato pre-paradigmatico, caratterizzato dall'esistenza di molte scuole differenti in competizione tra di loro prive di un sistema di principi condivisi. In questa fase, lo sviluppo di una scienza assomiglia pi\u00f9 a quello delle arti e presenta molta confusione. A un certo punto della storia della scienza in esame, viene sviluppata una teoria in grado di spiegare molti degli effetti studiati dalle scuole precedenti; nasce cos\u00ec il paradigma, l'insieme di teorie, leggi e strumenti che definiscono una tradizione di ricerca all'interno della quale le teorie sono accettate da tutti i cultori.\nQuesta adesione condivisa d\u00e0 inizio alla Fase 1, ovvero, l'accettazione del paradigma. Una volta definito il paradigma ha inizio la Fase 2, ovvero, quella che Kuhn chiama la \"scienza normale\". Nel periodo di scienza normale gli scienziati sono visti come risolutori di problemi, lavorando per migliorare l'accordo tra il paradigma e la natura. Questa fase, infatti, \u00e8 basata sull'insieme dei principi di fondo dettati dal paradigma, che non vengono messi in discussione, ma ai quali, anzi, \u00e8 affidato il compito di indicare le coordinate dei lavori successivi. In tale fase vengono sviluppati gli strumenti di misura con cui si svolge l'attivit\u00e0 sperimentale, vengono prodotti la maggior parte degli articoli scientifici, ed i suoi risultati costituiscono la maggior parte della crescita della conoscenza scientifica.\nDurante la fase di scienza normale si otterranno sia successi, che insuccessi, che per Kuhn, prendono il nome di \"anomalie\", ovvero eventi che vanno contro il paradigma. Lo scienziato normale, da buon risolutore di problemi quale \u00e8, tenta di risolvere tali anomalie.\nSi passa cos\u00ec alla Fase 3, nella quale il ricercatore si scontra con le anomalie. Quando il fallimento \u00e8 particolarmente ostinato o evidente, pu\u00f2 avvenire che l'anomalia metta in dubbio tecniche e credenze consolidate, aprendo cos\u00ec la Fase 4, ovvero la crisi del paradigma.\nCome conseguenza della crisi, in tale periodo si creeranno paradigmi diversi. Tali nuovi paradigmi non nasceranno quindi dai risultati raggiunti dalla teoria precedente ma, piuttosto, dall'abbandono degli schemi precostituiti del paradigma dominante.\nSi entra cos\u00ec nella Fase 5, la rivoluzione (scientifica). Nel periodo di scienza straordinaria, si aprir\u00e0 una discussione all'interno della comunit\u00e0 scientifica su quali dei nuovi paradigmi accettare.\nPer\u00f2 non sar\u00e0 necessariamente il paradigma pi\u00f9 \"vero\" o il pi\u00f9 efficiente ad imporsi, ma quello in grado di catturare l'interesse di un numero sufficiente di scienziati, e di guadagnarsi la fiducia della comunit\u00e0 scientifica. I paradigmi che partecipano a tale scontro, secondo Kuhn, non condividono nulla, neanche le basi e quindi non sono paragonabili (sono \"incommensurabili\"). La scelta del paradigma avviene, come detto, per basi socio-psicologiche oppure biologiche (giovani scienziati sostituiscono quelli anziani). La battaglia tra paradigmi risolver\u00e0 la crisi, sar\u00e0 nominato il nuovo paradigma e la scienza sar\u00e0 riportata a una Fase 1.\nCritiche.\nIl pensiero di Kuhn \u00e8 stato contestato su vari punti:"}
{"id": "14140", "revid": "729019", "url": "https://it.wikipedia.org/wiki?curid=14140", "title": "Scienza normale", "text": "La scienza normale \u00e8 un concetto epistemologico elaborato in \"La struttura delle rivoluzioni scientifiche\" da Thomas Kuhn.\nL'espressione si riferisce al lavoro di \"routine\" degli scienziati che seguono una tradizione di ricerca affermata o paradigma, accumulando dati a sostegno della teoria dominante, invece di mettere alla prova le assunzioni di base del quadro teorico di riferimento.\nSi contrappone al concetto di scienza straordinaria (o \"extra-ordinaria\")."}
{"id": "14142", "revid": "76963", "url": "https://it.wikipedia.org/wiki?curid=14142", "title": "Pierre-Joseph Proudhon", "text": "Tra i principali teorici dell'anarchismo, fu il primo ad attribuire un significato positivo ai termini \"anarchia\" ed \"anarchico\", sino ad allora impiegati soltanto con un'accezione dispregiativa, come afferenti ai concetti di anomia ed entropia, anche dai suoi stessi pensatori e militanti del tempo (perfino da William Godwin, generalmente considerato un teorico ed esponente \"ante litteram\" dell'anarchismo).\nEbbe inoltre il merito di aver ispirato il celebre simbolo della A cerchiata, il cui significato risiede nella sua stessa massima \"l'Anarchia \u00e8 l'ordine senza il potere\", oltre ad aver coniato la massima secondo cui \"La propriet\u00e0 \u00e8 furto\" - indistintamente se fosse statale o privata. Pierre-Joseph Proudhon promosse il possesso (occupazione e uso), anzich\u00e9 la propriet\u00e0 (che \u00e8 il diritto esclusivo di controllare un bene economico): questo comporta l'inesistenza degli affitti, dei tassi d'interesse e l'estrazione di surplus tramite il capitale (privato o statale). \nProudhon fu politicamente attivo durante il breve periodo della Seconda Repubblica francese, sorta a seguito dei moti del 1848, nel quale teorizz\u00f2 il sistema economico socialista libertario noto come mutualismo, nel quale vengono usati dei certificati (non trasferibili) indicanti il tempo lavorativo come valuta, al fine di realizzare l'uguaglianza sostanziale fra i lavoratori. L'organizzazione governativa federale anarchica (cio\u00e8 \"an-\" \"\u00e1rkh\u014d,\" senza comandare) \u00e8 invece regolamentata tramite contratti sociali (propriamente detti \"contratti di federazione\") accettati individualmente come associati.\nBiografia.\nGiovinezza.\nProudhon nacque a Besan\u00e7on, in Francia, da un fabbricante di barili per birra. A sedici anni, dopo un'infanzia spesa in lavori familiari per lo pi\u00f9 rurali, entr\u00f2 nella scuola della citt\u00e0, nonostante la famiglia fosse troppo povera per garantirgli i libri necessari. Si form\u00f2 da autodidatta. A diciannove anni entr\u00f2 a lavorare nel campo della stampa, per poi diventare revisore di opere ecclesiastiche in via di pubblicazione. Acquist\u00f2 in questo modo una discreta conoscenza in ambito teologico che coltiv\u00f2 studiando ebraico e comparandolo al greco, al latino e al francese. Scrisse anche un trattato di grammatica generale, \"Essai de grammaire g\u00e9nerale\", che costituisce una prima prova della sua audacia intellettuale. Nel 1838 ottenne la borsa di studio Suard di 1500 franchi annui per tre anni, offerta in dono dall'Accademia di Besan\u00e7on come incoraggiamento per le giovani promesse.\nInteressi in politica.\nNel 1839 scrisse il trattato \"L'Utilit\u00e9 de la c\u00e9l\u00e9bration du dimanche\", che contiene i primi germogli delle sue idee rivoluzionarie. In questo periodo inoltre si rec\u00f2 a Parigi dove condusse una vita povera, ascetica e dedita allo studio, entrando tuttavia in contatto con gli ideali socialisti che allora andavano diffondendosi nella capitale francese. Nel 1840 pubblic\u00f2 \"Qu'est-ce que c'est la propri\u00e9t\u00e9? (Che cos'\u00e8 la propriet\u00e0?)\", in cui sostiene la sua ormai celebre tesi secondo cui \"\"la propri\u00e9t\u00e9, c'est le vol\" (\"la propriet\u00e0 \u00e8 un furto\"\"), che gli valse l'antipatia dei membri direttivi dell'Accademia di Besan\u00e7on, che tuttavia non riuscirono a ritirargli la borsa di studio. \nInfine nel 1846 diede alla luce la sua pi\u00f9 grande opera, il \"Syst\u00e9me des contradictions \u00e9conomiques ou Philosophie de la mis\u00e8re\" (\"Il sistema delle contraddizioni economiche o La filosofia della povert\u00e0)\". Per qualche tempo Proudhon port\u00f2 avanti una piccola tipografia a Besan\u00e7on, ma senza successo. Successivamente divenne una sorta di manager per un'impresa commerciale di Lione. Nel 1847 tuttavia lasci\u00f2 questo impiego e alla fine si stabil\u00ec a Parigi, dove era ora celebrato come uno dei massimi esponenti dell'innovazione. In quest'anno ader\u00ec alla Massoneria, essendo iniziato in una loggia del Grande Oriente di Francia, ma non and\u00f2 mai oltre il grado di apprendista. \nNella corrispondenza con Giuseppe Ferrari sull\u00b4unione italiana Proudhon criticava Mazzini in quanto massone (\"Correspondance\", vol. IX, Paris, \u00e9d. A. Lacroix, 1875) e si lamentava spesso di essere perseguitato dalla massoneria. Criticando Marx, lo definiva in senso spregiativo \"massone ebreo\". \nProudhon e la Rivoluzione del 1848.\nProudhon rimase sorpreso dalla Rivoluzione del 1848. Partecip\u00f2 alla rivolta di febbraio e alla stesura di quello che definiva \"la prima proclamazione repubblicana\" della nuova repubblica. Tuttavia ebbe una cattiva impressione del nuovo governo provvisorio, capeggiato da Dupont de l'Eure, un politico di vecchio stampo, oltre che da liberali quali Lamartine, Ledru-Rollin, Cr\u00e9mieux, Burdeau e altri, che anteponevano la riforma politica a quella socio-economica, che Proudhon considerava basilare. Proudhon pubblic\u00f2 il proprio punto di vista circa le riforme da affrontare, che fu completato nel 1849, dal titolo \"Solution du probl\u00e9me social\" ( \"Soluzione della questione sociale\"), nel quale mette a punto un sistema di mutua cooperazione finanziaria tra lavoratori. Riteneva infatti che solamente questo avrebbe potuto trasferire il controllo delle relazioni economiche dai banchieri e dai capitalisti ai lavoratori veri e propri. La parte centrale del suo progetto era la fondazione di una banca che fornisse credito a un basso tasso di interesse ed emanasse banconote per sostituire le valute basate sull'oro.\nDurante la Seconda Repubblica francese Proudhon godette di un enorme impatto sul pubblico grazie alla sua attivit\u00e0 giornalistica. Fu coinvolto in quattro differenti testate: \"Le Repr\u00e9sentant du Peuple\" (febbraio 1848 - agosto 1848), \"Le Peuple\" (settembre 1848 - giugno 1849), \"La Voix du Peuple\" (settembre 1849 - maggio 1850) e \"Le Peuple de 1850\" (giugno 1850 - ottobre 1850). Il suo stile polemico, unito all'immagine di osservatore esterno che egli aveva di s\u00e9 stesso, produsse un giornalismo cinico e combattivo che attirava molti lavoratori francesi, nonostante ne allontanasse altri. Critic\u00f2 ripetutamente le forze armate del governo e promosse la riforma del credito. Alla fine tent\u00f2 di fondare una banca popolare, \"Banque du peuple\", nel 1849, ma nonostante le oltre 13.000 firme (soprattutto da parte di lavoratori), le emissioni furono limitate a 18.000 franchi e l'intera impresa abort\u00ec. Proudhon si candid\u00f2 per l'assemblea costituente nell'aprile del 1848, ma non fu eletto, sebbene il suo nome apparisse nei ballottaggi a Parigi, Lione, Besan\u00e7on e Lilla.\nTuttavia ottenne il successo nelle elezioni complementari tenutesi il 4 giugno e milit\u00f2 come deputato durante i dibattiti per gli \"Ateliers Nationaux\", creati da un decreto del repubblicano Louis Blanc nel febbraio 1848. Gli \"Ateliers Nationaux\" dovevano garantire l'impiego ai disoccupati, ma Proudhon non fu mai entusiasta di quest'attivit\u00e0, considerandola essenzialmente un'istituzione caritatevole che non risolveva i problemi del sistema economico. Inoltre era contro la sua eliminazione, a meno che non fosse stata trovata un'alternativa per i lavoratori che vi erano impiegati.\nRimase fortemente colpito dalla violenza della rivoluzione nel 1848, provocata dalla chiusura degli \"Ateliers Nationaux\". In seguito visitando di persona le barricate . Ma in generale, durante gli eventi tumultuosi del 1848, Proudhon si oppose alle insurrezioni predicando una conciliazione pacifica, una decisione che era coerente con il suo impegno contro la violenza: disapprov\u00f2 difatti le rivolte e le dimostrazioni di febbraio, maggio e giugno 1848.\nProudhon mor\u00ec il 19 gennaio 1865 e fu seppellito a Parigi, nel cimitero di Montparnasse nella cappella di famiglia.\nIl pensiero.\nProudhon \u00e8 il primo intellettuale conosciuto per essersi definito \"anarchico\".\nGoverno.\nEgli defin\u00ec inizialmente l'anarchia come l'assenza di \"signori\", di monarchi o governanti in uno stato sovrano, in \"Che cos'\u00e8 la propriet\u00e0?\" e come il bisogno di \"una societ\u00e0 senza autorit\u00e0\" in \"L'idea generale della Rivoluzione\". Estese poi questa analisi oltre le mere istituzioni politiche, affermando che \"proprietario\" \u00e8 sinonimo di \"padrone\". Per Proudhon infatti:\nVerso la fine della sua vita, Proudhon modific\u00f2 in parte le sue originarie convinzioni nel \"Del principio federativo\". In esso definisce il federalismo come teoria dello stato basato sul contratto politico (o di federazione). Afferma che lo stato, per essere coerente con il suo principio, deve equilibrare nella legge l'autorit\u00e0 con la libert\u00e0 e che questo si ottiene ponendo a perno del loro equilibrio il contratto politico o di federazione fra le persone responsabili. Potrebbe essere questa la \"religione civile dell'umanit\u00e0\" per i prossimi secoli. \u00c8 considerato il padre del federalismo integrale.\nNella sua forma di governo ideale, egli rifiuta la presenza di uno Stato perch\u00e9 considerato un'istituzione assurda, finalizzata semplicemente allo sfruttamento del lavoro altrui da parte di alcuni uomini. Egli rifiuta ogni tipo di potere al di sopra dell'individuo, ivi compreso Dio che, in ambito religioso, \u00e8 esattamente come lo Stato in ambito politico e la propriet\u00e0 in quello economico: istituzioni illegittime finalizzate al controllo degli altri uomini e al loro sfruttamento.\nVale la pena, per chiarezza, ripetere la concezione della societ\u00e0 di Proudhon, da lui stesso formulata ad appena trenta anni in \"C\u00e9l\u00e9bration du dimanche\": \"Trovare uno stato d'eguaglianza sociale che non sia n\u00e9 comunismo, n\u00e9 dispotismo, n\u00e9 frazionamento, n\u00e9 anarchia, ma libert\u00e0 nell'ordine e indipendenza nell'unit\u00e0\".\nDice ancora molti anni pi\u00f9 tardi in \"Del principio federativo\": \"Come variante del regime liberale, ho indicato l'ANARCHIA o governo di ognuno da parte di se stesso, in inglese \"self-government\". L'espressione di governo anarchico implica una sorta di contraddizione, la cosa sembra impossibile e l'idea assurda. Non c'\u00e8 qui che da rivedere il termine; la nozione di anarchia, in politica \u00e8 razionale e positiva come nessun'altra. Essa consiste nel fatto che, una volta ricondotte le funzioni politiche alle funzioni della produzione, l'ordine sociale risulterebbe solo dal fatto delle transazioni e degli scambi. Ognuno allora potrebbe dirsi autocrate di se stesso. Il che \u00e8 l'estremo opposto dell'assolutismo monarchico. (...). Malgrado il richiamo potente della libert\u00e0, n\u00e9 la democrazia n\u00e9 l'anarchia nella pienezza e integrit\u00e0 della loro idea, si sono realizzate in nessun luogo\".\nEconomia.\nNei suoi primi lavori Proudhon analizz\u00f2 la natura e i problemi dell'economia capitalistica e le sue critiche non si limitarono solo al capitalismo, ma riguardarono anche la visione socio-economica dei socialisti suoi contemporanei. Da \"Che cos'\u00e8 la propriet\u00e0?\" alla pubblicazione postuma di \"La teoria della propriet\u00e0\", dichiar\u00f2 che \"la propriet\u00e0 \u00e8 un furto\", \"la propriet\u00e0 \u00e8 insostenibile\", \"la propriet\u00e0 \u00e8 dispotismo\" e \"la propriet\u00e0 \u00e8 libert\u00e0\". Quando infatti disse \"la propriet\u00e0 \u00e8 un furto\", si riferiva ai possidenti terrieri e ai capitalisti i cui proventi considerava come furti nei confronti dei lavoratori. Per Proudhon il lavoratore di un capitalista \u00e8 \"subordinato, sfruttato: la sua condizione permanente \u00e8 di obbedienza\".\nNell'affermare che \"la propriet\u00e0 \u00e8 libert\u00e0\", si riferiva invece non solo al prodotto del lavoro individuale, ma anche a quello di contadini e artigiani che ricavano beni dalla vendita dei propri servizi e del proprio surplus. Per Proudhon l'unica e legittima fonte di propriet\u00e0 \u00e8 il lavoro. Quello che chiunque pu\u00f2 produrre \u00e8 di sua propriet\u00e0: invocava l'indipendenza dei lavoratori e condannava la propriet\u00e0 capitalistica dei mezzi di produzione. Rigett\u00f2 strenuamente alla pari il possesso dei mezzi di produzione da parte della societ\u00e0 intera, sostenendo in \"Che cos'\u00e8 la propriet\u00e0?\" che \"tutto il capitale sociale accumulato, non \u00e8 di esclusiva propriet\u00e0 di nessuno\".\nProudhon perci\u00f2 non approva che la societ\u00e0 possegga tutti i mezzi di produzione o tutti i beni terrieri, ma propone piuttosto che chi ne fruisce li possegga (sotto il controllo da parte della societ\u00e0, tramite le regolazioni di mercato). Proudhon si defin\u00ec socialista ma si oppose al possesso da parte dello Stato dei beni in favore di una propriet\u00e0 da parte dei lavoratori stessi, organizzati in associazioni. Ci\u00f2 ne fece uno dei primi intellettuali del socialismo libertario e gli procur\u00f2 grande influenza nella teorizzazione di un possibile sistema autogestionale. Chiam\u00f2 questo concetto di fruizione-propriet\u00e0, \"possesso\", e questo sistema economico \"mutualismo\". Proudhon aveva molte critiche alla propriet\u00e0 di terre e capitali, incluse critiche morali, economiche, politiche e di libert\u00e0 individuale. In una di queste critiche afferma che la propriet\u00e0 crea profitto, genera instabilit\u00e0 e induce a circoli di debiti che superano la capacit\u00e0 di produzione, spingendo ad aumentare la crescita all'infinito. Un'altra critica afferma che la propriet\u00e0 crea squilibri sociali e fenomeni di dispotismo che si ritorcono contro i lavoratori stipendiati, soggetti all'autorit\u00e0 illegittima dei datori di lavoro.\nCritiche.\nLe accuse di sessismo.\nUna concezione ancora legata alla societ\u00e0 dell'epoca, non allineata all'anarchismo a tutto tondo, \u00e8 il suo sessismo, che spinger\u00e0 Joseph D\u00e9jacque come anche successivi pensatori anarchici, ad accusare Proudhon di essere incoerente con le sue idee libertarie. Un sessismo dovuto alla difficile vita del lavoratore, inserita nella societ\u00e0 basata sulla famiglia tradizionale, dove venivano sfruttate donne e bambine. Il ruolo delle donne \u00e8 legato all'importanza del loro ruolo nella famiglia e vede la loro emancipazione quando l'uomo sar\u00e0 in grado di \"emanciparsi\" nei lavori domestici.\nLe accuse di antisemitismo.\nStewart Edwards, editore degli \"Scritti scelti di Pierre-Joseph Proudhon\", afferma che: \"I diari di Proudhon rivelano che egli aveva sentimenti di odio quasi paranoico verso gli Ebrei, sentimenti diffusi in Europa all'epoca. Nel 1847 consider\u00f2 la possibilit\u00e0 di pubblicare un articolo contro la razza ebraica, che affermava di odiare. L'articolo in questione avrebbe \"richiesto l'espulsione degli Ebrei dalla Francia [...] l'Ebreo \u00e8 il nemico della razza umana. Questa razza deve essere riportata in Asia, o sterminata. Heinrich Heine, Weil, e gli altri sono semplicemente spie segrete. Rothschild, Cr\u00e9mieux, Marx, Fould, uomini malvagi, invidiosi, aspri [...] che ci odiano\". Graham Purchase afferma che sebbene Proudhon fosse personalmente antisemita, \"l'antisemitismo non aveva alcun ruolo nel programma rivoluzionario di Proudhon\". Lo stesso Proudhon sosteneva che sotto il mutualismo \"non vi sar\u00e0 pi\u00f9 nazionalit\u00e0, o patria, nel senso politico dei termini; significheranno solo luogo di nascita. L'uomo, di qualunque razza o colore possa essere, \u00e8 un abitante dell'universo; la cittadinanza \u00e8 ovunque un diritto acquisito.\""}
{"id": "14150", "revid": "640277", "url": "https://it.wikipedia.org/wiki?curid=14150", "title": "Montagne del Venezuela", "text": ""}
{"id": "14152", "revid": "1305772", "url": "https://it.wikipedia.org/wiki?curid=14152", "title": "Margarita", "text": ""}
{"id": "14153", "revid": "640277", "url": "https://it.wikipedia.org/wiki?curid=14153", "title": "Fiumi del Venezuela", "text": ""}
{"id": "14156", "revid": "104458", "url": "https://it.wikipedia.org/wiki?curid=14156", "title": "Bandiera dell'Unione Sovietica", "text": "La bandiera dell'Unione Sovietica, adottata nel 1923, \u00e8 composta da una bandiera rossa dove, nell'angolo superiore, lato asta, sono presenti una falce e martello gialli e una stella a cinque punte rossa bordata di giallo. Il martello simboleggia gli operai e la falce simboleggia i contadini.\nLa stella rossa rappresenta il governo del Partito Comunista. Secondo altre interpretazioni la stella rappresenta l'Armata Rossa, oppure le cinque punte rappresentano i cinque continenti, sui quali si sarebbero diffuse le idee rivoluzionarie comuniste e di conseguenza l'unione dei popoli. Altra interpretazione del significato della stella \u00e8 quella di simbolo di internazionalismo proletario: la stella, oggetto che non pu\u00f2 essere posseduto, appare nei cieli di ogni nazione, senza distinzione di confini.\nNel decreto del Presidium delle forze armate dell'URSS del 15 agosto 1980 convertito in legge il 23 ottobre 1980, venne stabilito che su tutte le bandiere i simboli dovessero trovarsi esclusivamente sul recto, tuttavia questa disposizione fu molto spesso disattesa.\nStoria.\nNel dicembre 1922 durante la prima riunione del comitato esecutivo dell'Unione Sovietica fu deliberato che la bandiera ufficiale del Paese sarebbe stata composta dal simbolo dello Stato sovietico al centro in campo rosso, si decise inoltre che il formato sarebbe stato un molto particolare 1:2. La decisione di adottare questa bandiera venne approvata il 6 luglio 1923 durante la seconda riunione del comitato esecutivo.\nNella terza riunione del Comitato Esecutivo del 12 novembre 1923 si decise di modificare la bandiera, che divenne quella comunemente conosciuta.\nIl disegno della falce e martello venne leggermente modificato con la bandiera adottata il 19 agosto 1955. La bandiera fu nuovamente modificata il 15 agosto 1980, portando il colore a un rosso pi\u00f9 brillante. Con la dissoluzione dell'Unione Sovietica il 25 dicembre 1991, cess\u00f2 di essere la bandiera nazionale.\nIl 15 aprile 1996 Boris Yeltsin firm\u00f2 un decreto presidenziale che dava alla cosiddetta bandiera della vittoria, per essere stata innalzata sul palazzo del Reichstag il 1\u00ba maggio 1945, uno \"status\" simile a quello della bandiera nazionale. La differenza sta nel fatto che lo stemma della falce e martello \u00e8 stato rimosso dalla bandiera. In certe feste la bandiera della vittoria \u00e8 sventolata insieme alla bandiera russa. Sotto il presidente Vladimir Putin la bandiera della vittoria \u00e8 stata adottata come bandiera ufficiale dell'esercito russo."}
{"id": "14158", "revid": "1347902", "url": "https://it.wikipedia.org/wiki?curid=14158", "title": "Bandiere delle repubbliche dell'Unione Sovietica", "text": "Di seguito sono riportate le bandiere delle 15 Repubbliche Socialiste Sovietiche. Tutte le bandiere sono essenzialmente delle varianti della bandiera sovietica, ottenute aggiungendo alcuni elementi distintivi.\nDi seguito sono riportate le bandiere delle due Repubbliche Socialiste Sovietiche che nel corso della storia dell'Unione Sovietica vennero soppresse facendo confluire i loro territori in altre."}
{"id": "14174", "revid": "1652635", "url": "https://it.wikipedia.org/wiki?curid=14174", "title": "Hispaniola", "text": "Hispaniola (nome latino, pron. ; in spagnolo: \"La Espa\u00f1ola\"; in haitiano creolo: \"Ispayola\"; in ta\u00edno: \"Ayiti\") \u00e8 una delle maggiori isole delle Antille, sul cui territorio si trovano gli stati sovrani di Haiti ad ovest (che occupa circa il 36% della superficie totale) e la Repubblica Dominicana ad est (che occupa circa il 64% della superficie). L'isola si trova a est di Cuba e a ovest di Porto Rico.\nHispaniola \u00e8 stata la prima colonia europea nel Nuovo Mondo, fondata da Cristoforo Colombo nei suoi viaggi del 1492 e 1493. \u00c8 la seconda isola delle Antille per superficie dopo Cuba (22\u00ba al mondo), ma risulta la pi\u00f9 popolosa delle Americhe e la decima al mondo.\nEtimologia.\nL'isola ha avuto vari nomi derivati dalla sua popolazione nativa, gli amerindi Taino. Quando Colombo prese possesso dell'isola nel 1492 la chiam\u00f2 \"Hispana\" in latino e \"La Isla Espa\u00f1ola\", che significa \"L'isola spagnola\", in spagnolo. Bartolom\u00e9 de Las Casas accorci\u00f2 il nome in \"Espa\u00f1ola\", e quando Pietro Martire d'Anghiera descrisse l'isola in una sua opera in latino, tradusse il nome in Hispaniola. Poich\u00e9 l'opera di Anghiera venne quasi subito tradotta in inglese e francese, il nome di \"Hispaniola\" \u00e8 diventato il pi\u00f9 usato in paesi di lingua inglese per descrivere l'isola in opere scientifiche e cartografiche.\nGonzalo Fern\u00e1ndez de Oviedo e de las Casas hanno documentato che l'isola era chiamata Haiti (\"Terra montuosa\") dai Taino. D'Anghiera aggiunse un altro nome, \"Quizqueia\" (presumibilmente \"Madre di tutte le Terre\"), ma in seguito la ricerca ha dimostrato che la parola non sembra derivare dalla lingua originale dei Taino. Sebbene l'uso Taino di Haiti \u00e8 verificato e il nome \u00e8 stato usato da tutti e tre gli storici, le evidenze suggeriscono che probabilmente non era il nome Taino di tutta l'isola, ma piuttosto il nome di una regione (ora conosciuta come \"Los Haitises\") nella sezione nord-est della attuale Repubblica Dominicana. Nella pi\u00f9 antica cartina documentata dell'isola, creata da Andr\u00e9s de Morales, quella regione prende il nome di \"Montes de Hait\u00ed\" (\"Montagne di Haiti\"). Las Casas apparentemente ha chiamato l'intera isola Haiti sulla base di questa particolare regione; d'Anghiera afferma infatti che il nome di una parte fu dato a tutta l'isola.\nI termini coloniali \"Saint-Domingue\" e \"Santo Domingo\" sono a volte ancora applicati a tutta l'isola, anche se questi nomi si riferiscono, rispettivamente, alle colonie che divennero Haiti e la Repubblica Dominicana.\nIl nome \"Haiti\" \u00e8 stato adottato dal rivoluzionario haitiano Jean-Jacques Dessalines come il nome ufficiale dell'indipendente Saint-Domingue, come omaggio ai predecessori amerindi. \"Quisqueya\" (da \"Quizqueia\") \u00e8 usato per riferirsi alla Repubblica Dominicana.\nGeografia politica.\nPoliticamente l'isola \u00e8 divisa tra Haiti, che copre un terzo della superficie totale ed \u00e8 situata sulla parte occidentale, e la Repubblica Dominicana, che copre gli altri due terzi occupando la parte orientale. \u00c8 l'unico caso al mondo di un'isola importante suddivisa fra due Stati. Altri casi, non assimilabili completamente, sono le isole su cui giacciono uno Stato e la parte di un altro Stato (Irlanda, Nuova Guinea, Borneo [uno Stato e parti di altri due Paesi]), Timor Est.\nStoria.\nCristoforo Colombo giunse per la prima volta sull'isola il 5 dicembre 1492. Durante questo viaggio, il giorno di Natale fond\u00f2 il primo insediamento europeo nel continente americano, La Navidad, sulla costa settentrionale dell'odierna Haiti.\nVolendo festeggiare il Natale sbarcando nella terra sognata, Colombo cerc\u00f2 di sfruttare le brezze di terra, con l'ordine a Juan de la Cosa di tenere la barra del timone della \"Santa Maria\". Questi, stanco per le peripezie dei giorni precedenti, la lasci\u00f2 ad un giovane mozzo per poi ritirarsi sottocoperta. Verso la mezzanotte del 25 dicembre, a poca distanza dalla costa (200-300 metri) la \"Santa Maria\" era andata in secca da prua, l'ammiraglio svegliatosi ordin\u00f2 di tonneggiare, gettando l'ancora che poi doveva essere trainata da un argano, venne gettata in mare una lancia con tale scopo, su cui sal\u00ec Juan de la Cosa che decise invece di dirigersi verso la \"Ni\u00f1a\". La caracca dovette essere abbandonata, a nulla servirono gli ultimi sforzi di Colombo.\nL'ammiraglio, dovendo abbandonare parte della sua ciurma, 39 persone in tutto, fece costruire un forte, \"La Navidad\", a poche miglia dal luogo dell'incidente. I lavori vennero organizzati dal carpentiere Alonso Morales, e venne lasciata una lancia come mezzo di trasporto.\nDopo la partenza di Colombo, La Navidad fu distrutta dai nativi dell'isola, i Taino.\nL'anno seguente, Cristoforo salp\u00f2 per il suo secondo viaggio da Cadice il 25 settembre 1493 con 17 navi, fra cui la Ni\u00f1a ora denominata Santa Clara, e un equipaggio di circa 1200 uomini, tra i quali vi erano il figlio Diego, il fratello Giacomo, il padre di Las Casas. Arrivarono il giorno 19 novembre 1493 a Porto Rico ed il 23 novembre giunsero nella baia di Saman\u00e0. L'Ammiraglio Colombo torn\u00f2 ad Hispaniola, dove scopr\u00ec che gli uomini dell'equipaggio che aveva lasciato erano stati uccisi.\nColombo fece allora costruire un nuovo insediamento situato pi\u00f9 a est, denominato La Isabela, cos\u00ec chiamata in onore della regina di Spagna. La Isabela fu fondata nel dicembre del 1493 ed esistette fino al 1496, quando fu abbandonata dagli stessi spagnoli a seguito della fondazione della nuova capitale, Santo Domingo, situata nella costa meridionale dell'isola.\nPrima dell'arrivo di Colombo, l'isola di Hispaniola era abitata dai Taino, una pacifica popolazione il cui numero di individui, alla fine del XV secolo, era stato stimato in 250\u00a0000 unit\u00e0. La colonizzazione spagnola ebbe inizio nel 1493, con l'arrivo di 1300 uomini dalla penisola iberica. Il rude trattamento riservato agli indigeni - unitamente alle malattie importate dall'Europa - ridusse la popolazione nativa a circa un ventesimo nel breve volgere di un quarto di secolo. La Spagna inizi\u00f2 anche l'importazione di schiavi dall'Africa a partire dal 1501.\nMan mano che l'impero spagnolo conquistava nuovi territori nel continente, parallelamente calava l'interesse per l'isola di Hispaniola; nei primi anni del XVII secolo le coste nord-occidentali dell'isola erano diventate un punto di rifornimento di pirati, tanto che nel 1606 il re di Spagna ordin\u00f2 a tutti gli abitanti dell'isola di spostarsi verso la capitale, al fine di ridurne al minimo i contatti. Questo permise ai pirati di stabilire vere e proprie basi nelle zone abbandonate dai coloni spagnoli.\nNel 1665 il re di Francia riconobbe ufficialmente l'isola come possedimento della corona francese, il cui terzo occidentale fu ceduto formalmente alla Francia dalla Spagna con il Trattato di Ryswick del 1697. Soprannominata \"la perla delle Indie\", la colonia francese conobbe oltre un secolo di ricchezza e prosperit\u00e0. L'indipendenza haitiana del 1804 non riusc\u00ec a mantenere tale situazione, e trasform\u00f2 lentamente il paese in una delle nazioni pi\u00f9 povere del mondo. La parte orientale dell'isola rest\u00f2 colonia spagnola fino al 1821, anno in cui la Repubblica Dominicana dichiar\u00f2 per la prima volta l'indipendenza. L'anno successivo l'occupazione haitiana della Repubblica Dominicana non incontr\u00f2 resistenza, e per circa un ventennio, fino al 1844, l'isola fu nuovamente unita sotto il dominio haitiano.\nL'effimero successo turistico di Haiti del secondo dopoguerra non contribu\u00ec a risollevare un paese minato da forti contrasti. Attualmente, invece, la Repubblica Dominicana si sta confermando come uno dei paradisi turistici del pianeta.\nClima.\nIl clima \u00e8 tropicale rinfrescato dalla brezza marina responsabile della sua gradevole temperatura che oscilla tra i ed i . Da maggio a ottobre c'\u00e8 la possibilit\u00e0 di qualche breve ma intenso acquazzone. Il mese pi\u00f9 caldo \u00e8 agosto, mentre quello pi\u00f9 fresco \u00e8 gennaio.\nValuta.\nLe monete locali sono il peso dominicano (DOP) ed il Gourde haitiano (HTG). Il dollaro e l'euro possono essere cambiati in loco. I pesos non vengono riconvertiti.\nCucina.\nIl piatto tipico in Repubblica Dominicana \u00e8 chiamato \"La Bandera Dominicana\" ed \u00e8 composto da riso, fagioli e carne, soprattutto pollo; ottima \u00e8 anche la carne alla griglia. Pompelmi e arance vengono venduti sulle bancarelle gi\u00e0 sbucciati. Caratteristico anche il saporito \"queso\", formaggio servito con patate particolari.\nIn Haiti, tra i piatti pi\u00f9 popolari citiamo il \"Lalo\", saporito stufato a base di riso, carne e verdure, il \" (riso con , una specie locale di fungo spontaneo)."}
{"id": "14179", "revid": "889336", "url": "https://it.wikipedia.org/wiki?curid=14179", "title": "Angela Merkel", "text": "Eletta al Parlamento tedesco nel Meclemburgo-Pomerania Anteriore, \u00e8 stata Presidente dell'Unione Cristiano-Democratica (CDU) dal 9 aprile 2000 al 7 dicembre 2018 e Presidente del gruppo parlamentare CDU-CSU dal 2002 al 2005. Nominata per la prima volta Cancelliera a seguito delle elezioni federali del 2005, ha guidato una grande coalizione con il partito consociato, l'Unione Cristiano-Sociale (CSU), e con il Partito Socialdemocratico (SPD) sino al termine della legislatura (2009).\nNel 2007 \u00e8 stata anche Presidente del Consiglio europeo e Presidente del G8. Ha svolto un ruolo fondamentale nei negoziati per il Trattato di Lisbona e nella Dichiarazione di Berlino del 2007. In politica interna, i principali problemi affrontati sono stati la riforma del sistema sanitario e lo sviluppo energetico futuro. Angela Merkel \u00e8 la prima donna a ricoprire la carica di Cancelliere della Germania e la seconda a presiedere il G8, dopo Margaret Thatcher. Nel 2008 ha ricevuto il Premio Carlo Magno \u00abper la sua opera di riforma dell'Unione europea\u00bb: il riconoscimento le \u00e8 stato consegnato da Nicolas Sarkozy.\nNelle elezioni federali del 2009, che hanno visto prevalere l'alleanza CDU/CSU e FDP, ha formato un nuovo governo con una maggioranza nero-gialla (dai colori dei partiti che la sostengono, rispettivamente CDU e FDP). Il Governo Merkel II \u00e8 rimasto in carica dal 28 ottobre 2009 al 17 dicembre 2013, giorno in cui ha giurato il Governo Merkel III. Il 24 settembre 2017 \u00e8 stata rieletta cancelliera per il quarto mandato consecutivo. Il 29 ottobre 2018 annuncia il proprio ritiro dalla politica nel 2021, all'indomani del calo di consensi per la CDU nelle elezioni in Assia.\nAngela Merkel presenta le dimissioni del suo governo (Governo Merkel IV) il 26 ottobre 2021 tuttavia il presidente della Repubblica federale tedesca Frank-Walter Steinmeier accettando la inviter\u00e0 a restare in carica per disbrigo degli affari correnti fino a giuramento di nuovo governo. Il 4 dicembre 2021 Angela Merkel saluta ufficialmente la Cancelleria federale.\nIl suo mandato come Cancelliera federale ha segnato profondamente la storia recente della Germania e dell\u2019intera Unione Europea, ragion per cui \u00e8 considerata fra le donne pi\u00f9 potenti del mondo, tanto da essere stata, secondo Forbes, in cima a questa classifica ininterrottamente dal 2006 al 2020, con la sola eccezione del 2010.\nBiografia.\nGiovent\u00f9.\nAngela Dorothea Kasner \u00e8 nata ad Amburgo, figlia di Horst Kasner (nato il 6 agosto 1926 a Berlino-Pankow e morto il 2 settembre 2011), pastore luterano, e della moglie Herlind Jentzsch (nata a Danzica l'8 luglio 1928 e morta il 6 aprile 2019), insegnante di inglese e latino. Ha un fratello, Marcus (nato il 7 luglio 1957) e una sorella, Irene (nata il 19 agosto 1964). La madre fu membro del Partito Socialdemocratico. I nonni materni vivevano a Elbing, in Prussia Orientale (ora Elbl\u0105g nel voivodato della Varmia-Masuria in Polonia); uno di essi aveva origini polacche. \nSuo padre studi\u00f2 Teologia a Heidelberg e, in seguito, ad Amburgo. Nel 1954 il padre divenne pastore della chiesa di Quitzow, presso Perleberg, nel Brandeburgo, e la famiglia si trasfer\u00ec a Templin. Pertanto, la futura Cancelliera crebbe in campagna, a 80 km a nord di Berlino, nella Repubblica Democratica Tedesca socialista.\nWinifred Engelhardt, ex membro anziano dell'Unione Cristiano Democratica asserisce in un libro che la capacit\u00e0 della famiglia di viaggiare tranquillamente dalla Germania Est alla Germania Ovest, come anche il loro possesso di due automobili, porta alla conclusione che il padre di Angela Merkel avesse relazioni con il regime comunista, in quanto tali libert\u00e0 per un pastore cristiano e la sua famiglia sarebbero state normalmente impossibili nella RDT.\nCome molti giovani connazionali, Angela Merkel fu membro del movimento giovanile socialista Libera Giovent\u00f9 Tedesca; in seguito divenne membro dell'amministrazione del distretto e segretaria dell'\"Agitprop\" (agitazione e propaganda) presso l'Accademia delle Scienze di tale organizzazione. Tuttavia non prese parte alla cerimonia di passaggio alla maggiore et\u00e0, comune nella Germania dell'Est, ma si sottopose invece al rito della Cresima in quanto osservante nella religione cristiano luterana.\nAngela Merkel ha compiuto i suoi studi a Templin e all'Universit\u00e0 di Lipsia, dove ha studiato fisica dal 1973 al 1978. Successivamente ha frequentato e lavorato all'Istituto Centrale per la Chimica fisica dell'Accademia delle Scienze a Berlino-Adlershof dal 1978 al 1990. Angela Merkel parla correntemente il russo. Dopo aver conseguito il dottorato (\"Dr. rer. nat.\"), con una tesi dottorale sulla chimica quantistica, ha continuato a operare nella ricerca.\nNel 1989 Angela Merkel fu coinvolta nel nascente movimento democratico \u00abIl popolo siamo noi\u00bb a seguito della caduta del Muro di Berlino, aderendo poi al nuovo partito Risveglio Democratico. Dopo le elezioni libere del 18 marzo 1990 divenne la portavoce dell'ultimo governo della Repubblica Democratica Tedesca, guidato da Lothar de Maizi\u00e8re.\nDeputata al Bundestag.\nAlle prime elezioni avvenute dopo la riunificazione, nel dicembre 1990, venne eletta al Bundestag in una circoscrizione che comprende i distretti di Nordvorpommern e R\u00fcgen, oltre alla citt\u00e0 di Stralsund. Il suo partito si \u00e8 in seguito fuso con la CDU della Germania Ovest, e Angela Merkel \u00e8 divenuta Ministra per le Donne e i Giovani nel quarto governo presieduto da Helmut Kohl.\nNel 1994, nel quinto governo Kohl, \u00e8 stata nominata Ministro per l'Ambiente e la Sicurezza dei Reattori, il che le ha dato una grande visibilit\u00e0 politica e lo slancio per costruire la propria carriera politica. Come una dei protetti di Kohl e come ministra pi\u00f9 giovane del governo, si \u00e8 conquistata il soprannome di \"das M\u00e4dchen\" (\"la ragazza\").\n\"Leader\" dell'Opposizione.\nQuando il governo Kohl fu sconfitto alle elezioni federali del 1998, Angela Merkel venne nominata Segretaria-Generale della CDU. In questa posizione, port\u00f2 una serie di vittorie dei Cristiano Democratici in sei delle sette elezioni nei L\u00e4nder nel 1999, rompendo la supremazia della coalizione SPD-Verdi nel Bundesrat, il corpo legislativo che rappresenta i L\u00e4nder. Dopo uno scandalo finanziario nel partito, che compromise molte figure di punta della CDU (principalmente Kohl stesso, che rifiut\u00f2 di dichiarare un lascito di di marchi in quanto aveva dato la propria parola d'onore e Wolfgang Sch\u00e4uble, successore di Kohl, che non prest\u00f2 neanch'egli cooperazione), Angela Merkel critic\u00f2 il suo ex mentore, Kohl, e avvi\u00f2 una nuova rinascita del partito senza di lui. Angela Merkel fu eletta per sostituire Sch\u00e4uble, divenendo la prima donna presidente del partito, il 10 aprile 2000. La sua elezione sorprese molti osservatori, e la sua personalit\u00e0 era in contrasto con il partito che aveva scelto di guidare: ella \u00e8 infatti evangelica, per le sue origini protestanti della Germania del nord, mentre la CDU \u00e8 un partito dominato da uomini, conservatore con forti radici cattoliche e con roccaforti nella Germania occidentale e meridionale.\nDopo l'elezione a leader della CDU, Angela Merkel conquist\u00f2 popolarit\u00e0 nella popolazione tedesca e fu scelta da molti tedeschi per divenire la sfidante del Cancelliere Gerhard Schr\u00f6der alle elezioni federali del 2002. Tuttavia, ella non ricevette abbastanza sostegno all'interno del suo partito e in particolare nel partito gemello (l'Unione Cristiano-Sociale in Baviera, CSU), e fu pertanto lasciata in disparte dal leader della CSU, Edmund Stoiber, che fu lo sfidante di Schr\u00f6der, ma che perse l'elezione con un piccolo margine. Dopo la sconfitta di Stoiber nel 2002, oltre al suo ruolo di presidente della CDU, Angela Merkel divenne leader dell'opposizione conservatrice alla camera bassa del Parlamento tedesco, il Bundestag. Il suo rivale, Friedrich Merz, che aveva detenuto la carica di leader parlamentare prima delle elezioni del 2002, si dimise per lasciarle spazio.\nSostenne un'agenda di riforme sul sistema economico e sociale tedesco, esprimendo posizioni di maggior favore verso l'apertuta del mercato e della deregolamentazione, rispetto a quelle del suo partito (la CDU); promosse i cambiamenti delle norme regolatrici del mercato del lavoro, rimuovendo in particolare le barriere per il licenziamento e consentendo di aumentare le ore lavorative settimanali. Sostenne che le leggi esistenti rendevano il paese meno competitivo in quanto le imprese non potevano controllare i costi del lavoro nel periodo di contrazione del mercato, spinse affinch\u00e9 l'abbandono dell'energia nucleare avvenisse meno velocemente di quanto previsto dal governo di Schr\u00f6der.\nRichiese inoltre fortemente un'alleanza transatlantica e l'amicizia tra Germania e Stati Uniti. Nella primavera del 2003, sfidando la forte opposizione pubblica, si dichiar\u00f2 in favore dell'invasione dell'Iraq, descrivendola come \"azione inevitabile\" e accusando il cancelliere Gerhard Schr\u00f6der di anti-americanismo. Critic\u00f2 inoltre il sostegno del governo all'ingresso della Turchia nell'Unione europea, preferendo invece un'\"alleanza privilegiata\". Nel rifiutare la qualifica di \"membro\" dell'UE alla Turchia, rispecchi\u00f2 il pensiero di molti tedeschi, in un paese dove i turchi, con circa 3 milioni di presenze, rappresentano la pi\u00f9 grande comunit\u00e0 straniera del paese.\nIl 30 maggio 2005 ottenne la nomination CDU/CSU come sfidante al cancelliere Gerhard Schr\u00f6der del SPD alle elezioni federali del 2005. Il suo partito cominci\u00f2 la campagna elettorale con un 21% di vantaggio nei sondaggi rispetto al SPD. La campagna CDU/CSU soffr\u00ec quando Angela Merkel, che aveva dichiarato la sua competenza economica, confuse il guadagno lordo con quello netto due volte in un dibattito televisivo. Tuttavia, riconquist\u00f2 parte dell'elettorato dopo l'annuncio della futura nomina di Paul Kirchhof, ex giudice della Corte Costituzionale Tedesca ed esperto di politica fiscale, come Ministro delle Finanze.\nAngela Merkel e la CDU persero terreno dopo che Kirchhof propose l'introduzione di una flat tax in Germania, minando la credibilit\u00e0 del partito sulla materia finanziaria e portando molti votanti alla convinzione che la politica di deregolamentazione della CDU era diretta a beneficio dei soli ricchi. Tutto ci\u00f2 fu aggravato da Angela Merkel, che propose di incrementare l'IVA per ridurre il deficit tedesco. Il SPD fu in grado di aumentare il proprio consenso semplicemente assicurando che non avrebbe aumentato l'IVA o introdotto la flat tax. Nonostante la posizione di Angela Merkel si sia poi risollevata dopo che ebbe preso le distanze dalle proposte di Kirchhof, rimase considerevolmente meno popolare di Schr\u00f6der, e il vantaggio del CDU si ridusse al 9% alla vigilia delle elezioni. Fu criticata anche per aver copiato un passaggio di un discorso del Presidente degli Stati Uniti Ronald Reagan in un dibattito presidenziale del 1980 per il suo duello televisivo con Gerhard Schr\u00f6der, il cancelliere social democratico.\nCancelliera.\nIl 18 settembre 2005 la CDU/CSU di Angela Merkel e la SPD di Schr\u00f6der si affrontarono in un testa a testa alle elezioni federali, con la CDU/CSU che ottenne il 35,3% dei voti (CDU: 27,8%; CSU: 7,5%) e il SPD che conquist\u00f2 il 34,2%. N\u00e9 la coalizione SPD-Verdi n\u00e9 la CDU/CSU, insieme al loro partner di coalizione, il Partito Liberale Democratico, ottennero voti sufficienti per formare una maggioranza al Bundestag, e sia Schr\u00f6der sia Merkel proclamarono la vittoria. Dopo tre settimane di negoziati, i due partiti raggiunsero un accordo secondo cui Angela Merkel sarebbe diventata Cancelliera, mentre la SPD avrebbe ottenuto 8 dei 16 ministeri.\nIl 31 ottobre, dopo la sconfitta del suo candidato preferito alla posizione di Segretario Generale del SPD, Franz M\u00fcntefering annunci\u00f2 che si sarebbe dimesso da Presidente del partito nel mese di novembre. In risposta a ci\u00f2, il 1\u00ba novembre, Edmund Stoiber (CSU), che fu originariamente nominato per la carica di Ministro dell'Economia e della Tecnologia, annunci\u00f2 il suo ritiro. Questa azione fu vista come minante per la stabilit\u00e0 del governo, e la maniera in cui Stoiber si ritir\u00f2 min\u00f2 gravemente la sua posizione di rivale di Angela Merkel.\nL'accordo di coalizione fu approvato dalle conferenze separate di CDU, CSU e SPD il 14 novembre. Angela Merkel fu eletta Cancelliera dalla maggioranza dei delegati (397 contro 217) nel neoeletto Bundestag il 22 novembre, ma 51 membri della coalizione di governo votarono contro di lei.\nPrimo Governo.\nIl governo di Angela Merkel giur\u00f2 alle 16:00 del 22 novembre 2005. Composizione:\nLe affermazioni dei politici indicarono che la grande coalizione avrebbe perseguito un misto di politiche, alcune delle quali differiscono dalla politica della Cancelliera. L'intento della coalizione era quello di tagliare la spesa pubblica aumentando l'IVA (dal 16 al 19%), i contributi alla sanit\u00e0 pubblica e la tassa sui guadagni. La protezione lavorativa non copr\u00ec pi\u00f9 i lavoratori durante i primi due anni di lavoro, le pensioni furono congelate e i sussidi per l'acquisto della prima casa diminuirono. In politica estera, la Germania mantenne forti legami con la Francia e con gli stati dell'Europa orientale, in particolare la Russia, e sostenne la candidatura della Turchia per l'accesso all'Unione europea.\nAngela Merkel afferm\u00f2 che lo scopo principale del suo governo era quello di ridurre la disoccupazione, e che questo era l'argomento sul quale il suo governo avrebbe dovuto essere giudicato.\nLe visite di Stato.\nIl suo primo viaggio all'estero ebbe luogo il giorno in cui giur\u00f2 come Cancelliera; and\u00f2 a Parigi, per incontrare il Presidente della Repubblica francese Jacques Chirac. Nel suo discorso, Chirac enfatizz\u00f2 l'importanza dell'alleanza franco-tedesca per l'Europa. Dopo l'incontro con Chirac, vol\u00f2 a Bruxelles per discutere con i leader dell'UE e con il Segretario Generale della NATO, Jaap de Hoop Scheffer. Si rec\u00f2 poi a Londra, dove incontr\u00f2 l'allora Primo Ministro Tony Blair. Il 28 novembre ricevette il primo Capo di Stato: il Presidente della Namibia (ex colonia tedesca) Hifikepunye Pohamba. Nel suo primo discorso come cancelliera, il 30 novembre 2005, annunci\u00f2 gli obiettivi per il rafforzamento dell'economia tedesca e la riduzione della disoccupazione.\nEffettu\u00f2 la sua prima visita nel Medio Oriente come Presidente del Consiglio Europeo il 1\u00ba aprile 2007. Offr\u00ec l'aiuto dell'Europa per riportare Israele e i palestinesi al tavolo delle trattative, e cerc\u00f2 di far riprendere gli sforzi internazionali per le trattative stesse.\nIl 25 settembre 2007 incontr\u00f2 il Dalai Lama Tenzin Gyatso per una \"conversazione privata e informale\" a Berlino, alla Cancelleria tedesca, tra le proteste della Cina. La Cina cancell\u00f2 in seguito i contatti con i politici e ufficiali tedeschi, tra cui quelli con la Ministra della Giustizia Brigitte Zypries.\nSecondo Governo.\nIl 27 settembre 2009 la CDU ritorn\u00f2 a vincere le elezioni, e Angela Merkel cancelliera in pectore per un secondo mandato sino al 2013, conferm\u00f2 la volont\u00e0 di dare vita a una coalizione nero-gialla con i Liberali (FDP). Il 23 ottobre 2009 in una conferenza stampa con Guido Westerwelle, segretario del FDP e Horst Seehofer leader della CSU annunci\u00f2 la composizione del nuovo governo, che entr\u00f2 in carica dal 28 ottobre 2009:\nTerzo Governo.\nIl terzo governo Merkel entr\u00f2 formalmente in carica dal 17 dicembre 2013, nel corso della diciottesima legislatura del Bundestag, iniziata a seguito delle elezioni federali del 2013, che videro un forte rafforzamento del CDU/CSU, che ottennero 311 seggi su 631. Le urne determinarono l'esclusione dal Bundestag dell'FDP principale alleato della CDU/CSU nel precedente governo. Per CDU/CSU non trovarono l'appoggio parlamentare di un altro partito in grado di sostenere il governo. Dopo lunghe trattative si giunse alla formazione di una nuova grande coalizione costituita da Unione Cristiano Democratica (CDU)/Unione Cristiano-Sociale in Baviera (CSU) e Partito Socialdemocratico Tedesco (SPD).\nIl 30 giugno 2017 la Cancelliera, nonostante espresse pubblicamente la propria contrariet\u00e0 personale al disegno di legge sul matrimonio egualitario, dichiar\u00f2 che i parlamentari del proprio partito avrebbero avuto piena libert\u00e0 di coscienza. La legge pass\u00f2 con 393 voti favorevoli, 226 voti contrari e 4 astenuti.\nQuarto Governo.\nIl quarto governo Merkel, il ventiquattresimo governo della Germania, entr\u00f2 in carica dal 14 marzo 2018.\nIl 29 ottobre dello stesso anno, dopo le sconfitte elettorali subita dalla Cdu in Assia e Baviera, giunte al termine di una lunga fase di flessione dei consensi del suo partito, annunci\u00f2 che al Congresso della Cdu previsto per dicembre ad Amburgo non si sarebbe ricandidata alla presidenza del partito, chiarendo anche la propria indisponibilit\u00e0 a candidarsi, alle elezioni del 2021, per un quinto mandato come cancelliera, n\u00e9 per un seggio in Parlamento o un incarico a Bruxelles.\nIl 22 gennaio 2019 firm\u00f2, insieme ad Emmanuel Macron il trattato di Aquisgrana a conferma del trattato dell'Eliseo stipulato nel 1963. Nel luglio successivo, in sinergia col Presidente francese Emmanuel Macron, Angela Merkel e il suo partito sostennero l'elezione a Presidente della Commissione europea della tedesca Ursula von der Leyen, a lungo ministra nei suoi precedenti governi.\nSostenne la necessit\u00e0 di rafforzare la politica di difesa comune dell'Unione europea, promuovendo la formazione di un esercito europeo, complementare all'alleanza atlantica.\nParagoni.\nCome donna politica di un partito del centro-destra e come scienziata, \u00e8 stata paragonata da molti giornalisti della stampa britannica all'ex Primo ministro del Regno Unito Margaret Thatcher, con cui condivide la formazione scientifica e il fatto di usare il cognome del marito al posto del proprio. Alcuni si riferiscono a lei come \"donna di ferro\", soprannome gi\u00e0 usato per la Thatcher. Oltre a essere la prima donna ad esercitare la cancelleria tedesca e la pi\u00f9 giovane eletta del dopoguerra in Germania, \u00e8 anche il primo cancelliere proveniente dalla Germania Est (anche se nata ad Amburgo), il primo nato dopo la seconda guerra mondiale ed il primo ad aver compiuto studi in scienze naturali.\nI suoi studi hanno riguardato la fisica, quelli del suo predecessore la giurisprudenza, l'economia e la storia. \u00c8 stata prima nella lista del magazine Forbes riguardante le 100 donne pi\u00f9 potenti del mondo ininterrottamente dal 2006 al 2019, con la sola eccezione del 2010 (quando fu Michelle Obama a primeggiare).\nVita privata.\nNel 1977 si spos\u00f2 con il suo primo marito, come lei studente di fisica, Ulrich Merkel, conosciuto durante uno scambio universitario a Mosca, dal quale divorzi\u00f2 poco dopo nel 1981, conservando per\u00f2 il cognome di lui, con il quale \u00e8 a tutti nota.\nIl 30 dicembre 1998 spos\u00f2 in seconde nozze lo scienziato chimico-fisico Joachim Sauer, conosciuto presso l'Accademia della Scienze dell'allora DDR, nel quartiere Adlershof di Berlino."}
{"id": "14181", "revid": "1522738", "url": "https://it.wikipedia.org/wiki?curid=14181", "title": "Mobile Suit Gundam", "text": " \u00e8 una serie televisiva anime del 1979, realizzata da Yoshiyuki Tomino e dallo staff creativo della Sunrise sotto lo pseudonimo collettivo di Hajime Yatate. Diretta dallo stesso Tomino e composta di 43 episodi, fu trasmessa per la prima volta in Giappone dal 7 aprile 1979 al 26 gennaio 1980. Capostipite del media franchise \"Gundam\", la serie appartiene alla linea temporale dell'Universal Century (UC). L'innovativo character design \u00e8 opera di Yoshikazu Yasuhiko, il mecha design originale \u00e8 di Kunio \u014ckawara, mentre autore delle musiche \u00e8 Takeo Watanabe.\nLa serie in Italia venne trasmessa per la prima volta nel 1980 su Telemontecarlo e successivamente su diverse TV locali e fu poi riproposta nel 2004, su Italia 1, con un nuovo doppiaggio e un adattamento pi\u00f9 fedele all'originale. \"Mobile Suit Gundam\" \u00e8 stata successivamente riadattata in forma di film, di romanzo e di manga.\nTrama.\nAmbientazione.\nIl mondo abitato dall'umanit\u00e0 non \u00e8 pi\u00f9 costituito dalla sola Terra, ma si \u00e8 allargato all'intera \"Sfera Terrestre\", comprensiva della Luna e di sette aree situate intorno ai punti di Lagrange dell'orbita lunare chiamate Side, in cui orbitano centinaia di \"isole spaziali\", enormi cilindri artificiali contenenti habitat adatti alla vita.\nAnno 0079 UC: il Principato di Zeon, situato in Side 3, dichiara la sua secessione dalla Federazione Terrestre, scatenando un violento conflitto, noto come Guerra di un anno, che infurier\u00e0 su ogni continente della Terra ed in quasi ogni colonia spaziale e insediamento lunare. Zeon \u00e8 inizialmente avvantaggiato dall'uso di un rivoluzionario tipo di arma, il mobile suit, un robot corazzato di aspetto antropomorfo pilotato da un essere umano. Quando una squadra di mobile suit di Zeon in ricognizione, disobbedendo agli ordini ricevuti, attacca la colonia di Side 7, gli abitanti di quest'ultima vengono a conoscenza della risposta della Federazione a questa nuova arma: il mobile suit Gundam. Con l'aiuto dei soldati federali superstiti della corazzata da trasporto \"Base Bianca\", l'equipaggio di profughi inizia un'avventura che porter\u00e0 un pugno di loro a cambiare il corso della guerra.\nIl rientro sulla Terra.\nDue mobile suit Zaku penetrati nella colonia teoricamente neutrale di Side 7 per verificare l'avvistamento dell'astronave \"Base Bianca\" della Federazione Terrestre, scoprono che questa trasporta dei mobile suit sperimentali e, contrariamente agli ordini ricevuti, decidono di attaccare. Nel caos che segue resta gravemente ferita o uccisa la maggior parte degli ufficiali della \"Base Bianca\" ed il comando resta nelle mani del giovane ufficiale Bright Noa. Amuro Ray, che si era recato alla base federale per incontrare il padre, scienziato civile alla dipendenze dell'esercito, si ritrova alla guida di uno dei prototipi di mobile suit della federazione, l\"RX-78 Gundam\" e fortunosamente riesce ad eliminare i due Zaku, non senza causare gravi danni alla base.\nNel frattempo l'ufficiale comandante di Zeon, Char Aznable, asso dei mobile suit ed eroe di guerra, si infiltra anch'esso nella colonia, dove per\u00f2 viene fermato dalla giovane Sayla Mass. Quando Char si toglie l'elmetto Sayla si distrae stupita: Char sembra infatti essere il fratello da cui \u00e8 stata separata da bambina. Approfittando della distrazione, Char riesce a sfuggire reimbarcandosi sul suo Zaku rosso. Amuro tenta di fermarlo ma Char \u00e8 un pilota troppo abile, anche se le armi dello Zaku di Char non riescono a scalfire la corazza del Gundam.\nLa \"Base Bianca\", imbarcati i superstiti di Side 7 e con equipaggio formato in parte da giovani civili di Side 7, parte diretta verso il satellite della Federazione Luna 2, seguita a distanza dal Musai, l'astronave-appoggio di Char, che essendo per\u00f2 a corto di munizioni non pu\u00f2 attaccare. Un tentativo di rifornirla da parte dell'astronave trasporto \"Papua\" viene disturbato dall'attacco di Amuro a bordo del Gundam e di Ryu Jose a bordo di un caccia Core Fighter. Infine Hayato Kobayashi abbatte la nave rifornimento con le artiglierie del RX-75 Guntank.\nLa \"Base Bianca\" arriva a Luna 2, ma il comandante di quest'ultima mette sotto arresto Bright Noa per aver permesso ad Amuro, un civile, di pilotare un'arma segreta della Federazione. Nel frattempo con un'azione da commando Char e i suoi uomini minano la superficie del satellite. Nella confusione dell'esplosione l'equipaggio della \"Base Bianca\" riesce a sfuggire e a reimbarcarsi.\nChar sferra un nuovo attacco mentre la \"Base Bianca\" si appresta a rientrare nell'atmosfera terrestre. Amuro esce ad affrontarlo con il Gundam. Grazie alla pellicola antiattrito di cui \u00e8 equipaggiato il Gundam riesce comunque ad effettuare il rientro nell'atmosfera terrestre, mentre vicino al Gundam uno Zaku che non ha fatto in tempo a rientrare alla sua nave brucia per l'attrito.\nLa campagna terrestre.\nA causa dell'attacco durante il rientro, la \"Base Bianca\" (chiamata \"Cavallo Alato\" dagli uomini di Zeon) si trova costretta a dirigersi verso il Nord America, controllato dalle truppe del maggiore Garma Zabi di Zeon, figlio di Degwin Zabi ed ex-compagno d'accademia di Char. La \"Base Bianca\" si dirige verso la costa occidentale per sottrarsi agli attacchi di Zeon, ma le truppe di Garma Zabi la tengono sotto pressione con continui attacchi. Char per\u00f2 tradisce Garma, facendo in modo che il suo Gaw venga sorpreso alle spalle dalla \"Base Bianca\". Mentre Garma perisce tra le fiamme riceve un ultimo messaggio da Char \u00abSei stato un buon amico... ma io odio tuo padre!\u00bb. Un disperato tentativo di Icelina, la fidanzata di Garma, e dei soldati fedeli al loro comandante morto riesce a danneggiare la \"Base Bianca\", ma tutti i Gaw di Zeon vengono infine abbattuti, Icelina tenta infine disperatamente di attaccare Amuro con una pistola, ma provata dagli eventi cade morta di fronte al giovane, che turbato la seppellisce nella sabbia.\nDegwin Zabi degrada Char per non aver protetto suo figlio e il comando delle operazioni terrestri passa al maggiore Ramba Ral. Questi attacca la base bianca con la sua corazzata terrestre \"Zanzibar\" e con i nuovi, e pi\u00f9 potenti, mobile suit Gouf. Amuro ancora turbato dalla morte di Icelina non riesce a combattere efficacemente ma i suoi amici riescono infine a scuoterlo e Ramba Ral si ritira.\nNel frattempo su Side 3 la famiglia Zabi usa le esequie del giovane Garma come fulcro di una intensa campagna di propaganda che ha il suo culmine nell'elegia funebre pronunciata dal fratello maggiore Ghiren, il discorso, che termina con il saluto: \"Sieg Zion!\" dichiara la volont\u00e0 della famiglia regnante del Principato di proseguire le ostilit\u00e0 fino alla completa distruzione del nemico, mentre prima si considerava obiettivo accettabile una pace onorevole con la Federazione, che riconoscesse l'autonomia delle colonie orbitanti. La \"Base Bianca\" arriva in Canada dove Amuro pu\u00f2 incontrare brevemente sua madre in un campo profughi, ma l'arrivo di soldati di Zeon lo obbliga a fuggire.\nSul deserto del Gobi vengono attaccati nuovamente da Ramba Ral. Sayla credendo che si tratti di Char si reca ad affrontarlo con il Gundam, ma rischia di essere abbattuta se non fosse per Amuro a bordo del terzo mobile suit imbarcato sulla \"Base Bianca\", l'RX-77 Guncannon. Nel corso del combattimento viene inoltre catturato uno Zaku con il suo pilota. Il prigioniero riesce poi a liberarsi e a mettersi in contatto con Ramba Ral segnalandogli la posizione della \"Base Bianca\". Quando Ramba Ral attacca, Noah ordina ad Amuro di affrontare gli Zaku e Gouf nemici con il Gundam, ma questi esce inizialmente con il Guntank e solo successivamente trovandosi in svantaggio rientra per uscire di nuovo con il Gundam. Dopo la battaglia Noah rimprovera Amuro per non aver obbedito subito agli ordini e questo, esasperato, diserta con il Gundam.\nFraw rintraccia Amuro nel deserto e mentre cerca di convincerlo a tornare alla \"Base Bianca\" si imbattono nella base segreta di Zeon. Amuro attacca la base e viene affrontato dal colonnello M'Quve a bordo di una mobile armor sperimentale, il MAX-03 Adzam dotato di una rete elettrica in grado di surriscaldare il Gundam. Nonostante ci\u00f2 Gundam sconfigge l'Adzam e forza Kycilia Zabi a ordinare l'evacuazione ed autodistruzione della base. Quando arriva la \"Base Bianca\" sia le truppe di Zion che il Gundam si sono gi\u00e0 allontanati.\nIn una taverna nel deserto Amuro si imbatte in Ramba Ral e la sua compagna Crowley Hamon, che hanno fermato Fraw nel deserto. Amuro si rivela e rischia di essere catturato, ma Ramba Ral ordina di lasciarlo andare, con lo scopo di seguirlo fino alla \"Base Bianca\". Amuro riesce a defilarsi, ma Fraw viene seguita fino alla nave ed \u00e8 solo l'intervento di Amuro a bordo del Gundam a salvarla dall'attacco di Zeon. Amuro rientra quindi alla \"Base Bianca\", ma viene rinchiuso in una cella di punizione per la sua diserzione.\nRamba Ral, esasperato dalla mancanza di rifornimenti negatigli da M'Quve tenta un'azione di guerriglia contro la \"Base Bianca\", penetra a bordo e riesce a impadronirsi del ponte di comando con i suoi uomini, nonostante l'opposizione di Sayla. Ma quando Amuro viene liberato e la sostituisce al comando del Gundam, Ramba Ral vedendola la riconosce per Artesia, figlia di Zeon Zum Daikun. Amuro riesce per\u00f2 a capovolgere le sorti della battaglia e Ramba Ral si suicida con una bomba a mano. Hamon Ral tenta un attacco suicida contro la \"Base Bianca\" per vendicare Ramba Ral e sta anche per distruggere Amuro e il Gundam quando Ryu si sacrifica interponendosi con il suo mezzo.\nMentre Bright Noa \u00e8 febbricitante per lo stress del comando, Mirai ne rileva il posto. La \"Base Bianca\" cade in un'imboscata delle truppe di Zeon, i loro attacchi fanno in modo che si metta sulla traiettoria di tiro di un cannone a mega-particelle che riesce quasi ad abbatterla. La \"Base Bianca\" si rifugia in una vallata per i lavori di riparazione, quando arriva l'SOS di Matilda Ajan che sta portando i rifornimenti per le riparazioni ma \u00e8 stata attaccata dalle forze di Zeon. Amuro esce con il Core Fighter trasformandosi poi in Gundam, ma distratto dalla sorte di Matilda, costretta ad un atterraggio di emergenza, rischia di essere abbattuto e viene salvato dal G-Fighter trasportato da Matilda.\nMatilda viene nuovamente attaccata mentre trasporta rifornimenti per la \"Base Bianca\" dalla Triade Nera, tre assi di Zeon. Amuro riesce ad abbattere uno dei tre piloti di Zeon, ma al prezzo della vita di Matilda che sacrifica il proprio mezzo per proteggere il Gundam.\nAl comando dell'Ammiraglio Revil le forze della Federazione iniziano l'Operazione Odessa con lo scopo di distruggere le basi minerarie euroasiatiche di M'Quve. Nel frattempo Amuro scopre prima una spia di Zeon tra i ranghi degli ufficiali della Federazione, quindi salva la \"Base Bianca\" dai due rimanenti piloti della Triade Nera. Messo alle strette dagli attacchi dei Federali, M'Quve lancia delle testate all'idrogeno violando il trattato del Polo Sud, ma Amuro riesce a tranciarle a mezz'aria con la spada a raggi.\nL'esercito di Zeon sta ormai lasciando l'Europa e la \"Base Bianca\" si rifugia a Belfast per le riparazioni. Ma una giovane spia, Miharu Ratokie, avverte un sommergibile Med Angler dell'avvicinamento della corazzata federale. Char, che Kicylia ha nuovamente reinserito nell'organico delle truppe terrestri, \u00e8 al comando dell'immenso sommergibile, che si dirige deciso verso Belfast. Ad attaccare Amuro vengono inviati dei Gog, potenti mezzi anfibi dotati di pericolosi artigli. Nella battaglia a terra Gundam rischia pi\u00f9 volte di essere gravemente danneggiato e Amuro decide cos\u00ec di cambiare nel G-Bull; riuscendo ad abbattere un Gog. Ma quando la battaglia si sposta sotto il mare, la superiorit\u00e0 dei Gog si fa evidente: con un colpo di fortuna, Amuro riesce a bloccare le telecamere del mobile suit di Zeon e a liberarsi della presa, e infine distrugge l'avversario in uno degli scontri pi\u00f9 difficili della carriera del giovane pilota.\nA Belfast Kai decide di abbandonare la \"Base Bianca\", ma incontra Miharu una ragazza spinta dalla povert\u00e0 a diventare una spia per Zeon. Char tenta di attaccare la base con uno MSM-07 Z'Gok, ma viene respinto da Amuro, aiutato da Kai, con il Guncannon. Kai ritorna a bordo della \"Base Bianca\", ma scopre che Miharu si \u00e8 imbarcata come clandestina e la nasconde nella propria cabina. Un finto pescatore, Flanagan Boone, in realt\u00e0 un ufficiale di Zeon, si fa raccogliere dalla \"Base Bianca\" e contatta Miharu per farsi passare le informazioni raccolte. Lasciata quindi la \"Base Bianca\", ritorna per attaccarla con un mobile armor MAM-07 Grabro. Nel corso della battaglia muore Miharu che, commossa dal vedere i ragazzini imbarcati sulla \"Base Bianca\", decide di aiutare Kai ai cannoni.\nLa \"Base Bianca\" arriva alla base di Jaburo, in Brasile. Jaburo viene per\u00f2 attaccata da una pattuglia di Z'Gok al cui comando c'\u00e8 Char, e nei combattimenti muore Woody, il fidanzato di Matilda appena conosciuto da Amuro. All'equipaggio della Base Bianca (ricongiunta con l'esercito federale) vengono riconosciuti i gradi militari.\nUn trio di soldati di Zeon s'infiltra a bordo della \"Base Bianca\" travestiti da meccanici per minarla, ma i bambini imbarcati li scoprono e riescono a disattivare le bombe. Intanto fuori della \"Base Bianca\" Sayla si imbatte in Char che ammonisce la sorella di lasciare l'esercito e se ne va.\nIl ritorno nello spazio.\nLa \"Base Bianca\" torna nello spazio, sempre inseguita da Char, ma nonostante alcuni attacchi, riesce a raggiungere la colonia neutrale di Side 6. Amuro esce in licenza per la citt\u00e0 e s'imbatte in suo padre, creduto morto durante i combattimenti su Side 7; pur essendo ancora vivo, il suo cervello ha per\u00f2 subito danni irreparabili per la mancanza di ossigeno quando era stato risucchiato nello spazio. Mentre la \"Base Bianca\" si dirige ai cantieri per le riparazioni viene attaccata da dodici Dom al comando di Conscon, che vuole dimostrare di essere superiore a Char, ma tutti i mobile suit vengono abbattuti.\nAmuro torna in citt\u00e0 per incontrare ancora il padre, ma a causa di un violento acquazzone si rifugia nella casa di Lalah Sune. Pi\u00f9 tardi vedendola insieme a un giovane biondo prova la forte sensazione che il giovane sia Char (pur non essendone certo per via degli elmetti che questi indossa in battaglia), ma non compie alcuna azione. Quando la \"Base Bianca\" decolla da Side 6 viene nuovamente attaccata dalle forze di Conscon, ma Amuro abbatte tutti, sia i Dom che la corazzata nemica.\nOrmai i tempi sono maturi per l'attacco in grande stile che le forze federali hanno pianificato contro le roccaforti di Zeon sugli asteroidi di Solomon e A Baoa Qu. In due violenti scontri all'ultimo sangue, quindi, le parti in lotta si fronteggiano ripetutamente, anche utilizzando armi potentissime, come il \"Solar System\" federale ed il \"Solar Ray\" di Zeon. In entrambe le battaglie ad avere la meglio, tuttavia, sono le forze federali, la cui azione \u00e8 favorita anche dalla lotta fratricida scoppiata fra Kicylia e Gihren Zabi, che viene ucciso dalla sorella per aver a sua volta eliminato deliberatamente il padre Degwin, la cui nave si trovava nel raggio d'azione del Solar Ray.\nSullo sfondo della capitolazione di Zeon c'\u00e8 l'intenso duello tra Amuro e Char, acceso ancora di pi\u00f9 dalla tragica morte di Lalah, avvenuta involontariamente per mano di Amuro mentre cercava di abbattere il mobile suit di Char. Durante la battaglia di A Baoa Qu i due si fronteggiano dapprima a bordo dei rispettivi mobile suit, quindi, una volta distruttili, in un corpo a corpo che si risolver\u00e0 con la fuga di entrambi, per scampare alla distruzione della base.\nLa Base Bianca, semidistrutta, nel frattempo viene abbandonata sull'asteroide dal suo equipaggio, i cui membri principali si radunano a bordo di due navicelle di salvataggio, grazie alla guida telepatica di Amuro, che poi li raggiunger\u00e0 a sua volta.\nMedia.\nAnime.\nEdizione italiana.\n\"Mobile Suit Gundam\" ha subito due distinti adattamenti in italiano:\nIl primo fu curato dalla \"Sinc Cinematografica\" su commissione della VID (Video International Distributors), che import\u00f2 la serie dividendola in due blocchi:\nL'intera edizione della serie fu poi ritrasmessa da varie TV locali riscuotendo complessivamente un buon successo, ma la sua trasmissione fu interrotta e mai pi\u00f9 replicata in Italia per oltre 20 anni. In proposito alcune fonti riferiscono di una incompleta acquisizione dei diritti all'epoca, ma esistono tuttavia altre ipotesi circa l'assenza della serie in Italia per un periodo cos\u00ec lungo: secondo alcuni, si \u00e8 trattato di una mancanza di volont\u00e0 da parte della Sunrise nel proporre il franchise di Gundam fuori dal Giappone per molto tempo, secondo altre fonti, il trattamento editoriale riservato alla serie all'epoca non piacque alla stessa Sunrise, che ne viet\u00f2 per questo le repliche. In un'intervista rilasciata il 12 settembre 2007, in ogni caso, l'allora presidente di Sunrise, Takayuki Yoshii, dichiar\u00f2 che la serie era stata effettivamente licenziata, seppure per errore, solo in Italia e a Hong Kong, in un periodo nel quale in effetti la politica di Sunrise non prevedeva l'esportazione del marchio al di fuori del Giappone.\nIl secondo adattamento, su licenza acquisita da Mediaset, \u00e8 stato curato dalla d/visual ed \u00e8 stato trasmesso con il titolo \"Mobile Suit Gundam\" su Italia 1 alla fine dell'estate del 2004, e poco dopo sul canale satellitare ITT, per essere quindi riproposto nel 2008 sul canale digitale terrestre Hiro. Nella seconda edizione \u00e8 stato omesso l'episodio 15 (\"L'isola di Kukurs Doan\"), originariamente realizzato come riempitivo e ritenuto da Tomino non al livello degli altri. Sempre per volere di Yoshiyuki Tomino, allora contitolare dei diritti (rivenduti successivamente alla Sunrise), l'adattamento della d/visual ha ripristinato tutti i nomi originali dei personaggi (quindi \"Peter Rei\" \u00e8 tornato a essere \"Amuro Ray\", \"Scia della Cometa Rossa\" \"Char Aznable\", ecc.) ed \u00e8 stata completamente cambiata la colonna sonora degli effetti. Tomino ha per\u00f2 acconsentito che la pronuncia del Gundam rimanesse \"all'italiana\" (cio\u00e8 cos\u00ec com'\u00e8 scritto) in luogo dell'originale pronuncia \"Gandam\". Il secondo adattamento \u00e8 inoltre pi\u00f9 fedele all'originale rispetto al primo, anche per molte battute che risultavano evidentemente sbagliate o incongruenti con la situazione o la storia.\nNel 2007 la serie \u00e8 stata pubblicata in DVD dalla Dynit con il titolo \"Mobile Suit Gundam\", in un'edizione comprendente entrambi gli adattamenti, mentre nel dicembre 2014 \u00e8 stato distribuito il primo cofanetto in Blu-ray.\nDal 2020 la serie \u00e8 disponibile in streaming su Amazon Prime con video rimasterizzato ed entrambi gli adattamenti italiani. Nel gennaio 2021 la serie viene ritrasmessa in TV, dopo molti anni di assenza, sul circuito Supersix all'interno del contenitore Ka-Boom con il primo adattamento, saltando per\u00f2 l'episodio 15 e quelli non doppiati all'epoca.\nDoppiatori.\nNella tabella sotto tra parentesi \u00e8 riportato il nome del personaggio dell'adattamento del 1980.\nFilm.\nAllo scopo di rilanciare la serie TV, nel 1981 Yoshiyuki Tomino e Yoshikazu Yasuhiko la rielaborarono in forma di tre lungometraggi che riassumono tutta la trama della serie: e distribuiti nel 1981, e nel 1982.\nOgnuno dei tre film ripercorre in ordine cronologico una parte della serie TV ed \u00e8 composto soprattutto da un montaggio di scene tratte dalla stessa, ma Tomino e Yasuhiko ritennero che alcuni aspetti potevano essere corretti e cos\u00ec rianimarono alcune sequenze o ne produssero alcune del tutto inedite. Furono inoltre modificati diversi aspetti della sceneggiatura, ritenuti poco realistici e pi\u00f9 adatti a una serie di super robot che a una di real robot. Il G-Armor, ad esempio, viene completamente eliminato e rimpiazzato dai pi\u00f9 realistici caccia di supporto Core Booster; nella tappa a Jaburo, ad Hayato viene fatto assegnare un Guncannon per sostituire il Guntank, che \u00e8 un mezzo da combattimento terrestre; nel terzo film, infine, vennero aggiunte diverse nuove scene sulle battaglie di Solomon e di A Baoa Qu.\nOltre che per il loro valore, i film di \"Mobile Suit Gundam\" sono celebri grazie al , un evento promozionale organizzato da Yoshiyuki Tomino il 22 febbraio 1981 a Shinjuku (Tokyo) e considerato come il punto d'origine della cultura otaku.\nLa trilogia cinematografica \u00e8 stata distribuita negli Stati Uniti, mentre in Italia i tre film sono stati pubblicati dalla Dynit direttamente in home video in formato DVD, con i titoli:\nColonne sonore.\nLa sigla iniziale della serie televisiva \u00e8 \"Tobe! Gundam\" (lett. \"Vola! Gundam\") di K\u014d Ikeda, mentre per quella finale \u00e8 stato scelto il brano \"Eien ni Amuro\" (lett. \"Per sempre Amuro\") di Koh Ikeda.\nI tre film utilizzano rispettivamente le tracce \"Suna no j\u016bjika\" (lett. \"Croce di sabbia\") di Takajin Yashiki; \"Ai senshi\" (lett. \"Soldati del dolore\") di Daisuke Inoue; e \"Meguriai\" (lett. \"Incontri\") di Daisuke Inoue.\nLa sigla italiana dal titolo \"Gundam\", \u00e8 stata incisa da Mario Balducci con lo pseudonimo Peter Rei, scritta da Andrea Lo Vecchio su musica e arrangiamento di Mariano Detto.\nRomanzi.\nNel tardo 1979, finita la produzione della serie televisiva, lo stesso Yoshiyuki Tomino ne firm\u00f2 la trasposizione letteraria. I romanzi vennero poi pubblicati tra la fine del 1979 ed il 1981 in Giappone, e successivamente nel 1987 in USA e nel 2006 in Italia, come una trilogia (\"Awakening\", \"Escalation\" e \"Confrontation\", editi in Italia da Star Comics), e gli permisero di sviluppare la storia originale in maniera pi\u00f9 adulta, dettagliata e profonda.\nLa principale differenza tra l'anime ed i romanzi \u00e8 che in questi ultimi Amuro Ray/Peter Rei, come la maggior parte dei suoi compagni, \u00e8 un militare di carriera, e viene ucciso nell'attacco finale contro la fortezza di A Baoa Qu da un colpo casuale di un Rick Dom. Inoltre, Char Aznable/Scia della \"Cometa Rossa\" e l'equipaggio della \"Base Bianca\", insieme con alcuni uomini scelti al comando di Kycilia Zabi, compiono una sortita all'interno di Side 3 e insieme uccidono Gihren Zabi, dopodich\u00e9 Kycilia viene uccisa da Char.\nTomino stesso ha dichiarato nella prefazione all'edizione del 1987 che, se all'epoca avesse saputo che l'anime avrebbe avuto dei sequel che avrebbero ripreso i protagonisti originali, come ad esempio \"Mobile Suit Z Gundam\", non avrebbe fatto morire Amuro nei romanzi. A causa di questa significativa discrepanza con la serie animata, i film e gli altri seguiti, i romanzi stessi non sono considerati un canone, anche se il resoconto dettagliato degli eventi che hanno portato all'introduzione delle armature mobili e delle prime schermaglie della \"Guerra di un anno\" sono pi\u00f9 o meno accettati nella \"continuity\".\nManga.\n\"Mobile Suit Gundam\" ha avuto tre trasposizioni in manga.\nIl primo fu realizzato da Yu Okazaki e pubblicato quasi contemporaneamente alla serie TV dalla \"Akita Sh\u014dten\", sulla rivista \"B\u014dken'\u014d\". Diviso in due tank\u014dbon nel 1982, il manga, un adattamento estremamente compresso dell'anime rivolto ad una platea di giovanissimi lettori, fu in seguito raccolto in un unico volume ristampato pi\u00f9 volte.\nIl secondo, del 1994, intitolato \"Gundam 0079\" di Kazuhisa Kondo, che ricalca fedelmente la storia della serie televisiva. L'edizione italiana di questo manga, edito da Planet Manga, \u00e8 stata per\u00f2 interrotta per alcuni anni, per poi terminare con 2 volumi di circa 200 pagine cadauno ad inizio 2013.\nIl terzo, del 2001, \u00e8 \"Kid\u014d Senshi Gundam: The Origin\" di Yoshikazu Yasuhiko, che \u00e8 invece una vera e propria riscrittura della storia, un affresco di pi\u00f9 ampio respiro dell'epopea della \"Guerra di un anno\", che rivela moltissimi retroscena e sviluppa in modo ben pi\u00f9 articolato e complesso la trama originale della prima parte della serie. \u00c8 stato pubblicato in Italia con il titolo \"Gundam - Origini\" per Star Comics.\nAccoglienza.\nNel 1979, quando fu trasmessa per la prima volta la serie \"Mobile Suit Gundam\", il pubblico giapponese si aspettava un'altra serie di super robot alla G\u014d Nagai, invece si trov\u00f2 di fronte al primo esempio di un nuovo genere, quello dei cosiddetti \"real robot\", che da allora in poi avrebbe cambiato definitivamente i canoni narrativi nelle storie di genere mecha dell'animazione nipponica.\nLa serie non ottenne un grande successo nella sua prima trasmissione e venne in effetti terminata prima del previsto. Originariamente avrebbe dovuto essere composta di 52 episodi, ma venne ridotta a 39 dagli sponsor, tra cui l'originario licenziatario del merchandising abbinato alla serie. In qualche modo, per\u00f2, la produzione riusc\u00ec a negoziare un mese di proroga ed a terminare il lavoro in modo coerente, per un totale di 43 episodi.\nLe cose, tuttavia, cambiarono completamente quando la Bandai ottenne la licenza per sfruttare i mecha della serie al posto della Clover. La Bandai produsse modellini dettagliati dei mecha e delle navi della serie mirati non agli appassionati della serie, ma ai collezionisti di modellini militari. Le serie di modelli incontrarono un enorme successo facendo aumentare la popolarit\u00e0 dell'anime, che venne replicato cinque volte tra il 1981 e il 1984, ottenendo share rispettivamente di 13,12%, 17,85%, 19,40%, 13,83% e 8,60%, rispetto al 5,32% della prima trasmissione. In seguito a questo fu deciso di produrre una riduzione cinematografica di tre film, che riassumesse la serie. Il suo successo \u00e8 andato talmente crescendo e consolidandosi nel tempo da generare un vero e proprio fenomeno della fantascienza, con numerosi sequel, merchandising e videogiochi, fino a celebrazioni monumentali, come la dedica di una statua in bronzo alta tre metri raffigurante il Gundam RX-78-2, posta il 23 marzo 2008 di fronte alla stazione ferroviaria di Kamiigusa nel quartiere di Suginami a Tokyo, e addirittura l'installazione nel parco dell'isola di Odaiba, nella baia di Tokyo, di una fedele riproduzione dello stesso mobile suit in scala 1/1 alta 18 metri, per celebrare il trentennale della serie. Spostata a Shizuoka alla fine di luglio, la statua ha registrato oltre un milione di visitatori in soli quattro mesi. L'edizione in DVD, uscita per la prima volta sul mercato giapponese tra il 2006 ed il 2007, ha superato le copie vendute soltanto nella prima tiratura."}
{"id": "14186", "revid": "92723", "url": "https://it.wikipedia.org/wiki?curid=14186", "title": "Chiesa cattolica greco-melchita", "text": "La Chiesa cattolica greco melchita \u00e8 una Chiesa cattolica sui iuris di rito bizantino. Conta circa 1.700.000 fedeli ed \u00e8 guidata dal Patriarca di Antiochia dei melchiti.\nLa Chiesa cattolica greco-melchita estende la sua giurisdizione su tutti i fedeli cattolici di rito bizantino residenti nel territorio degli antichi patriarcati di Antiochia, di Gerusalemme e di Alessandria d'Egitto, e su quelli della diaspora. Si considera erede dell'antica tradizione del cristianesimo siriaco.\nCaratteristiche.\nOggi, nell'uso comune, il termine \"melchita\" \u00e8 attribuito ai soli cattolici di rito bizantino e di lingua araba, dovunque risiedano.\nIn passato, con il termine melchita si designavano tutti i cristiani di rito bizantino, sia cattolici sia ortodossi, dei patriarcati di Alessandria, di Antiochia e di Gerusalemme. Nel VII secolo avvenne una scissione, all'interno della Chiesa di Antiochia, tra calcedonisti e non calcedonisti. Questi ultimi chiamarono \"melchiti\" (\"malk\u0101\", ossia \"sovrano\" in siriaco) i fedeli dell'altra parte, che conservavano, nelle questioni cristologiche, la fede calcedonese dell'imperatore bizantino.\nLa liturgia in uso presso i melchiti segue il rito bizantino, caratteristico della maggior parte dei cristiani orientali. Esso fu codificato e sistematizzato da San Giovanni Crisostomo ed \u00e8 rimasto pressoch\u00e9 invariato dai secoli VI-VII secolo.\nI melchiti seguono le varianti greche del rito bizantino, ma si distinguono da altri cristiani d'Oriente poich\u00e9 usano come lingua liturgica, accanto al greco, anche l'arabo.\nIn Medio oriente i cattolici melchiti sono chiamati in arabo \"R\u016bm Kath\u016bl\u012bk\", dove il termine \"romano\" indica Costantinopoli in quanto \"nuova Roma\".\nOggi la maggioranza dei melchiti vive tra Siria e Libano: in quest'ultimo rappresentano la seconda comunit\u00e0 cattolica dopo i maroniti.\nStoria.\nNel V secolo, il Concilio di Calcedonia decret\u00f2 la cosiddetta dottrina \"cristologica\": Ges\u00f9 unigenito Figlio di Dio, Ges\u00f9 \u00e8 veramente Dio e veramente uomo. Marciano, imperatore di Costantinopoli, pose i decreti del Concilio come legge dello Stato.\nColoro che accettarono le decisioni del Concilio furono, pertanto, detti \"uomini del re\" o \"melchiti\".\nNel VII secolo, il Medio oriente fu occupato dai musulmani. I cristiani del Medio Oriente continuarono a riconoscere l'autorit\u00e0 del Patriarcato di Costantinopoli, cui si mantennero fedeli anche dopo lo scisma con la Chiesa di Roma del 1054.\nNel XVII secolo, le missioni cattoliche in Medio oriente sostennero il movimento di vescovi, clero e fedeli delle chiese ortodosse locali che iniziavano a vedere con favore un ritorno nel seno della cattolicit\u00e0, anche per godere della protezione accordata dai sultani ottomani ai cattolici in base al regime delle Capitolazioni siglate da Solimano il Magnifico con il re di Francia Francesco I.\nNel 1709, Cirillo III, patriarca di Antiochia, riafferm\u00f2 l'autorit\u00e0 del Papa. Le comunit\u00e0 ecclesiali locali si divisero tra chi vedeva nel riconoscimento del primato romano un'occasione di salvezza e chi considerava i missionari latini incapaci di comprendere la tradizione orientale. Nel 1724 la parte di clero favorevole al ritorno sotto l'autorit\u00e0 spirituale dichiar\u00f2 formalmente l'unione con la Santa Sede.\nNel corso del XIX secolo, i rapporti tra la Chiesa melchita e la Santa Sede non furono esenti da tensioni, dal momento che Pio IX (1846-1878) cerc\u00f2 a pi\u00f9 riprese di affermare la supremazia papale (si pensi in particolare alla bolla \"Revursurus\" del 1866) e spesso di avviare una particolare latinizzazione della liturgia e del diritto canonico. Solo con Leone XIII (1878-1903) e l'enciclica \"Orientalium dignitas\" i rapporti tra la Santa Sede e le comunit\u00e0 cattoliche di rito bizantino si distesero.\nDurante il Concilio Vaticano II, Massimo IV, patriarca di Antiochia, contribu\u00ec all'apertura del dialogo con la Chiesa ortodossa.\nDall'inizio del XXI secolo la Chiesa melchita, al pari di molte altre comunit\u00e0 cattoliche e ortodosse, vive nuovi momenti di tensione, in particolare a causa dell'elevato tasso di emigrazione, dell'instabilit\u00e0 politica nei territori del Medio Oriente, e pi\u00f9 di recente per le minacce di gruppi fondamentalisti islamici.\nStruttura ecclesiastica.\nLa Chiesa cattolica greco-melchita \u00e8 suddivisa nelle seguenti circoscrizioni ecclesiastiche:\nNelle terre di origine.\nCon la lettera apostolica \"Orientalium dignitas\", papa Leone XIII nel 1894 estese la giurisdizione del patriarca greco-melchita di Antiochia \u00absopra tutti i fedeli del medesimo rito che dimorano entro i confini dell\u2019Impero Turco\u00bb. Questa decisione defin\u00ec il territorio su cui il patriarca cattolico greco-melchita di Antiochia esercita la sua giurisdizione, che comprende tutte le nazioni che costituivano l'impero ottomano.\nOrdini religiosi.\nLa Chiesa cattolica greco-melchita ha alcuni ordini religiosi propri, tra cui:\nSinodo patriarcale.\nElenco dei Presidenti del Sinodo della Chiesa greco-melkita cattolica:"}
{"id": "14192", "revid": "9", "url": "https://it.wikipedia.org/wiki?curid=14192", "title": "Vladimir Lenin", "text": ""}
{"id": "14194", "revid": "488739", "url": "https://it.wikipedia.org/wiki?curid=14194", "title": "Ununquadio", "text": ""}
{"id": "14196", "revid": "22475", "url": "https://it.wikipedia.org/wiki?curid=14196", "title": "Samsa (gastronomia)", "text": "La samsa \u00e8 un dolce tipico della cucina algerina e tunisina costituito da alcuni strati di pasta simili alla sfoglia (\"malsouka\") e farcito con mandorle tritate e semi di sesamo, poi fritto o cotto al forno. Si prepara uno sciroppo di zucchero nel quale si mette la \"samsa\" per zuccherarla. La \"samsa\" oppure lo sciroppo devono essere ancora caldi per permettere un buon assorbimento."}
{"id": "14197", "revid": "112050340", "url": "https://it.wikipedia.org/wiki?curid=14197", "title": "Grande enciclopedia sovietica", "text": "La Grande enciclopedia sovietica () \u00e8 la pi\u00f9 grande e pi\u00f9 esauriente enciclopedia composta in lingua russa; tra il 1926 e il 1978 ne vennero pubblicate tre edizioni.\nEdizioni.\nLa prima edizione, che contava 65 volumi (con 65.000 voci e un volume supplementare sull'Unione Sovietica), fu pubblicata tra il 1926 e il 1947 nel periodo in cui ruolo di caporedattore era rivestito da Otto Schmidt (fino al 1941).\nLa seconda edizione fu di 50 volumi (con 100.000 voci e un volume supplementare) e venne pubblicata tra il 1950 e il 1958 a cura prima di Sergej Vavilov (fino al 1951) e poi di Boris Vvedenskij; i due volumi di indici relativi a questa edizione uscirono nel 1960.\nLa terza edizione fu infine pubblicata tra il 1969 e il 1978 ed \u00e8 ripartita in 30 volumi (con 100.000 voci e il volume contenente gli indici uscito nel 1981). Il caporedattore della terza edizione, che venne soprannominata \"edizione rossa\", fu Aleksandr Michajlovi\u010d Prochorov; fu tradotta in inglese a partire dal 1973 e in greco a partire dal 1977.\nTra il 1957 e il 1990 ogni anno veniva pubblicato l\"'Annuario della Grande enciclopedia sovietica\", che conteneva gli aggiornamenti delle voci riguardanti sia l'Unione Sovietica che gli altri stati del mondo.\nLa prima edizione online dell'enciclopedia, una replica esatta dei testi e delle immagini della terza edizione, venne pubblicata nel 2000 da \"Rubricon.com\".\nObiettivi.\nStando all'introduzione alla terza edizione dell'enciclopedia, l'opera aveva lo scopo di mettere in luce le realizzazioni di importanza storica e di rilevanza internazionale nei campi dell'economia, della scienza e della cultura. Una attenzione particolare era riservata allo sviluppo delle scienze e della tecnologia. Tra le materie trattate in modo pi\u00f9 esaustivo c'erano l'ingegneria nucleare, le tecnologie spaziali, la chimica dei polimeri e l'elettronica. L'enciclopedia scende nei dettagli per quanto riguarda la storia e le attivit\u00e0 del movimento rivoluzionario sovietico e del movimento operaio internazionale. In essa veniva condensata la visione marxista dell'economia, della sociologia e delle scienze politiche.\nIl periodo stalinista.\nDurante lo stalinismo, l'Enciclopedia venne usata come arma politica. Quando un personaggio prominente \"scompariva\", tutti gli abbonati all'Enciclopedia ricevevano delle nuove voci da incollare sopra quelle degli scomparsi, cancellandoli cos\u00ec dalla memoria pubblica. Famoso \u00e8 il caso di Lavrentij Berija. Era stato nominato da Stalin capo dell'NKVD (la polizia politica sovietica) nel 1938 e, poco dopo la morte del dittatore (1953), fu assassinato. Ai possessori dell'enciclopedia venne inviato un quartino con un nuovo testo che, alla vecchia voce, sostituiva delle appendici alle voci precedenti e seguenti e alcune foto del Mare di Bering.\n\"Grande Enciclopedia Russa\".\nLa pubblicazione della Grande enciclopedia sovietica fu sospesa nel 1990 e definitivamente accantonata nel 1991, ma per decreto del presidente Vladimir Putin essa fu nuovamente presa in considerazione nel 2002. Tra il 2003 e il 2004 un team di redattori oper\u00f2 una revisione del vecchio materiale aggiornando le voci obsolete e rimuovendo quei contenuti considerati come troppo politicamente schierati. Il nome dell'opera fu inoltre cambiato in \"Grande Enciclopedia Russa\", e varie voci furono totalmente riscritte. Nel 2004 venne stampato il primo dei 35 volumi previsti per la nuova enciclopedia."}
{"id": "14199", "revid": "271907", "url": "https://it.wikipedia.org/wiki?curid=14199", "title": "Storia dell'Unione Sovietica", "text": ""}
{"id": "14200", "revid": "125322876", "url": "https://it.wikipedia.org/wiki?curid=14200", "title": "Fronte orientale (1941-1945)", "text": "Il fronte orientale (indicato nella storiografia russo/sovietica come grande guerra patriottica, ) rappresent\u00f2 il pi\u00f9 importante teatro bellico della seconda guerra mondiale, nonch\u00e9 uno scenario fondamentale che decise, negli anni tra il 1941 e il 1945, il conflitto in Europa. Le operazioni condotte su questo fronte videro contrapposte da una parte le forze armate della Germania nazista e dei suoi alleati e dall'altro quelle dell'Armata Rossa dell'Unione Sovietica, sostenuta pi\u00f9 avanti nel conflitto da nazioni che abbandonarono la loro alleanza con i tedeschi nonch\u00e9 dalle forze insurrezionali di Polonia e Jugoslavia.\nIl fronte si apr\u00ec il 22 giugno 1941 con l'invasione dell'Unione Sovietica da parte della Wehrmacht tedesca, che inizialmente travolse le forze armate sovietiche spingendole, dopo aver subito enormi perdite, a battere in ritirata fino alle porte di Mosca. Sotto la direzione del leader sovietico Iosif Stalin tuttavia, l'Unione Sovietica riusc\u00ec lentamente a riorganizzare e potenziare le sue forze e l'Armata Rossa, dopo la grande vittoria nella battaglia di Stalingrado terminata il 2 febbraio 1943, sferr\u00f2 una continua serie di offensive che, pur a costo di forti perdite, riuscirono a indebolire gradualmente l'esercito tedesco e a liberare i territori invasi. Nel 1944-1945 infine le truppe sovietiche avanzarono inarrestabili in Europa orientale e in Germania, concludendo vittoriosamente la guerra entrando a Berlino e Vienna. Al termine del conflitto, l'Unione Sovietica si elev\u00f2 al rango di superpotenza, sia industriale sia militare, con l'occupazione \"de facto\" dell'Europa orientale, dei Paesi Baltici e la spartizione dell'Europa prefigurata alla Conferenza di Jalta nel febbraio 1945.\nLa locuzione \"grande guerra patriottica\" \u00e8 utilizzata in Russia e in alcuni altri stati dell'ex Unione Sovietica per descrivere la resistenza all'invasione nazista. Tale espressione ricorda la \"guerra patriottica\" combattuta dall'Impero russo contro Napoleone Bonaparte nel 1812 e meglio conosciuta come \"campagna di Russia\".\nI preparativi.\nDopo la capitolazione della Francia (giugno 1940) e la battaglia d'Inghilterra (luglio-novembre 1940) Hitler pianific\u00f2 un attacco all'Unione Sovietica, che sarebbe stato preceduto da una campagna militare in Europa sud-orientale. Il motivo determinante di questa scelta fu indirettamente un altro. Fin dall'invasione della Polonia e la dichiarazione di guerra anglo-francese, i tedeschi avevano cercato la pace con gli inglesi, da questi sempre rifiutata. Vista questa determinazione britannica pensarono che davanti a una \"crociata anticomunista\" il Regno Unito avrebbe acconsentito alla pace per permettere ai tedeschi di concentrare tutte le forze contro il comunismo. Invece, con grande stupore tedesco, il Regno Unito si alle\u00f2 con l'URSS, in uno schieramento atipico capitalismo-comunismo.\nL'Unione Sovietica fu attaccata all'inizio dell'estate del 1941, e \u2014 se si escludono i fronti aperti dagli angloamericani in nord Africa, in Italia, i bombardamenti sulla Germania e la guerra aeronavale in Atlantico \u2014 per ben tre anni in Europa ci fu un solo fronte. I sovietici si trovarono da soli a dover sostenere la forza d'urto della Wehrmacht anche se gli alleati occidentali fornirono essenziali e continui rifornimenti militari e industriali che permisero all'Armata Rossa di potenziare le sue forze e tenere il campo; il '43 \u00e8 l'anno del riflusso, con le fondamentali vittorie sovietiche a Stalingrado (gennaio) e Kursk (luglio); in quello stesso periodo anche la battaglia dell'Atlantico incominci\u00f2 a volgere a favore degli angloamericani, spianando la strada verso l'apertura del secondo fronte (sbarco in Normandia, 6 giugno 1944), cos\u00ec come era stato concordato precedentemente a Teheran.\nLa differente durata delle ostilit\u00e0 (poco meno di quattro anni contro 10 mesi) \u00e8 l'aspetto forse meno rilevante per valutare la disproporzione tra l'importanza dei fronti orientale e occidentale: al momento dello sbarco in Normandia (6 giugno 1944) la Germania e i suoi alleati dispiegavano 228 divisioni a est e solo 58 a ovest, oltre a quelle impegnate in Norvegia e in Italia; appena 15 divisioni si trovavano in Normandia nelle fasi iniziali dei combattimenti sul secondo fronte e c'erano pi\u00f9 uomini e artiglieria antiaerea schierati nel Reich per la difesa dai cosiddetti bombardamenti strategici angloamericani di quanti non ve ne fossero in tutta la Francia occupata.\nInoltre c'era anche una significativa differenza sul piano qualitativo, dal momento che le truppe tedesche schierate a ovest erano in generale le meno esperte e peggio armate, se si eccettuano le \"panzerdivisionen\" che costituivano la riserva strategica del Westfront, poi raggruppate nel Panzergruppe West (bench\u00e9 poi si rivelassero ampiamente in grado di arginare la testa di ponte angloamericana per quasi due mesi). La resistenza della Wehrmacht cominci\u00f2 a dare significativi segni di cedimento durante l'inverno 1942-1943, ma solo verso la fine del luglio 1944 i sovietici completarono la liberazione dei territori invasi nel 1941; la guerra si concluse poi agli inizi di maggio 1945 con il crollo del Terzo Reich e l'entrata dell'Armata Rossa a Berlino, Vienna e Praga.\nL'invasione della Russia.\nLa guerra incominci\u00f2 il 22 giugno 1941, quando le truppe tedesche invasero la parte di Polonia occupata dall'Unione Sovietica (Operazione Barbarossa), e fin\u00ec l'8 maggio 1945, con la resa incondizionata delle forze armate tedesche dopo la battaglia di Berlino. Assieme alla Germania parteciparono alla campagna altre tre nazioni alleate, Italia che in Russia mand\u00f2 il Corpo di spedizione italiano in Russia (CSIR), Ungheria e Romania, rispettivamente con le proprie 2\u00aa Armata e 3\u00aa Armata. Nelle aree invase ucraine e baltiche fu aiutata da gruppi nazionalisti. La Finlandia, gi\u00e0 attaccata dalla Russia nel 1939, riprese le ostilit\u00e0 contro di essa senza, per\u00f2, mai firmare un'alleanza ufficiale con la Germania.\nLe stesse popolazioni locali dell'Ucraina occidentale e dei tre Paesi Baltici accolsero inizialmente in modo amichevole le truppe tedesche, poich\u00e9 dopo l'occupazione sovietica del 1940 queste anelavano a tornare indipendenti, anche con l'aiuto tedesco. Peraltro in breve tempo le politiche di depredazione, sfruttamento e annientamento adottate dalle organizzazioni naziste e dalla stessa Wehrmacht, fecero s\u00ec che tale positiva accoglienza si trasformasse in repulsione e resistenza anche nella maggior parte di queste regioni, se si escludono piccoli gruppi nazionalistici irriducibili che continuarono a combattere contro le forze sovietiche fino all'ultimo.\nL'Unione Sovietica ricevette inoltre aiuto da nuclei partigiani in molte nazioni dell'Europa orientale, specialmente in Polonia e Jugoslavia. Quello orientale fu di gran lunga il pi\u00f9 vasto e sanguinoso fronte di tutta la seconda guerra mondiale. L'Armata Rossa inflisse circa l'80% (oltre 3,5 milioni di soldati tedeschi morti) di tutte le perdite sofferte dalle forze terrestri tedesche (\"Wehrmacht\" e \"Waffen-SS\") durante l'intero conflitto.\nLa guerra arrec\u00f2 gravi perdite e sofferenze anche alla popolazione civile. Nelle retrovie del fronte e nei territori occupati i reparti di sicurezza delle SS e le stesse truppe tedesche adottarono metodi spietati di repressione e controllo con distruzione di infrastrutture, citt\u00e0 e villaggi, devastazioni di interi territori, violenze, deportazioni di lavoratori in Germania e uccisioni di massa. Le popolazioni sovietiche occupate subirono enormi perdite di vite umane e di beni materiali; gli ebrei, molto numerosi in quelle regioni, vennerono massacrati o deportati nei campi di sterminio. Quasi venti milioni di civili sovietici furono uccisi dalle truppe tedesche o morirono di fame, malattie e maltrattamenti a causa della guerra.\nAl termine della guerra, in seguito alla decisioni della Conferenza di Potsdam, i tedeschi della Prussia Orientale e della Slesia (quasi otto milioni di civili) furono espulsi a ovest della linea Oder-Neisse; le perdite di vite umane, a causa degli stenti e delle sofferenze durante lo spostamento verso i nuovi confini tedeschi, furono elevate. Gi\u00e0 durante la campagna finale sul territorio tedesco una parte delle truppe sovietiche si era abbandonata a rappresaglie sulla popolazione civile con uccisioni, violenze e saccheggi.\nFasi preliminari.\nIl patto Molotov-Ribbentrop del 23 agosto 1939 stabiliva un accordo di non-aggressione tra la Germania nazista e l'Unione Sovietica, e come i due stati si sarebbero spartiti la Polonia, i Paesi Baltici e la Romania. Nella campagna di Polonia del settembre 1939 le due potenze invasero e si spartirono la Polonia, e nel giugno 1940 l'Unione Sovietica occup\u00f2 l'Estonia, la Lettonia e la Lituania e le regioni settentrionali della Romania (la Bucovina settentrionale e Bessarabia). A seguito di tale atto l'URSS fu espulsa dalla Societ\u00e0 delle Nazioni. La spartizione della Polonia diede, per la prima volta, a Germania e Unione Sovietica una frontiera comune.\nPer quasi due anni non si registrarono incidenti lungo il confine, mentre la Germania conquistava Danimarca, Norvegia, Francia e la penisola balcanica. Hitler da sempre intendeva rinnegare il patto con l'URSS e invaderla: nel \"Mein Kampf\" sostenne anche la necessit\u00e0 di acquisire nuovi territori per insediamenti tedeschi nell'Europa orientale. Aveva intenzione di insediare tedeschi come razza superiore nella Russia occidentale e di deportare la maggioranza dei russi in Siberia e di usare i rimanenti come schiavi. Dopo le grandi purghe degli anni trenta il F\u00fchrer vedeva l'Unione Sovietica come uno stato militarmente debole e pronto a essere conquistato, riferendosi a essa sosteneva: \nStalin aveva timore di una guerra contro la Germania nazista, ed era riluttante a compiere qualsiasi azione che avrebbe potuto provocare Hitler. Nonostante la Germania stesse ammassando truppe nella Polonia orientale e compiendo voli di ricognizione lungo il confine, il dittatore georgiano ignor\u00f2 questi avvertimenti e quelli delle intelligence straniere. Inoltre la notte dell'invasione, le truppe sovietiche ricevettero una direttiva firmata dal maresciallo Sem\u00ebn Tymo\u0161enko e dal generale Georgij \u017dukov che ordinava di \"\"non rispondere a qualsiasi provocazione\" e di \"non intraprendere nessuna azione senza avere ricevuto ordini specifici\"\". L'invasione tedesca colse quindi di sorpresa buona parte dell'esercito e dei comandi sovietici.\nOperazioni: 1941-1943.\nInvasione: estate 1941.\nAlle 04:45 del 22 giugno 1941, dopo l'ultima consegna di carbone alla Germania, quattro milioni di soldati tedeschi, rumeni, ungheresi e slovacchi varcarono i confini dell'Unione Sovietica. Per un mese l'avanzata a tre punte fu inarrestabile, le divisioni \"panzer\" circondavano centinaia di migliaia di soldati sovietici in vaste sacche che venivano poi affrontate e ridotte dalle pi\u00f9 lente divisioni di fanteria, mentre i \"panzer\" proseguivano la loro strada.\nL'obiettivo del Gruppo d'armate \"Nord\" (con i 600 carri armati del \"Panzergruppe\" 4 al comando del generale Erich Hoepner) era Leningrado, che fu raggiunta, dopo alcuni disperati contrattacchi dei corpi meccanizzati sovietici a Reisenjai e sul fiume Luga, dopo l'avanzata nei paesi gi\u00e0 occupati dall'URSS nel 1940, secondo il Patto Molotov-Ribbentrop: Lituania, Lettonia ed Estonia e la conquista delle citt\u00e0 russe di Pskov e Novgorod.\nIl Gruppo d'armate \"Centro\" comprendeva due \"Panzergruppen\" (2\u00aa e 3\u00aa) al comando dei generali Heinz Guderian e Hermann Hoth, con circa 1700 carri armati, che si portarono verso est, partendo rispettivamente dalla regione di Suwa\u0142ki e da quella di Brest-Litovsk e convergendo in prossimit\u00e0 di Minsk, seguite dalla 2\u00aa, 4\u00aa e 9\u00aa Armata. I panzer sbaragliarono facilmente la resistenza delle riserve mobili sovietiche: ad Alytus il \"Panzergruppe 3\" respinse la 5\u00aa Divisione corazzata sovietica e quindi prosegu\u00ec rapidamente verso Vilnius e Minsk, non intralciato dai confusi contrattacchi delle notevoli forze meccanizzate del generale Pavlov (comandante del \"Fronte occidentale\" sovietico). A sud il \"Panzergruppe 2\" di Guderian schiacci\u00f2 i tentativi di contrattacco dei carri leggeri sovietici a Kobryn e Slonim e avanz\u00f2 verso Sluck e Minsk congiungendosi il 28 giugno con le forze di Hoth e accerchiando tre armate nemiche (che vennero progressivamente distrutte, dopo duri scontri, dalle forze di fanteria tedesche).\nSenza attardarsi, i panzer proseguirono ancora e raggiunsero la Dvina e la Beresina in soli sei giorni, a 650\u00a0km dal loro punto di partenza. L'obiettivo successivo era di attraversare il fiume Dnepr, che fu raggiunto l'11 luglio. Dopo Vicebsk, conquistata il 10 luglio dal \"Panzergruppe 3\" di Hoth, cadde anche il 16 luglio, per opera delle forze del \"Panzergruppe 2\" del generale Guderian, l'importante citt\u00e0 di Smolensk considerata la \"porta di Mosca\". Dopodich\u00e9 la spinta tedesca si esaur\u00ed, i panzer di Guderian vennero dirottati a sud per partecipare alla battaglia di Kiev, mentre parte del \"Panzergruppe 4\" fu inviata a nord per assistere l'Hereesgruppe Nord nella conquista di Leningrado; cos\u00ec il Gruppo d`armate Centro entr\u00f2 in una pausa operativa che sarebbe durata quasi un mese, finch\u00e9 non si fosse rifornito e riorganizzato in vista dell`assalto a Mosca. Tuttavia questa insperata tregua diede modo allo Stavka di riorganizzare i reparti usciti fortunosamente dal kessel di Smolensk che, uniti alle unit\u00e0 della riserva strategica, andarono a ricreare un nuovo Fronte Occidentale.\nIl Gruppo d'armate \"Sud\", con la 6\u00aa Armata, il \"Panzergruppe 1\" (generale Ewald von Kleist: 800 carri armati), l'11\u00aa e la 17\u00aa Armata, fu incaricato di avanzare attraverso la Galizia e l'Ucraina. In questo settore le forze meccanizzate sovietiche erano particolarmente potenti con oltre 3.500 carri armati a disposizione, e quindi il generale Kirponos (comandante del \"Fronte sud-occidentale\" sovietico) organizz\u00f2 un importante contrattacco sui due lati del cuneo di sfondamento dei panzer del generale Kleist che diede luogo alla battaglia di carri pi\u00f9 grande e combattuta dell'Operazione Barbarossa. A Dubno, Brody e Luc'k, per quattro giorni fino al 30 giugno i carri sovietici cercarono di fermare e distruggere i panzer, ma, molto pi\u00f9 inesperti, con gravi carenze logistiche e sottoposti al dominio aereo della Luftwaffe, subirono pesanti perdite e furono infine costrette a ripiegare, lasciando via libera alle abili Panzer-Divisionen tedesche.\nLe divisioni corazzate progredirono comunque piuttosto lentamente, con un solo corridoio verso Kiev aperto verso la met\u00e0 di luglio. L'11\u00aa Armata, aiutata da truppe rumene si fece strada verso Odessa attraverso la Bessarabia. Il \"Panzergruppe 1\" manovr\u00f2 a ovest di Kiev, avanzando verso sud lungo l'ansa del Dnepr. Quando si congiunse con gli elementi meridionali del Gruppo d'armate \"Sud\" a Uman', le forze tedesche fecero prigionieri soldati sovietici in una vasta sacca.\nDato che l'Armata Rossa si ritirava oltre i fiumi Dnepr e Dvina, il governo sovietico decise di trasferire il pi\u00f9 possibile le industrie pesanti della regione, gli impianti venivano smontati, caricati su convogli ferroviari e inviati lontano dalla linea del fronte, oltre gli Urali, nell'Asia centrale dove venivano rimontati. Molti civili non poterono essere evacuati assieme ai materiali e furono lasciati indietro, in balia degli invasori.\nCon la cattura di Smolensk e l'avanzata lungo il fiume Luga, il Gruppo d'armate \"Centro\" e il Gruppo d'armate \"Nord\" avevano raggiunto il loro primo obiettivo principale: attraversare e occupare le terre tra la Dvina e il Dnepr. La strada per Mosca, ora distante solo 400\u00a0km, era stata largamente aperta.\nI generali tedeschi propendevano per un'immediata azione verso Mosca (secondo i principii della Blitzkrieg) ma Hitler respinse l'idea sostenendo, invece, l'importanza che avrebbero avuto il grano e l'industria pesante dell'Ucraina se fossero riusciti a venirne in possesso; inoltre, c'era un ammassamento di truppe di riserva sovietiche nella zona di Homel' tra il fianco meridionale del Gruppo d'armate \"Centro\" e il Gruppo d'armate \"Sud\". Fu dato ordine al \"Panzergruppe 2\" di girare verso sud e avanzare a est di Kiev. Questa operazione dur\u00f2 per tutto il mese di agosto ma quando il \"Panzergruppe 2\" si congiunse con il \"Panzergruppe 1\", proveniente da sud, a Lochvycja, il 5 settembre soldati sovietici furono fatti prigionieri e Kiev fu presa il 19 settembre. Queste facili vittorie indussero Hitler a pensare che l'URSS non avesse ancora colmato le gravi lacune militari della Guerra d'inverno, e lo spinsero pi\u00f9 di una volta nel procedere del conflitto a ordinare ardite offensive sottovalutando fortemente la resistenza russa.\nA novembre cominci\u00f2 il bombardamento strategico sul retroterra dell'Unione Sovietica. Il colpo principale cadde sul principale centro industriale - Gor'kij. In questa citt\u00e0 si trovava la maggior parte dell'industria della difesa. L'obiettivo principale dei tedeschi era la fabbrica di automobili di Gor'kij. Fu sottoposto al pi\u00f9 massiccio bombardamento e il distretto di Avtozavodskij della citt\u00e0 fu pesantemente distrutto. I rifugiati di Mosca e di altre citt\u00e0 che erano gi\u00e0 occupate dai tedeschi fuggirono in citt\u00e0. Tuttavia, quando la Wehrmacht si avvicin\u00f2 a Mosca, Gor'kij si pose in stato d'assedio. I tedeschi progettavano di catturare la citt\u00e0 e da qui aprire un secondo fronte per colpire la capitale dell'URSS. L'occupazione di Gor'kij avrebbe potuto dare ai tedeschi il controllo sulla regione del Volga, ma la controffensiva dell'Armata Rossa scongiur\u00f2 questa eventualit\u00e0.\nAvanzata verso Mosca: autunno 1941.\nHitler decise di riprendere l'avanzata verso Mosca, con l'Operazione Tifone, che incominci\u00f2 il 30 settembre 1941. Il \"Panzergruppe 2\" percorse la strada di Or\u00ebl (presa il 7 ottobre) fino al fiume Oka a Plavskoe, mentre il \"Panzergruppe 4\" (trasferito dal Gruppo d'armate Nord a quello \"Centro\") e il \"Panzergruppe 3\" circondavano le forze sovietiche in due grandi sacche a Vjaz'ma e Brjansk. Il Gruppo d'armate \"Nord\" quindi, sferr\u00f2 un nuovo attacco di fronte a Leningrado tentando di interrompere il collegamento ferroviario da Tichvin verso l'est. Incominci\u00f2 cos\u00ec l'assedio di Leningrado che dur\u00f2 900 giorni. A nord del circolo polare artico, le forze finno-tedesche tentarono di raggiungere Murmansk ma non riuscirono ad andare oltre il fiume Zapadnaja Lica.\nIl Gruppo d'armate \"Sud\" si spinse oltre il Dnepr verso la costa del mar d'Azov, avanzando anche su Char'kov, Kursk e Stalino. La Sesta armata del feldmaresciallo von Reichenau conquist\u00f2 il 24 ottobre 1941 l'importante centro industriale di Char'kov dopo aspri combattimenti contro la guarnigione sovietica. L'undicesima Armata del generale von Manstein invece si spost\u00f2 in Crimea prendendo possesso dell'intera penisola entro l'autunno (con l'eccezione di Sebastopoli, che resistette fino al 3 luglio 1942). Il 21 novembre i tedeschi presero Rostov, la porta per il Caucaso. Comunque le linee tedesche erano troppo lunghe ed esposte sui fianchi, cos\u00ec i difensori sovietici contrattaccarono la testa di ponte del \"Panzergruppe 1\" da nord, respingendola dalla citt\u00e0, oltre il fiume Mius; fu la prima significativa sconfitta tedesca della guerra.\nMentre l'Operazione Tifone proseguiva le condizioni climatiche peggiorarono. Nella seconda met\u00e0 di ottobre piovve consistentemente, le poche strade esistenti si trasformarono in piste di fango senza fine che intrappolavano mezzi, cavalli e uomini. A 160\u00a0km da Mosca, le cose peggiorarono ulteriormente quando la temperatura si abbass\u00f2 notevolmente e incominci\u00f2 a nevicare. I veicoli potevano muoversi ma gli uomini congelavano, senza abbigliamento invernale. \nNei magazzini in Polonia giacevano enormi quantit\u00e0 di vestiario invernale, tuttavia la logistica tedesca oramai allo stremo aveva bisogno di ogni convoglio per trasportare cibo, carburante e munizioni; cos\u00ec per questioni di semplice \"precedenza\" il fante tedesco fu lasciato ad arrangiarsi come poteva.\nIl 15 novembre i tedeschi incominciarono un tentativo di accerchiamento di Mosca. Il 27 novembre il \"Panzergruppe 4\" si trov\u00f2 a 30\u00a0km dal Cremlino, quando raggiunse il capolinea dei tram di Mosca, a Chimki, mentre il \"Panzergruppe 2\" cerc\u00f2 ostinatamente di prendere Tula, l'ultima citt\u00e0 sulla strada per la capitale ma non ci riusc\u00ec. Hitler ebbe furiosi contrasti con i comandanti dell'esercito, perch\u00e9 sosteneva la necessit\u00e0 di non fermare l'avanzata verso Mosca, diversamente dai generali che volevano rallentare, in quanto le truppe erano completamente esauste e tormentate dal freddo letale. Fu a questo punto che i sovietici contrattaccarono per la prima volta.\nControffensiva sovietica: inverno 1941.\nDurante l'autunno, \u017dukov trasfer\u00ec truppe fresche e ben equipaggiate dalla Siberia e dall'Oriente a Mosca (le truppe stazionavano in Oriente in previsione di un possibile attacco giapponese, ma l'intelligence indic\u00f2 che i giapponesi avevano deciso invece di attaccare il sud-est asiatico e il Pacifico). Il 5 dicembre 1941, questi rinforzi attaccarono le linee tedesche attorno a Mosca, supportati dai nuovi carri armati T-34 e dai lanciarazzi Katju\u0161a (soprannominati dai tedeschi \"organi di Stalin\"). Le nuove truppe sovietiche erano preparate per la guerra invernale e soprattutto si trattava di unit\u00e0 fresche e a pieno organico. Entro il 7 gennaio 1942 le esauste truppe tedesche furono respinte a una distanza compresa tra i 100 e i 250\u00a0km.\nUn ulteriore attacco sovietico fu condotto nel tardo gennaio, focalizzato sulla congiunzione tra il Gruppo d'Armate \"Nord\" e il Gruppo d'armate \"Centro\" tra il lago Seliger e R\u017eev, riuscendo a penetrare tra le due formazioni tedesche. In contemporanea avveniva l'avanzata da Kaluga in direzione sud-ovest rispetto a Mosca, le due offensive avrebbero dovuto convergere su Smolensk, ma i tedeschi riuscirono a mantenerle distanti tra loro con un saliente a R\u017eev. Un lancio di paracadutisti sovietici sulla citt\u00e0 di Dorogobu\u017e, in mano ai tedeschi, non ebbe successo e i paracadutisti sopravvissuti furono costretti a trovare rifugio nelle aree controllate dai partigiani che incominciavano a formarsi dietro le linee tedesche. A nord i sovietici circondarono una guarnigione tedesca a Demjansk, che resistette per quattro mesi grazie a rifornimenti aerei, e si stabilirono a Cholm, Veli\u017e e Velikie Luki.\nA sud l'Armata Rossa si arrest\u00f2 sul fiume Donec a Izjum. Per liberare la citt\u00e0 di Char'kov si ammassarono mezzi per un classico doppio accerchiamento ma, la controffensiva incontr\u00f2 subito problemi e la tenaglia sovietica nord venne bloccata rapidamente. Quella sud, dopo un'avanzata di circa 100\u00a0km entr\u00f2 in stallo. Nella tarda primavera 1942 i sovietici rilanciarono l'offensiva dal saliente di Izjum: l'attacco sembr\u00f2 un successo e i carri sovietici si lanciarono verso il Dnepr, ignari di essere caduti in una trappola. I tedeschi infatti come operazione preliminare al Fall Blau pianificarono la distruzione delle armate di Tymo\u0161enko (Operazione Fridericus); a tale scopo avevano ridislocato la 1\u00aa PanzerArmee sulla spalla meridionale dello sfondamento, e proprio la cattura di alcuni prigionieri appartenenti a tale formazione svel\u00f2 il tranello ai sovietici, ma era troppo tardi.\nIl saliente venne tagliato alla base e nella conseguente sacca il maresciallo Tymo\u0161enko perse 200\u00a0000 uomini e 2/3 dei suoi carri, fatto che indebol\u00ec gravemente i Sovietici in quella parte cruciale del fronte che avrebbe dovuto sostenere l'urto iniziale dell'Operazione Blu. Furono eseguiti anche degli sbarchi anfibi in Crimea contro l'XI Armata di Erich von Manstein nella zona di Ker\u010d' e di Feodosia, che per\u00f2 vennero facilmente respinti dopo aver compiuto solo progressi limitati.\nDon, Volga e Caucaso: estate 1942.\nNonostante fossero stati redatti dei piani per attaccare nuovamente Mosca, l'offensiva riprese in un'altra direzione il 28 giugno 1942. Il raggruppamento meridionale tedesco prese l'iniziativa, con la battaglia di Vorone\u017e e quindi seguendo il fiume Don verso sud-est. Il piano consisteva nel dapprima rendere sicuri il Don e il Volga e quindi penetrare nel Caucaso in direzione dei pozzi petroliferi, ma alcune considerazioni e la sua stessa vanit\u00e0 fecero cambiare idea a Hitler che ordin\u00f2 che le due fasi dell'operazione venissero eseguite simultaneamente. Rostov fu ripresa il 24 luglio, quindi il gruppo si diresse verso sud, verso Majkop. Fu eseguita l'Operazione Shamil, un gruppo di membri del Brandenburger, truppe speciali simili ai commando britannici, travestiti da membri del NKVD destabilizzarono le difese di Majkop permettendo alla \"1. Panzer-Armee\" di entrare nella citt\u00e0 con facilit\u00e0.\nNel frattempo la 6\u00aa Armata si stava dirigendo verso Stalingrado, non supportata dai \"panzer\" della \"4. Panzer-Armee\" che erano stati deviati per aiutare la \"1. Panzer-Armee\" ad attraversare il Don. Mentre la 4\u00aa Armata \"panzer\" riprendeva l'offensiva contro Stalingrado, la resistenza sovietica (consistente nella 62\u00aa Armata comandata da Vasilij Ivanovi\u010d \u010cujkov) si era rafforzata. Dopo avere attraversato il Don le truppe tedesche raggiunsero il Volga il 23 agosto, ma nei mesi successivi la Wehrmacht sarebbe stata impegnata in un'estenuante battaglia casa per casa per conquistare Stalingrado.\nIn direzione sud la 1\u00aa Armata \"panzer\" aveva raggiunto le colline caucasiche e il fiume Malka. Alla fine di agosto la 3\u00aa e la 4\u00aa Armata rumena vengono riposizionate sul Don, ai lati della testa di ponte tedesca presso Stalingrado per alleggerire le forze tedesche e permettere loro una maggiore concentrazione nella citt\u00e0. A causa dei continui antagonismi tra Ungheria e Romania per la Transilvania, fra le truppe rumene e quelle magiare viene posizionata l'8\u00aa Armata italiana. Fra le forze alleate dell'Asse erano presenti anche un contingente slovacco e uno croato, aggregati alle forze tedesche.\nL'avanzata nel Caucaso si impantan\u00f2, i tedeschi non erano in grado di raggiungere Malgobek e l'ambito obiettivo di Groznyj. Cambiarono direzione della loro avanzata, attraversando la Malka alla fine di ottobre ed entrando nell'Ossezia del Nord. Nelle prime settimane di novembre, alla periferia di Ord\u017eonikidze, la 13. Panzer-Division fu sbaragliata e le truppe tedesche furono costrette a ritirarsi. L'offensiva in Russia era finita.\nStalingrado: inverno 1942-1943.\nMentre la 6\u00aa Armata tedesca e la 4\u00aa Armata corazzata combattevano l'estenuante, sanguinosa e drammatica battaglia nelle rovine di Stalingrado contro la disperata e inesauribile difesa della 62\u00aa Armata sovietica, Stalin e l'Alto comando sovietico (in particolare i generali Aleksandr Vasilevskij e Georgij \u017dukov) organizzarono una controffensiva decisiva per ribaltare l'equilibrio strategico complessivo e distruggere il raggruppamento dell'Asse nella regione del Volga e del Caucaso. Per due mesi vennero radunate di nascosto (Hitler e i generali tedeschi, consapevoli dei pericoli della situazione, sottovalutarono le possibilit\u00e0 operative offensive dei sovietici) potenti forze di artiglieria e fanteria e numerosi corpi corazzati e meccanizzati (4 corpi corazzati e 3 corpi meccanizzati con circa 1500 carri armati) sui deboli fianchi (tenuti prevalentemente dalle mediocri divisioni rumene a corto di armi anticarro e dal fragile morale) del gruppo di forze tedesco impegnato nella regione di Stalingrado.\nLungo il corso del Don (sfruttando le teste di ponte di Serafimovi\u010d e Kletskaja) vennero ammassati il fronte Sud-Ovest del generale Nikolaj Vatutin e il fronte del Don del generale Konstantin Rokossovskij; a sud della citt\u00e0, il fronte di Stalingrado del generale Andrej Er\u00ebmenko costitu\u00ec una nuova massa offensiva per marciare (con manovra a tenaglia) incontro al raggruppamento settentrionale. Fu da questa posizione che incominci\u00f2, il 19 novembre 1942 l'Operazione Urano: i fronti sovietici travolsero i rumeni dopo una dura lotta iniziale, dopo lo sfondamento i corpi meccanizzati sovietici (5\u00aa Armata carri, 4\u00ba Corpo carri e 3\u00ba Corpo di cavalleria della Guardia) si spinsero in profondit\u00e0 avanzando a grande velocit\u00e0 e seminando il panico nelle retrovie tedesco-rumene; respinsero quindi i tentativi di contrattacco delle modeste riserve corazzate tedesche. Per la prima volta nella guerra i reparti corazzati dell'Armata Rossa batterono in campo aperto le Panzer-Division tedesche; il 19 e il 20 novembre furono sconfitte le due formazioni corazzate del 48\u00ba Panzerkorps e quindi il 21, 22 e 23 novembre i carristi sovietici costrinsero alla ritirata anche le tre deboli Panzer-Division del 14\u00ba Panzerkorps, accorse a occidente del fiume Don per cercare di fermare l'avanzata nemica.\nI corpi meccanizzati sovietici fin dal 22 novembre attraversarono di sorpresa il Don a Kala\u010d e il giorno dopo (23 novembre) i carri armati del generale Vatutin (26\u00ba Corpo carri e 4\u00ba Corpo carri) si incontrarono (tra grandi scene di gioia) con le colonne del 4\u00ba Corpo meccanizzato sovietico proveniente da sud (fronte di Er\u00ebmenko) nella zona di Sovetskij-Marinovka, intrappolando i soldati della 6\u00aa Armata del generale Friedrich Paulus rimasti bloccati a est del Don nell'area di Stalingrado.\nIn quattro giorni questa audace \"corsa meccanizzata\" aveva deciso le sorti della cruciale battaglia di Stalingrado e forse dell'intera \"Grande Guerra Patriottica\". Il 25 novembre fu lanciata anche un'altra offensiva, chiamata Operazione Marte, lungo il settore di R\u017eev, per avanzare verso Smolensk, ma fu un fallimento (ancora oggi non \u00e8 chiaro se si tratt\u00f2 di una semplice attacco diversivo sovietico o di una vera offensiva con scopi strategici altrettanto importanti dell'Operazione Urano).\nHitler, deciso a mantenere le posizioni a Stalingrado per motivi strategici ma anche di prestigio personale, affid\u00f2 all'abile feldmaresciallo Erich von Manstein il compito di ristabilire la situazione e sbloccare gli accerchiati a Stalingrado, ma l'offensiva non incominci\u00f2 prima del 12 dicembre, quando la 6\u00aa Armata a Stalingrado era gi\u00e0 troppo debole per agire efficacemente. L'Operazione Tempesta Invernale, con il movimento di tre Panzer-Division da Kotel'nikovo in direzione della sacca, venne bloccata dalla tenace resistenza sovietica (opportunamente rinforzata da Stalin e Vasilevskij) a 65\u00a0km dal suo obiettivo.\nInoltre per attirare le riserve tedesche e minacciare le retrovie di tutto lo schieramento dell'Asse nel settore meridionale, i sovietici sferrarono una nuova potente offensiva sul Medio Don lungo il settore tenuto dagli italiani (malamente armati e equipaggiati) per cogliere alle spalle le forze nemiche. Con questa manovra, iniziata il 16 dicembre e chiamata Operazione Piccolo Saturno, l'Armata Rossa (con l'impiego di carri armati) travolse dopo due giorni di lotta il fronte dell'8\u00aa Armata italiana e accerchi\u00f2 le truppe che furono costrette a una rovinosa ritirata a piedi nella neve per cercare di uscire dalla sacca d'accerchiamento. Le perdite italiane furono molto pesanti (circa morti, feriti, dispersi e catturati). Nelle offensive sovietiche di quei giorni risult\u00f2 determinante l'uso della lanciarazzi \"Katju\u0161a\" che di fatto ingener\u00f2 un vero scompiglio e numerose perdite nelle truppe italiane.\nIl Corpo Alpino venne attaccato invece il 12 gennaio 1943 da un nuovo potente raggruppamento corazzato sovietico sull'Alto Don (Offensiva Ostrogorzk-Rosso\u0161). Coinvolti nel crollo del vicino fronte ungherese, anche gli alpini incominciarono a ripiegare in rotta per sfuggire ai carri armati sovietici. La ritirata avrebbe comportato la distruzione di due delle tre divisioni alpine (\"Julia\" e \"Cuneense\"); solo i resti della \"Tridentina\" e altri reparti sbandati riuscirono il 26 gennaio a forzare con una carica lo sbarramento sovietico nel villaggio di Nikolaevka; la steppa russa era disseminata di morti e dispersi tedeschi, rumeni, ungheresi e italiani.\nDopo il crollo del fronte dell'8\u00aa Armata italiana, i carri armati sovietici (24\u00ba e 25\u00a0\u00b0Corpo corazzato) poterono proseguire in profondit\u00e0, spingendosi audacemente fino agli aeroporti di Tacinskaja e Morozovsk, e distruggere i campi di volo e molti degli aerei tedeschi che venivano utilizzati per rifornire (in quantit\u00e0 assolutamente insufficiente) le truppe a Stalingrado. Di fronte alla catastrofe e al rischio di un crollo generale del fronte meridionale, Hitler e l'Alto comando tedesco dovettero rinunciare al tentativo di salvataggio delle truppe accerchiate a Stalingrado (ormai molto indebolite dai combattimenti, dal freddo e dalla scarsit\u00e0 di rifornimenti) e incominciare anche il ripiegamento dal Caucaso (30 dicembre).\nIl 2 febbraio 1943, dopo un'ultima disperata battaglia (incominciata il 10 gennaio 1943), i sopravvissuti dei uomini della 6. Armata tedesca a Stalingrado comandata dal generale Paulus si arresero. Nel frattempo era stato sbaragliato dall'offensiva sovietica anche il contingente ungherese (offensiva del 12 gennaio 1943), mentre il raggruppamento del Caucaso, grazie anche alla abile e tenace condotta del generale von Kleist, riusc\u00ec a sfuggire attraverso Rostov (liberata dai sovietici il 14 febbraio). Complessivamente dal 19 novembre 1942 al 2 febbraio 1943, l'Armata Rossa distrusse quasi 70 divisioni dell'Asse (circa 30 tedesche, 15 rumene, 10 italiane e 10 ungheresi), per un totale di oltre 1 milione di soldati (tra cui quasi prigionieri), grandi quantit\u00e0 di equipaggiamenti furono distrutti ( carri armati e 800 aerei); anche le perdite sovietiche in questa fase offensiva e vittoriosa della campagna furono molto pesanti: oltre morti, feriti e dispersi e circa carri armati.\nLa guerra sul fronte orientale aveva subito una svolta decisiva, l'Armata Rossa, in grande crescita numerica, qualitativa e organizzativa, stava prendendo il sopravvento; per la Wehrmacht ormai si sarebbe trattato di sopravvivere pi\u00f9 che di vincere\nI sovietici avanzarono dal Don per 500\u00a0km a ovest di Stalingrado, attraverso Kursk (presa l'8 febbraio 1943) e Char'kov (presa il 16 febbraio dello stesso anno). Per arrestare l'avanzata russa a sud, i comandi tedeschi presero la decisione di abbandonare il saliente di R\u017eev, per avere una maggiore disponibilit\u00e0 di truppe da impiegare nell'Ucraina orientale. La controffensiva, guidata dal feldmaresciallo Erich von Manstein, e rafforzata dal II SS Panzerkorps appena giunto a pieni organici dalla Francia, incominci\u00f2 il 20 febbraio 1943. Da Poltava, le truppe tedesche avanzarono nuovamente verso est, riprendendo Char'kov la terza settimana di marzo. L'offensiva tedesca si ferm\u00f2 con il disgelo primaverile, lasciando una zona avanzata rispetto alla linea del fronte in prossimit\u00e0 di Kursk in mano sovietica.\nOperazioni 1943-1945.\nKursk: estate 1943.\nDopo il fallito tentativo di prendere Stalingrado, Hitler ridiede l'incarico di progettare la fase successiva della campagna all'alto comando dell'Esercito e nomin\u00f2 Heinz Guderian ispettore delle truppe Panzer. Hitler era ansioso di eliminare il saliente russo presso Kursk anche perch\u00e9 sapeva che le posizioni sovietiche nei sei mesi precedenti erano state rafforzate con cannoni anticarro, ostacoli, campi minati, barriere di filo spinato, trincee e bunker. Lo scopo di questa operazione era quello di allontanare i sovietici per permettere alle truppe tedesche di concentrarsi sulla minaccia degli Alleati sul fronte occidentale. L'avanzata sarebbe stata eseguita dal saliente di Or\u00ebl, a nord di Kursk, e da Belgorod, a sud. I due gruppi dovevano convergere a Tim, riposizionandosi cos\u00ec sulle stesse linee tenute dalla Formazione sud nell'inverno 1941-42.\nNonostante i tedeschi avessero calcolato che le massicce risorse umane dell'Armata Rossa si erano notevolmente ridotte fra il 1941 e il 1942, i sovietici stavano rinforzandole reclutando uomini delle regioni riconquistate nell'inverno del 1942,i tedeschi inoltre stimavano un numero esiguo di carri armati sovietici.\nSotto la pressione dei suoi generali Hitler accett\u00f2 l'offensiva su Kursk, non sapendo che le informazioni fornite dall\"'Abwehr\" sulle posizioni sovietiche erano state compromesse da operazioni di disinformazione orchestrate dai quartieri generali sovietici e da azioni di controspionaggio compiute da un circolo di spie in Svizzera. I tedeschi incominciarono la campagna dopo mesi di attesa per essere riequipaggiati con nuovi carri armati, periodo nel quale i sovietici avevano ulteriormente rinforzato le loro posizioni spostando numerosi pezzi di artiglieria.\nA nord l'intera 9\u00aa Armata era stata spostata da R\u017eev al saliente di Or\u00ebl per avanzare da Maloarchangelsk a Kursk. Ma l'armata non riusc\u00ec nemmeno a oltrepassare il primo obiettivo dell'avanzata, a Olchovatka, a soli 8\u00a0km dal punto di partenza. La 9\u00aa Armata infranse la propria testa di ponte contro i campi minati sovietici: la cosa frustrante era che l'altura dove si trovavano era l'unica barriera naturale tra loro e la pianura circostante Kursk. La direzione dell'avanzata fu cambiata verso Ponyri, a ovest di Olchovatka, ma la 9\u00aa Armata non pot\u00e9 penetrare nemmeno l\u00ec e si ritir\u00f2 in posizione difensiva. I sovietici penetrarono attraverso le linee tedesche il 12 luglio, inserendosi tra la 211\u00aa e la 293\u00aa Divisione lungo il fiume \u017dizdra e verso Kara\u010dev.\nL'offensiva meridionale, guidata dalla 4\u00aa Armata \"panzer\", fece pi\u00f9 strada. Avanzando su entrambe le sponde del Donec superiore, lungo uno stretto corridoio, il II SS Panzerkorps e la divisione Grossdeutschland si aprirono la via lungo campi minati e oltrepassando alture in direzione di Obojan. Una forte resistenza caus\u00f2 un cambio di direzione da est verso ovest, i carri armati riuscirono a inoltrarsi per 25\u00a0km prima di incontrare i carri della 5\u00aa Armata Corazzata Guardie sovietica, appartenente al Fronte della steppa di Ivan Konev, appena fuori dal villaggio di Prochorovka. Il 12 luglio, i circa 300 mezzi del II SS Panzerkorps si scontrarono con i 700 mezzi della 5\u00aa Armata Corazzata Guardie Alla fine del giorno, l'esito dello scontro si trovava in una fase di stallo, i sovietici avevano subito pesanti perdite ma l'avanzata tedesca era stata bloccata. Preoccupato dallo sbarco alleato in Sicilia avvenuto il 10 luglio, Hitler ritir\u00f2 il II SS Panzerkorps dal settore meridionale del saliente di Kursk, ponendo fine all'operazione \"Zitadelle\".\nGran parte dei nuovi mezzi corazzati tedeschi, come i carri medi Panther o i cacciacarri Ferdinand, erano stati immessi in servizio senza i previsti collaudi, con i problemi di affidabilit\u00e0 che ne derivarono, con equipaggi non addestrati al loro uso. I Ferdinand, nonostante fossero dotati di un cannone da 88mm estremamente efficace, non erano provvisti di mitragliatrici per difendersi dalla fanteria e una volta penetrati nelle linee nemiche furono rapidamente messi fuori uso da attacchi ravvicinati con bombe molotov e mine magnetiche,mentre piccole postazioni contenenti soldati e nidi di mitragliatrici o mortai, assicuravano che la fanteria della Wehrmacht non riuscisse a difendere i carri armati. L'operazione \"Zitadelle\" fu l'ultima offensiva strategica lanciata dalla Wehrmacht sul fronte orientale, da quel momento l'iniziativa pass\u00f2 definitivamente nelle mani dell'Armata Rossa e l'esercito tedesco si ritrov\u00f2 a combattere una disperata guerra difensiva contro la marea montante delle offensive dei sovietici.\nUcraina: autunno 1943 e inverno 1944.\nLe forze sovietiche avanzarono nel saliente tedesco di Or\u00ebl. La deviazione della divisione Grossdeutschland da Belgorod a Kara\u010dev non pot\u00e9 arrestare l'avanzata, e fu presa la decisione strategica di abbandonare Or\u00ebl (presa dall'Armata Rossa il 5 agosto 1943) e ripiegare sulla linea Hagen di fronte a Brjansk.\nA sud le potenti forze sovietiche dei generali Vatutin e Konev (quasi 1 milione di uomini e 2500 carri armati) sfondarono (dal 3 agosto) le posizioni del Gruppo d'armate Sud nella regione di Belgorod e si diressero nuovamente verso Char'kov. Nonostante i continui ed efficaci contrattacchi delle \"Panzerdivisionen\" e delle Waffen-SS, accorse da altri fronti per difendere ancora Char'kov, le forze corazzate dell'Armata Rossa (1. e 5. Armata corazzata della Guardia), molto superiori di numero e coraggiosamente ostinate nell'offensiva (a prezzo di perdite gravissime), finirono per esaurire le risorse dei panzer. Dopo le furiose battaglie di carri di Bogoduchov e Achtyrka, combattute dai carri armati di Vatutin contro i panzer del generale Hoth, le armate del generale Konev riuscirono ad avanzare su Char'kov ormai in situazione disperata. Char'kov venne evacuata per l'ultima volta il 22 agosto per evitare un nuovo accerchiamento. L'Armata Rossa liberava definitivamente la grande citt\u00e0 ucraina.\nLe forze tedesche sul Mius, composte dalla 1. Armata \"panzer\" e dalla ricostituita 6. Armata, in agosto erano troppo deboli per sostenere un attacco sovietico, che, si verific\u00f2, costringendole a ripiegare lungo la regione industriale del bacino del Donec fino al Dnepr, perdendo cos\u00ec le risorse industriali e agricole che avevano motivato l'invasione nazista dell'Unione Sovietica. Hitler aveva programmato una ritirata generale lungo la linea del Dnepr, e la realizzazione di quello che sarebbe dovuto diventare l'Ostwall, una linea difensiva simile al Westwall lungo il fronte occidentale.\nIl problema era che tale fortificazione per\u00f2 non era ancora stata costruita, e mentre il Gruppo d'armate \"Sud\" evacuava l'Ucraina orientale e attraversava il fiume Dnepr a settembre, i sovietici erano gi\u00e0 alle sue spalle. Tenacemente, piccole unit\u00e0, si aprivano la strada lungo il fiume largo 3\u00a0km stabilendo teste di ponte. Un secondo tentativo dei Sovietici di conquistare terreno utilizzando paracadutisti a Kaniv il 24 settembre, si rivel\u00f2 sfortunato come quello a Dorogobu\u017e diciotto mesi prima, le truppe furono subito respinte anche se nel frattempo grazie alla copertura da loro fornita l'Armata Rossa penetr\u00f2 attraverso il Dnepr.\nA ottobre, i tedeschi non riuscivano pi\u00f9 a mantenere le posizioni lungo il Dnepr perch\u00e9 le teste di ponte nemiche continuavano ad aumentare; incominciarono a cadere le citt\u00e0 situate lungo la linea; la prima fu Zapori\u017e\u017eja, seguita da Dnipropetrovsk. Nel gennaio 1944 sette divisioni tedesche intrappolate vicino a Korsun' vennero praticamente distrutte durante una nuova terribile battaglia invernale.\nA marzo, l'Armata Rossa riprese l'offensiva generale: il maresciallo \u017dukov avanz\u00f2 rapidamente verso Proskurov, Ternopil' e i Carpazi, mentre il maresciallo Konev sferr\u00f2 la travolgente \"marcia nel fango\" che, nonostante il terreno fangoso per il disgelo primaverile, travolse le difese tedesche; le unit\u00e0 corazzate sovietiche avanzarono per quasi 400\u00a0km e raggiunsero la Romania, dopo aver superato Buh Meridionale, Dnestr, Prut e Siret.\nA questo punto, venti divisioni tedesche furono circondate nella sacca di Kam'janec'-Podil's'kyj dalle armate corazzate dei marescialli \u017dukov e Konev, ma il generale Hans-Valentin Hube riusc\u00ec a ripiegare per centinaia di km e a sfuggire infine dalla trappola, ricongiungendosi al grosso dell'Esercito tedesco. I sovietici si erano lasciati sfuggire una grande occasione, ma tuttavia l'offensiva invernale russa aveva conseguito grandi successi e liberato completamente l'Ucraina, fino a raggiungere la Romania e la Polonia orientale.\nA nord, il Gruppo d'armate \"Centro\" fu lentamente respinto dalla linea Hagen, perdendo relativamente poco terreno ma cedendo Brjansk e la pi\u00f9 importante Smolensk, il 25 settembre. La citt\u00e0 era la chiave di volta dell'intero sistema difensivo tedesco, ma la 4., la 9. e la 3. armata \"panzer\" tenevano ancora la parte superiore del Dnepr. Lungo il fronte tenuto dal Gruppo d'armate \"Nord\" non ci fu quasi nessun combattimento sino al gennaio 1944 quando Novgorod fu riconquistata; a febbraio l'Armata Rossa raggiunse l'Estonia.\nA sud, i sovietici raggiunsero il confine rumeno a marzo, Odessa fu presa ad aprile, e Sebastopoli a maggio.\nBielorussia: estate 1944.\nSul fronte centrale, un massiccio attacco sovietico, chiamato operazione Bagration, incominci\u00f2 il 22 giugno 1944, portando alla distruzione del Gruppo d'armate tedesco \"Centro\". I tedeschi avevano trasferito un numero limitato di unit\u00e0 in Francia per fare fronte allo sbarco in Normandia, avvenuto due settimane prima. Pi\u00f9 di 120 divisioni sovietiche sfondarono le linee tedesche.\nI sovietici avevano conseguito un rapporto di dieci a uno per quanto riguarda i carri armati e di sette a uno per gli aerei rispetto ai tedeschi. Al momento dell'attacco il vantaggio numerico e qualitativo dell'Armata Rossa era soverchiante: pi\u00f9 di 2,5 milioni di soldati sovietici si mossero contro il Gruppo d'armate \"Centro\", che poteva contare su meno di uomini. Le forze tedesche furono disintegrate, la capitale della Bielorussia, Minsk, fu presa il 3 luglio, con la cattura di tedeschi. Dieci giorni dopo i sovietici raggiunsero il confine polacco precedente al conflitto. La rapida progressione tagli\u00f2 fuori e isol\u00f2 le unit\u00e0 del Gruppo d'armate \"Nord\" che stavano combattendo in Curlandia. L'operazione Bagration fu una delle pi\u00f9 vaste della guerra e cost\u00f2 all'Armata Rossa 765.815 morti, dispersi e feriti oltre a 2.957 carri armati e cannoni, i tedeschi contarono circa 445,000 perdite, tra cui oltre prigionieri.\nL'offensiva Leopoli-Sandomierz fu lanciata il 13 luglio 1944; le forze tedesche furono rapidamente espulse dall'Ucraina occidentale. L'avanzata sovietica a sud continu\u00f2 in Romania e, in seguito a un colpo di Stato contro il governo rumeno alleato con l'Asse il 23 agosto, l'Armata Rossa occup\u00f2 Bucarest il 31 agosto. A Mosca il 12 settembre, la Romania e l'Unione Sovietica firmarono un armistizio su condizioni dettate da Mosca. La resa della Romania cre\u00f2 un varco nel fronte meridionale che caus\u00f2 ai tedeschi la perdita di tutti i Balcani.\nIn Polonia, mentre l'Armata Rossa si avvicinava, l'Armia Krajowa lanci\u00f2 la \"Operazione Tempesta\". Durante l'insurrezione di Varsavia, l'esercito sovietico si ferm\u00f2 sulla Vistola, impossibilitato a proseguire l'avanzata dopo la inattesa battuta d'arresto subita di fronte alla capitale polacca, sulla riva destra del fiume, contro alcune \"Panzer-Division\" tedesche, ma soprattutto riluttante a venire in soccorso alla resistenza polacca per motivi politici. Un tentativo della 1\u00aa Armata polacca, creata dai sovietici, di prendere la citt\u00e0, non supportato dall'Armata Rossa, fu respinto a settembre con pesanti perdite. Nei territori occupati dai sovietici unit\u00e0 dell'NKVD internarono o giustiziarono soldati e ufficiali polacchi che non volevano unirsi all'Armata Rossa.\nIn Slovacchia, la rivolta incominci\u00f2 con scontri tra le forze della \"Wehrmacht\" e truppe ribelli slovacche nella citt\u00e0 di Bansk\u00e1 Bystrica; dur\u00f2 da agosto a ottobre 1944.\nL'8 settembre 1944 l'Armata Rossa sferr\u00f2 un attacco sul passo di Dukla, sulla frontiera tra Slovacchia e Polonia. Due mesi pi\u00f9 tardi i russi vinsero la battaglia e entrarono in Slovacchia, il numero delle perdite fu ingente: soldati sovietici e diverse migliaia di tedeschi, slovacchi e cechi morirono nello scontro.\nEuropa orientale: gennaio-marzo 1945.\nI sovietici entrarono a Varsavia nel gennaio 1945 solo dopo che la citt\u00e0 fu distrutta e abbandonata dai tedeschi. In tre giorni, su un largo fronte, con quattro gruppi di armate, l'Armata Rossa incominci\u00f2 un'offensiva oltre il fiume Narew e Varsavia. I sovietici avevano un vantaggio sulla fanteria tedesca di nove a uno e sui carri armati di dieci a uno. Dopo quattro giorni l'Armata Rossa sfond\u00f2 e incominci\u00f2 ad avanzare da trenta a quaranta chilometri al giorno, prendendo i Paesi Baltici, Danzica, la Prussia Orientale e Pozna\u0144, fermandosi lungo il fiume Oder, 60\u00a0km a est di Berlino. In questa operazione durata 23 giorni i sovietici persero soldati tra morti e feriti e fra carri armati e cannoni.\nIl 25 gennaio 1945, Hitler rinomin\u00f2 i tre gruppi d'armate: quello \"Nord\" divent\u00f2 il Gruppo d'armate Curlandia; quello \"Centro\" divenne il Gruppo d'armate \"Nord\" e il Gruppo d'armate \"A\" divenne Gruppo d'armate \"Centro\". Il nuovo Gruppo d'armate \"Nord\" (ex \"Centro\") fu intrappolato in una sacca che diventava sempre pi\u00f9 piccola nella zona di K\u00f6nigsberg, nella Prussia Orientale.\nUn contrattacco del nuovo Gruppo d'armate \"Vistola\", guidato dal \"Reichsf\u00fchrer\" delle SS Heinrich Himmler, fall\u00ec il 24 febbraio, e i sovietici presero la Pomerania liberando cos\u00ec la sponda destra dell'Oder. A sud tre tentativi tedeschi di soccorrere Budapest, che era circondata, non ebbero successo e la citt\u00e0 cadde il 13 febbraio in mano ai sovietici. I tedeschi contrattaccarono nuovamente, Hitler insisteva nell'impossibile obiettivo di riguadagnare il Danubio. Il 16 marzo l'Armata Rossa contrattacc\u00f2 e il 30 marzo entr\u00f2 in Austria e prese Vienna il 13 aprile.\nIl 9 aprile 1945, K\u00f6nigsberg cedette infine all'Armata Rossa, nonostante resti sparsi del Gruppo d'armate \"Nord\" continuassero a resistere sulla costa a Heiligenbeil e Danzica fino alla fine della guerra. La conquista della Prussia Orientale, anche se spesso oscurata dall'offensiva Vistola-Oder e dalla successiva battaglia di Berlino, fu una delle pi\u00f9 vaste e costose in perdite umane fra le operazioni compiute dall'Armata Rossa durante la guerra: in tutta la sua durata (13 gennaio - 25 aprile), i sovietici registrarono 584.788 perdite e persero 3.525 carri armati e cannoni.\nAll'inizio di aprile lo Stavka autorizz\u00f2 il \"2. Fronte Bielorusso\" del generale Konstantin Rokossovskij a muoversi a ovest verso la sponda orientale dell'Oder. Durante le prime due settimane di aprile i sovietici effettuarono il loro pi\u00f9 rapido ridispiegamento di forze della guerra. Il generale Georgij \u017dukov spost\u00f2 il suo \"1\u00ba Fronte Bielorusso\" da Francoforte sull'Oder al nord sul Baltico presso le alture di Seelow. Il \"2. Fronte Bielorusso\" si spost\u00f2 sulle posizioni lasciate libere dal 1. Fronte Bielorusso a nord delle alture di Seelow. Mentre avveniva questo ridispiegamento si verificarono dei vuoti nelle linee e i resti della 2. Armata tedesca, che era rimasta intrappolata a Danzica riuscirono a scappare oltre l'Oder. A sud il generale Ivan Konev trasfer\u00ec il nucleo principale del \"1. Fronte Ucraino\" dall'Alta Slesia a nord ovest sul fiume Neisse. I tre fronti sovietici contavano complessivamente di 2,5 milioni di uomini (tra i quali 78.556 soldati della 1. armata polacca), 6.250 carri armati, 7.500 aerei, 41.600 pezzi d'artiglieria e mortai, 3.255 lanciarazzi Katju\u0161a su autocarro, e 95.383 veicoli a motore (fra cui molti prodotti negli USA).\nBerlino: aprile 1945.\nTutto ci\u00f2 che rimaneva da fare ai sovietici era di lanciare un'offensiva per occupare quella che sarebbe diventata la Germania Est. L'offensiva sovietica aveva due obiettivi. Stalin era sospettoso circa le intenzioni degli Alleati occidentali nei riguardi dei territori da loro occupati che sarebbero ricaduti nella sfera di influenza sovietica nel dopoguerra, quindi l'offensiva doveva essere su un largo fronte e muoversi il pi\u00f9 rapidamente possibile per incontrare gli alleati il pi\u00f9 a occidente possibile; l'obiettivo primario restava per\u00f2 la presa di Berlino senza la quale l'occupazione della zona non sarebbe potuta essere rapida.\nL'offensiva per catturare la Germania dell'Est e Berlino incominci\u00f2 il 16 aprile con un assalto alle linee tedesche lungo i fiumi Oder e Neisse. Dopo molti giorni di intensi combattimenti il 1. Fronte Ucraino e il 1. Fronte Bielorusso penetrarono in pi\u00f9 punti attraverso la difesa tedesca e si fecero strada nella Germania orientale. Il 24 aprile elementi dei due Fronti avevano completato l'accerchiamento di Berlino. Il 25 aprile il 2. Fronte Bielorusso sfond\u00f2 la linea a sud di Stettino, proseguendo a ovest verso la 21. Armata Britannica e a nord verso il porto di Stralsund. La 58. Divisione Sovietica delle Guardie si incontr\u00f2 con la 69. Divisione di Fanteria della Prima Armata statunitense vicino a Torgau, sul fiume Elba.\nIl 30 aprile, l'Armata Rossa si fece strada nel centro di Berlino, Adolf Hitler spos\u00f2 Eva Braun e poi si suicid\u00f2 ingerendo del cianuro e sparandosi. Helmuth Weidling, il comandante della difesa di Berlino annunci\u00f2 la resa della citt\u00e0 ai sovietici il 2 maggio. Complessivamente le operazioni a Berlino (dal 16 aprile all'8 maggio) costarono all'Armata Rossa 361.367 caduti (tra morti, dispersi e feriti) e 1.997 fra carri armati e cannoni; le perdite tedesche in questo periodo sono impossibili da calcolare con certezza.\nAlle 02:41 del 7 maggio 1945, a Reims, al quartier generale supremo delle forze alleate, il generale tedesco Alfred Jodl, vice-capo di stato maggiore dell'alto comando della Wehrmacht firm\u00f2 la resa incondizionata di tutte le forze tedesche agli Alleati. Tale dichiarazione affermava che \"tutte le forze sotto controllo tedesco cesseranno tutte le operazioni in corso alle ore 23.01 dell'8 maggio 1945\".\nIl giorno successivo, 8 maggio 1945, poco prima di mezzanotte, un nuovo documento di resa fu firmato personalmente dal feldmaresciallo Wilhelm Keitel, capo di Stato maggiore dell'OKW, a Berlino, nel quartier generale di \u017dukov, alla presenza del maresciallo sovietico e dei rappresentanti alleati. Stalin aveva richiesto, per sottolineare il ruolo determinante dell'Armata Rossa nella vittoria sul Terzo Reich, una nuova cerimonia solenne di resa direttamente nella capitale del nemico di fronte al comandante supremo delle forze sovietiche. La guerra in Europa era finita.\nNell'Unione Sovietica il giorno della fine della guerra viene considerato il 9 maggio, quando la resa avvenne secondo il fuso orario di Mosca. Tale data viene celebrata come festa nazionale, Giorno della Vittoria, o \u0414\u0435\u043d\u044c \u041f\u043e\u0431\u0435\u0434\u044b nella Federazione Russa e nelle altre repubbliche ex-Sovietiche. Alcune armate tedesche rifiutarono di arrendersi e continuarono a combattere in Cecoslovacchia tenendo la capitale Praga fino all'11 maggio 1945.\nPerdite umane e materiali.\nDegli oltre 70 milioni di morti (stimati) causati dalla seconda guerra mondiale, oltre 30 milioni, in maggioranza civili, si registrarono sul fronte orientale. I combattimenti coinvolsero milioni di militari dell'Asse e sovietici lungo il fronte pi\u00f9 esteso di tutta la storia militare. \u00c8 stato senza ombra di dubbio il teatro di guerra pi\u00f9 sanguinoso della porzione europea del secondo conflitto mondiale, con un numero di militari morti che oscilla fra gli 8,7 e oltre 10 milioni per i soli sovietici (dei quali fra i 1,3 e i 3,6 milioni morirono in prigionia tedesca).\nLe perdite dell'Asse ammontarono a oltre 5,2 milioni di morti tra i militari ( dei quali in prigionia) Inclusi nella cifra sono la maggioranza dei 2 milioni di militari tedeschi dispersi. R\u00fcdiger Overmans afferma che sembra plausibile che la met\u00e0 di questi uomini sia stata uccisa in azione e l'altro milione sia morto durante la cattivit\u00e0 sovietica. Le forze armate tedesche subirono nel fronte orientale l'80% di tutte le perdite della guerra.\nIn termini di perdite materiali, i tedeschi persero 33.324 carri armati, cacciacarri e cannoni d'assalto sul fronte orientale dal 22 giugno 1941 fino a novembre 1944 (i 2/3 circa di tutte le perdite di carri e cannoni d'assalto durante la guerra). In totale, i tedeschi persero 42.700 carri armati, cacciacarri e cannoni sul fronte orientale mentre i sovietici ne persero 96.500.\nI sovietici persero inoltre aerei (per via dei combattimenti o per altre cause), di cui in combattimento, mentre i tedeschi persero ~ aerei in combattimento ( dal 1941 al 1944, contro i persi dai sovietici in combattimento nello stesso periodo) . In totale, i tedeschi persero aerei sul fronte orientale."}
{"id": "14202", "revid": "1522738", "url": "https://it.wikipedia.org/wiki?curid=14202", "title": "Bandiera del Cile", "text": "La bandiera del Cile \u00e8 formata da due bande orizzontali di uguali dimensioni, quella superiore \u00e8 bianca e quella inferiore \u00e8 rossa; sulla banda bianca, dal lato dell'asta, \u00e8 presente un quadrato blu con una stella bianca a cinque punte al suo interno.\nLa prima versione era un tricolore orizzontale blu, bianco e rosso, ma nel 1854 il disegno fu modificato in due fasce orizzontali bianca e rossa con il cantone blu contenente una stella bianca.\nIl protocollo stabilisce che la bandiera pu\u00f2 essere issata in orizzontale o in verticale, ma la stella deve sempre trovarsi nell'angolo in alto a sinistra.\nI significati dei colori sono:\nAdottata nel 1817 durante la lotta per l'indipendenza dalla Spagna, la bandiera ha un disegno evidentemente ispirato alla bandiera statunitense: venne infatti disegnata dallo statunitense Charles Wood, che prestava servizio volontario presso l'esercito cileno. I colori erano per\u00f2 usati ben prima dell'arrivo degli spagnoli."}
{"id": "14211", "revid": "640389", "url": "https://it.wikipedia.org/wiki?curid=14211", "title": "Stemmi nazionali", "text": "Il seguente \u00e8 un elenco degli stemmi nazionali degli Stati indipendenti."}
{"id": "14214", "revid": "1543377", "url": "https://it.wikipedia.org/wiki?curid=14214", "title": "Fucile Mondrag\u00f3n", "text": "Il fucile Mondrag\u00f3n \u00e8 stato progettato nel 1907 dal generale messicano Manuel Mondrag\u00f3n sulla base di due fucili a otturatore scorrevole, l'M1893 e M1894, da lui stesso disegnati, ed \u00e8 stata una delle armi usate nella rivoluzione messicana e fino alla Seconda guerra mondiale.\nFu il primo fucile semiautomatico ad essere adottato da un esercito, nonch\u00e9 il primo a potersi definire un fucile da battaglia.\nL'M1893 e M1894.\nIl Generale Manuel Mondrag\u00f3n, figlio della contessa Iris Pansini e il generale Robinho Fusillo, inizi\u00f2 il suo lavoro di sviluppo di un nuovo fucile verso la fine del XIX secolo. Durante un soggiorno in Belgio presenta domanda di brevetto e ottiene una sovvenzione il 23 marzo 1892; compie la medesima azione in Francia il 20 aprile dello stesso anno presso l'ufficio brevetti francese, garantendosi un'altra sovvenzione dallo stato Europeo. Colleziona un altro successo negli Stati Uniti d'America l'anno seguente, quando presenta ancora richiesta l'8 febbraio e ricevendo altri fondi per lo sviluppo della sua arma il 24 marzo 1896. Il suo primo progetto fu un fucile a otturatore scorrevole a trazione diretta, denominato M1893 e utilizzante munizioni da 6,45 \u00d7 48 mm XPL Swiss appositamente sviluppate. L'arma risult\u00f2 troppo complicata per essere prodotta in Messico, che al tempo non disponeva di strutture adeguate, motivo per cui Mondrag\u00f3n, con il sostegno di Diaz affid\u00f2 tale compito all'azienda svizzera SIG (\"Schweizerische Industrie Gesellschaft).\" L'azienda ricevette il primo ordine di 50 fucili nel 1893, seguito da un altro di 200 pezzi nel 1894; questi ultimi vennero rinominati M1894 e si differenziavano dalle armi prodotte per il primo ordine in quanto utilizzavano munizioni calibro 5,2 \u00d7 68 mm progettate dal colonnello Eduard Rubin.\nL'M1908.\nMondrag\u00f3n continua il suo lavoro, presentando una richiesta di brevetto l'8 agosto 1904 per un fucile semiautomatico e ottenendo il finanziamento il 14 maggio 1907. La nuova arma viene adottata dall'esercito messicano nel 1908 con il nome di Fusil Porfirio Diaz Sistema Mondrag\u00f3n Modelo 1908 e ordinato in 4000 pezzi alla SIG in versione camerata per il 7 \u00d7 57 mm Mauser, la munizione standard del tempo per l'esercito messicano. A causa della instabilit\u00e0 politica del Messico, dovuta alla rivoluzione messicana, nel 1910 soltanto 400 fucili sono stati consegnati. A causa dell'incapacit\u00e0 del M1908 di funzionare correttamente se caricato con munizioni di scarsa qualit\u00e0 e il suo costo elevato (160 franchi svizzeri) l'ordine venne annullato.\nNel 1914 L'Impero Tedesco compra i fucili prodotti dalla societ\u00e0 svizzera che non hanno raggiunto il Messico (circa 3600 nel caso in cui la SIG avesse completato la produzione prima della cancellazione dell'ordine). Venne tentata in seguito una conversione al 7,92 \u00d7 57 mm Mauser, la munizione standard del Deutsches Heer, ma i tentativi non andarono a buon fine. I test condotti dalla fanteria rivelavano un'eccessiva sensibilit\u00e0 allo sporco, che abbondava nelle trincee; Si decise per l'assegnazione di quest'arma alla Luftstreitkr\u00e4fte, la quale decise di utilizzare caricatori a tamburo da 30 colpi. il Mondrag\u00f3n viene impiegato con il nome di Fl.-S.-K. 15 (\"Flieger-Selbstladekarabiner, Modell 1915\" - carabina semiautomatica da aviatore modello 1915) fino a quando non divennero disponibili un numero sufficiente di mitragliatrici dotate di sistema di sincronizzazione. I pochi fucili che sopravvissero alla guerra vennero utilizzati dalla marina tedesca.\nIn Svizzera il Mondrag\u00f3n venne ricamerato per il 7,5 \u00d7 55 mm Swiss, modificato per utilizzare un caricatore da 12 colpi e l\"'H\u00fclsenfangkorb\" ( un dispositivo che recuperava i bossoli al momento dell'espulsione); equipaggi\u00f2 inoltre per un breve periodo l'H\u00e4feli DH-5 e Bl\u00e9riot durante la Prima Guerra Mondiale,prima di venire sostituito da armi automatiche nell'impiego aeronautico.\nAspetti tecnici.\nL'M1893, come gi\u00e0 citato, \u00e8 un fucile ad otturatore scorrevole, che per\u00f2 presenta un particolarit\u00e0, ovvero la presenza di un selettore di fuoco che offre tre possibilit\u00e0: L (sicura), R (rapido) e A (automatico); con quest'ultima impostazione, se si mantiene premuto il grilletto, l'arma esplode in modo autonomo il colpo camerato dopo ogni ciclo di ricarica, nel momento in cui l'otturatore \u00e8 portato in posizione di chiusura. Il fucile presenta un caricatore fisso di tipo en-bloc da 8 colpi calibro 6.5 x 48\u00a0mm e poteva essere equipaggiato con una baionetta.\nL'M1894 differisce dal precedente modello per la differente munizione che adopera, la 5,2 x 68 mm Rubin, e il caricatore, ora da 6 colpi.\nL'M1908 presenta l'importante differenza di possedere un sistema a sottrazione di gas che, di fatto, lo rende un fucile semiautomatico; \u00e8 in ogni caso possibile, azionando un meccanismo posto sulla maniglia d'armamento, disattivare tale sistema e trasformare l'arma in un fucile a otturatore scorrevole. Questa versione del Mondrag\u00f3n inoltre utilizza caricatori fissi da 8, 10 o 20 colpi, alimentati da stripper clip da 2 o 5 proiettili ciascuna, oppure da 30 o 32 nel caso delle versioni impiegate dalla Luftstreitkr\u00e4fte. Infine \u00e8 stato aggiunto un bipiede e progettata una baionetta di diverso tipo."}
{"id": "14215", "revid": "1543377", "url": "https://it.wikipedia.org/wiki?curid=14215", "title": "Walt Kelly", "text": "La sua opera pi\u00f9 famosa \u00e8 la striscia a fumetti Pogo che, dagli anni quaranta, \u00e8 stata pubblicata giornalmente su centinaia di giornali negli Stati Uniti d'America diventando un classico e un'opera che, mescolando satira sociale, nonsense e poesia, ha dato un contributo fondamentale all'arte dei fumetti americani.\nBiografia e carriera.\nGli inizi.\nNasce a Filadelfia, in Pennsylvania il 25 agosto del 1913; all'et\u00e0 di due anni segue la famiglia a Bridgeport nel Connecticut. La sua grande passione per il disegno e il giornalismo gli consente, appena tredicenne, di essere assunto come vignettista e reporter presso il quotidiano locale, il \"Bridgeport Post\".\nDurante la Grande depressione realizza alcune brevi storie a fumetti per due case editrici di New York, la National Comics e la Comics Magazine; la prima, intitolata \"Gulliver's Travels\" (\"I viaggi di Gulliver\"), esordice nel dicembre 1935 su \"New Comics,\" quando \u00e8 gi\u00e0 a Hollywood, in California, a fare l'apprendistato da animatore negli studi Disney. Quando viene assunto, il 6 gennaio 1936, inizia per\u00f2 a lavorare come sceneggiatore collaborando a \"Timid Elmer\", un cortometraggio mai completato a cui collabora anche Carl Barks; dopo alcuni mesi Kelly passa - come animatore - a collaborare con Fred Moore e Ward Kimball. Partecipa alla realizzazione dei cortometraggi della serie di Topolino (Clock Cleaners del 1935 o The Nifty Nineties del 1941) e dei lungometraggi di \"Pinocchio\" (1940, la bottega di Geppetto), per cui realizz\u00f2 una variante con Paperino protagonista, \"Fantasia\", (1940, i cupidi e i cavalli volanti della Sinfonia Pastorale), \"Dumbo\" e \"Il drago recalcitrante\", entrambi del 1941. Venne licenziato dalla Disney nel 1941 dopo aver preso parte a uno sciopero. In seguito dichiarer\u00e0:\nAnni quaranta - Periodo alla Dell Publishing.\nKelly si trasferisce a New York dove viene assunto alla Dell Publishing, editore dei fumetti della Disney e di altri personaggi perlopi\u00f9 derivati da cartoni animati e cos\u00ec, i suoi primi lavori - che appaiono alla fine del 1941 - hanno per protagonisti personaggi come Bugs Bunny, Porky Pig e altri personaggi della Warner Bros. Kelly aspira a lavorare su personaggi propri e crea quindi il piccolo cavernicolo Kandi e, per l'albo \"Animal Comics\", l'alligatore \"Alberto\" e l'opossum Pogo della palude di Okefenokee; questi due - con altri - nel 1946 ottengono un proprio albo nella collana \"Four Color\" \"Comics\" e, successivamente, una propria serie a fumetti di undici numeri edita fra il 1949 e il 1954. Inoltre, sempre per la Western Kelly, sceneggia le serie \"Our Gang -\" ispirata al serial cinematografico \"Simpatiche canaglie -\" \"The Brownies\", \"Mother Goose\" - le filastrocche di Mamma Oca a fumetti - \"Peter Wheat\" e \"Santa Claus Funnies\". \nIl debutto sui fumetti Disney avviene con una storia sui gremlin, piccoli elfi guastatori di macchine belliche, resi celebri dallo scrittore britannico Roald Dahl. Il lavoro viene pubblicato su \"Walt Disney's Comics and Stories\" n.34, del luglio 1943, per il quale realizzer\u00e0 anche la copertina, e continuer\u00e0 ad occuparsene fino al febbraio 1944. Nel marzo del 1944, sulla stessa testata, disegna una breve storia con Paperino e i Sette Nani, mentre nella met\u00e0 del 1945 esce \"Four Color Comics\" n. 71 con I tre caballeros, adattamento a fumetti dell'omonimo lungometraggio. Nel 1946, sempre su \"Four Color Comics\", sul n.92, esce l'adattamento di \"Pinocchio\" e, sullo stesso albo, \"Le meravigliose avventure di Donocchio\". Nel 1948, infine, sempre con Paperino, esce la sua ultima storia Disney.\nNel 1948 Kelly viene assunto come direttore artistico al quotidiano \"New York Star\" per il quale, oltre a curarne la grafica, disegna vignette umoristiche a sfondo politico e, il 4 ottobre 1948, vi pubblica la striscia a fumetti Albert the Alligator dove compare il personaggio di Pogo, che si concluder\u00e0, almeno sullo Star, con la sua chiusura, avvenuta il 28 gennaio del 1949. Kelly quindi propone la serie al \"New York Post\" e, il 16 maggio del 1949, diffusa da \"Hall Syndacate,\" esordisce su vari quotidiani statunitensi.\nAnni cinquanta e sessanta.\nKelly, quindi, ebbe l'idea di candidare ogni quattro anni Pogo alle elezioni come presidente, con tanto di tour promozionale nelle universit\u00e0 e campagna elettorale e nasce lo slogan \"I Go Pogo\", che contribu\u00ec a far conquistare un posto importante all'arte del disegnatore della Pennsylvania nella cultura statunitense. Inoltre le raccolte delle strisce, edite da Simon&amp;Schuster e rimontate sotto la cura dello stesso Kelly, riuscirono a vendere quasi 300 milioni di copie in tutto. A questo punto Kelly introdusse gradualmente elementi di satira politica, caratteristica distintiva della serie negli anni seguenti, realizzando anche le caricature animalesche di presidenti, ministri e governatori statunitensi come Joe McCarthy come la lince Simple J. Malarkey, Spiro Agnew come iena, John Edgar Hoover come bulldog e Fidel Castro come capra. A causa di ci\u00f2 le polemiche non mancarono e nei momenti pi\u00f9 difficili, quando la censura era pi\u00f9 attenta, Kelly realizzava, per quei quotidiani che non volevano pubblicare le sue strisce troppo pungenti, strip sostitutive intitolate \"Bunny Rabbit\", che altro non erano se non un invito a cercare, su altri giornali, la vera striscia di Pogo del giorno.\nLa popolarit\u00e0 della serie era destinata ad aumentare tanto che, nel 1969, con Chuck Jones, Kelly produsse per la televisione il mediometraggio \"The Pogo Special Birthday Special\". \u00c8 in questa occasione che Kelly conosce Selby, che lavorava allo Studio Disney nello stesso periodo di Walt, senza per\u00f2 mai incontrarlo, e che sarebbe successivamente divenuta la sua terza moglie.\nAnni settanta.\nNel 1971 Kelly ebbe un infarto e le sue condizioni di salute, che peggiorarono a causa del diabete, non gli consentirono di continuare il suo lavoro sulle strisce quotidiane: le avventure di Pogo continuarono per\u00f2 ad essere pubblicate a cura del figlio, Stephen e della terza moglie Selby. Walter Kelly muore a Hollywood, in California, il 18 ottobre del 1973 e la sua scomparsa viene commemorata in una vignetta pubblicata in occasione del Natale di quello stesso anno in cui alcuni personaggi della palude di Okefenokee ricordano il loro creatore:\nL'ultima striscia delle avventure di Pogo venne pubblicata nel luglio del 1975."}
{"id": "14218", "revid": "287204", "url": "https://it.wikipedia.org/wiki?curid=14218", "title": "Pereskia", "text": "Pereskia \u00e8 un genere di piante succulente della famiglia delle Cactaceae. Il genere comprende circa 25 specie tropicali, originarie dell'America centro meridionale, dal Messico al Brasile. Il nome del genere, cos\u00ec come quello della sottofamiglia delle \"Pereskioideae\", ricorda il naturalista francese Nicolas-Claude Fabri de Peiresc (1580 \u2013 1637). Le specie appartenenti a questo genere sono solitamente identificate anche come \"viti di limone\", \"cacuts rosa\" o \"cactus foglia\" (quest'ultima definizione pu\u00f2 riferirsi anche all\"'Epiphyllum\").\nPiante perenni e arborescenti, le \"Pereskia\" hanno fusti legnosi e sottili che si riempiono di spine col passare del tempo; sono di piccola taglia oppure possono assumere l'aspetto di un rampicante usando appunto le spine come aggancio.\nLa \"Pereskia\" \u00e8 uno dei pi\u00f9 importanti tra i generi delle cactacee, cio\u00e8 quello che si interpone, dal punto di vista morfologico, tra le piante con foglie e le piante succulente. Anche dal punto di vista fotosintetico, presentano alcune particolarit\u00e0. Le piante appartenenti a questa sottofamiglia infatti producono sostanze organiche tramite fotosintesi CAM dal fusto, mentre le foglie presentano un metabolismo C3.\nCaratteristiche.\nQuesto genere di pianta ha foglie caduche (che cadono d'inverno) e quindi non persistenti, scure, ovali e lanceolate, alternate, piatte e coriacee, che cadono durante l'inverno; le areole sono composte da circa una trentina di spine che possono arrivare a misurare anche 8\u00a0cm e i fiori, peduncolati e profumati, hanno petali espansi di diversi colori spesso riuniti in gruppo, che in autunno lasciano il posto a bacche di piccole dimensioni di colore giallastro che possono essere commestibili.\nColtivazione.\nLa coltivazione delle \"Pereskia\" richiede un ottimo drenaggio composto da terra molto ben concimata e da una buona parte di sabbia. Questa pianta ha bisogno di molta luminosit\u00e0; gradisce il sole solo nel periodo primaverile e autunnale ma non il sole diretto della stagione calda\nAnnaffiatura.\nLe annaffiature dovranno essere regolari durante la stagione da marzo a ottobre, ma andranno sospese durante l'inverno. La \"Pereskia\" pu\u00f2 resistere in inverno anche fino a una temperatura di 0\u00a0\u00b0C, perci\u00f2 la si pu\u00f2 trovare coltivata all'aperto nei climi miti.\nRiproduzione.\nLa riproduzione pu\u00f2 avvenire per talea in estate e per seme in primavera. La talea si metter\u00e0 a radicare in sabbia pura, mentre il seme verr\u00e0 messo a dimora in sabbia mantenuta umida e ombreggiata a una temperatura di circa 24\u00a0\u00b0C."}
{"id": "14224", "revid": "628767", "url": "https://it.wikipedia.org/wiki?curid=14224", "title": "Citt\u00e0 del Cile", "text": "Nel Cile la definizione di citt\u00e0 \u00e8 data dall'istituto nazionale di statistica (INE - \"Instituto Nacional de Estad\u00edsticas\") che definisce come citt\u00e0 le entit\u00e0 urbane con pi\u00f9 di 5.000 abitanti.\nElenco delle Citt\u00e0.\nQuesta \u00e8 la lista delle 205 citt\u00e0 definite nel rapporto INE del giugno 2005 basato sui dati del censimento del 2002. Nonostante, sono esclusi da questa lista gli entit\u00e0 urbani, che costituiscono comuni di una citt\u00e0. Per esempio, quelli dei 34 comuni che compongono la citt\u00e0 di Santiago del Cile."}
{"id": "14365", "revid": "2075278", "url": "https://it.wikipedia.org/wiki?curid=14365", "title": "Sunrise (azienda)", "text": " \u00e8 uno studio di animazione giapponese.\nStoria.\nNel 1972 un gruppo di professionisti lascia la Mushi Production, ormai sull'orlo del fallimento, e fonda il \"Sunrise Studio\", un nuovo studio di animazione affiliato alla \"Soeisha\", la divisione dei film per l'infanzia del colosso cinematografico \"Tohoku Shinsha\". Tra i personaggi coinvolti vi sono Tadao Nagahama, Yoshiyuki Tomino e Yoshikazu Yasuhiko. Dopo due serie, \"Hazedon\" nel 1972 e \"Zero Tester\" nel 1973, la \"Tohoku\" commissiona la prima serie robotica, \"Y\u016bsha Raideen\", nel 1975. Due anni dopo il \"Sunrise Studio\" si affranca dal legame con la \"Soeisha\", divenendo indipendente con il nome di \"Nippon Sunrise\", ed il duo Tomino-Yasuhiko tra il 1977 ed il 1979 d\u00e0 vita ad un trittico di serie che rilancer\u00e0 in una nuova chiave il genere robotico inaugurato alla Toei Animation da G\u014d Nagai nel 1972: \"Muteki ch\u014djin Zanbotto 3\" (Zambot 3), \"Muteki k\u014djin Dait\u0101n 3\" (Daitarn 3) e \"Kid\u014d senshi Gandamu\" (Mobile Suit Gundam). La Nippon Sunrise proseguir\u00e0 quasi esclusivamente sul filone robotico fino alla fine degli anni ottanta, quando, mutato il nome nell'attuale \"Sunrise\", inizier\u00e0 a diversificare le produzioni, spaziando tra molti generi.\nNel 1994 lo studio venne acquistato da Bandai, la pi\u00f9 grande azienda giapponese produttrice di giocattoli.\nMembri dello staff Sunrise hanno lasciato lo studio nel corso degli anni fondando studi d'animazione altrettanto noti come Studio Deen, Bones e Manglobe.\nAutori della Sunrise.\nHajime Yatate.\nTra i crediti di tutte le produzioni della \"Sunrise\" \u00e8 presente il nome di un certo Hajime Yatate o Yadate (\u77e2\u7acb \u8087). Questo nome in realt\u00e0 non identifica una persona ma \u00e8 uno pseudonimo che indica il contributo dell'intero staff."}
{"id": "14366", "revid": "111162787", "url": "https://it.wikipedia.org/wiki?curid=14366", "title": "Intuizionismo", "text": "Nella filosofia della matematica, l'intuizionismo, o neointuizionismo (opposto al preintuizionismo), \u00e8 un approccio alla matematica in cui ogni oggetto matematico \u00e8 considerato un prodotto dell'attivit\u00e0 costruttiva della mente umana. Per l'intuizionismo, l'esistenza di un ente \u00e8 equivalente alla possibilit\u00e0 della sua costruzione. Vengono quindi rifiutate le dimostrazioni che implicano esplicitamente l'utilizzo di insiemi a cardinalit\u00e0 infinita e l'utilizzo in questi casi dei ragionamenti basati sul principio del terzo escluso.\nL'intuizionismo, al di fuori della matematica, \u00e8 un orientamento filosofico dove la priorit\u00e0 \u00e8 data all'intuito e alle impressioni spontanee e agli aspetti impliciti del ragionamento rispetto al ragionamento esplicito e alle argomentazioni. Fra i principali filosofi intuizionisti ci sono Rousseau, Emerson e Bergson.\nElementi fondamentali della teoria intuizionista.\nPrima della nascita alla fine dell'Ottocento della moderna Teoria degli insiemi, ad opera soprattutto di Cantor, era generale il rifiuto dell'infinito attuale in matematica. Anche in seguito sono stati molti i matematici (il pi\u00f9 importante dei quali \u00e8 stato Henri Poincar\u00e9) a ritenere non solo ingiustificato, ma suscettibile di introdurre pericolosi paradossi, l'accettazione dell'esistenza reale di insiemi infiniti. Tuttavia il vero iniziatore della scuola intuizionistica \u00e8 stato il matematico olandese Luitzen Brouwer. \nSecondo Brouwer, l'intuizionismo si basa su due atti fondamentali, entrambi alinguistici ed in diretto riferimento all'intuizione temporale. Il primo atto riconosce che l'origine dell'attivit\u00e0 matematica deriva dalla percezione di un passaggio di tempo, cio\u00e8 della scissione dell'unit\u00e0 immediata in due distinte unit\u00e0 \u00abuna delle quali cede il posto all'altra ma \u00e8 conservata dalla memoria\u00bb; la \u00abbiunit\u00e0\u00bb ottenuta, considerata astraendo da ogni considerazione qualitativa, costituisce la pura e vuota forma quantitativa dell'entit\u00e0 di numero. Il secondo atto riconosce la possibilit\u00e0 di generare successioni di scelte libere procedenti all'infinito, scegliendo i termini tra le entit\u00e0 matematiche gi\u00e0 costruite.\nL'approccio costruttivista \u00e8 in contrasto con il classico approccio per cui l'esistenza di un'entit\u00e0 matematica pu\u00f2 essere provata rifiutando la sua non-esistenza. Per gli intuizionisti questo argomento non \u00e8 valido, la confutazione della non-esistenza non significa che \u00e8 possibile trovare una prova \"costruttiva\" della sua esistenza. In altre parole, ogni asserzione \"A\" \u00e8 giustificata solo se esiste una dimostrazione diretta (\"canonica\") che concluda \"A\". Come tale, l'intuizionismo \u00e8 una variante del costruttivismo matematico.\nPer gli intuizionisti dire che formula_1 equivale a dire che \u00e8 possibile provare \"A\" oppure \u00e8 possibile provare \"B\". In particolare il principio del terzo escluso, formula_2, \u00e8 rifiutato dall'intuizionismo poich\u00e9 l'assunzione che \u00e8 sempre possibile provare \"A\" o la sua negazione \u00ac\"A\" non \u00e8 giustificata. (Vedi anche: logica intuizionista.)\nL'intuizionismo rifiuta anche l'astrazione dell'infinito attuale; per esempio non considera come oggetti dati le collezioni infinite di oggetti come l'insieme di tutti i numeri naturali o una sequenza arbitraria di numeri razionali. Ci\u00f2 comporta la ricostruzione di gran parte della teoria degli insiemi. I risultati sono teorie profondamente diverse dalla loro versione tradizionale; ad esempio la matematica intuizionista rifiuta esplicitamente di trattare funzioni su formula_3 definite ovunque discontinue (secondo Brouwer infatti \u00abnon esiste alcuna funzione definita ovunque discontinua\u00bb)."}
{"id": "14367", "revid": "2153148", "url": "https://it.wikipedia.org/wiki?curid=14367", "title": "Logica intuizionista", "text": "La logica intuizionista (o intuizionistica), o logica costruttiva, \u00e8 la logica dell'intuizionismo matematico e di altre forme di costruttivismo matematico.\nSecondo la prospettiva intuizionista, la logica e la matematica sono le applicazioni di metodi internamente coerenti per la realizzazione di costrutti mentali di complessit\u00e0 crescente. La logica intuizionista si propone come una rigorosa e formale logica matematica. Bench\u00e9 non sia chiaro se un calcolo logico formale esaurisca gli aspetti pi\u00f9 spiccatamente filosofici dell'intuizionismo, esso mostra delle propriet\u00e0 piuttosto utili nella pratica scientifica.\nLogica intuizionistica come paradigma del ragionamento logico.\nNella logica intuizionista sono rifiutati passi epistemologicamente inadeguati nelle dimostrazioni. Nella logica classica, un asserto \"A\" significa che \"\"A\" \u00e8 vero\". Nell'intuizionismo, una tale formula \u00e8 considerata vera nel solo caso in cui se ne possa esibire una \"dimostrazione\". Un esempio di questa differenza \u00e8, ad esempio, il principio del terzo escluso (\"Tertium non datur\", vedi anche principio di bivalenza: formula_1); questo principio \u00e8 rigettato dalla logica intuizionista perch\u00e9, in un linguaggio che permetta tale formula, \u00e8 possibile concludere che (formula_2) senza che sia chiaro se P sia vero o falso. Nella logica intuizionista, il principio del terzo escluso significa soltanto che almeno uno tra \"P\" e \u00ac\"P\" pu\u00f2 essere dimostrato; una formulazione pi\u00f9 forte del corrispettivo classico, che considera vera la sola disgiunzione. La tesi fondamentale \u00e8 che la validit\u00e0 di un costrutto mentale dipenda dalla sola coerenza dell'asserto nel contesto. La logica intuizionista sostituisce la nozione di verit\u00e0 con quella di \"giustificazione\" nel suo calcolo logico. Una dimostrazione corretta non preserva dunque la validit\u00e0 nel passaggio dalle premesse alle conclusioni, bens\u00ec la \"giustificabilit\u00e0\".\nLa logica intuizionista ha dato supporto filosofico a diverse scuole filosofiche, tra cui l'antirealismo di Michael Dummett.\nLogica intuizionistica come calcolo formale e logico.\nNella pratica c'\u00e8 un buon motivo per usare la logica intuizionista. Nella programmazione, infatti, delle mere asserzioni di esistenza sono poco interessanti. Un programma per computer \u00e8 compilato per fornire una risposta, non per affermare che ne esiste (o non ne esiste) una. Sarebbe infatti strano che un sistema fornisse una dimostrazione per \u2203\"x\"P(\"x\") ma non potesse provare P(\"b\") per qualsiasi \"b\" che non sia una variabile libera.\nUna formalizzazione rigorosa della logica intuizionista richiede una teoria dei modelli ed una teoria della dimostrazione adeguate. La sintassi delle formule intuizioniste \u00e8 simile alla logica proposizionale (o del primo ordine). Naturalmente molte tautologie della logica classica non possono pi\u00f9 esser dimostrate nell'intuizionismo; non solo il principio del terzo escluso, ma anche la legge di Peirce ed uno dei teoremi di De Morgan.\nUn altro esempio di una tautologia classica rifiutata dalla logica intuizionista riguarda l'eliminazione della doppia negazione. Nella logica classica, sia P \u2192 \u00ac\u00acP che \u00ac\u00acP \u2192 P sono teoremi. La logica intuizionista accetta solo il primo: la doppia negazione pu\u00f2 essere introdotta ma non eliminata. Questo perch\u00e9 la nozione intuizionista di negazione \u00e8 differente dal suo equivalente classico. Se la logica classica intende \u00acP come 'P \u00e8 falso', nella logica intuizionista \u00acP afferma che esiste una dimostrazione che provi l'inesistenza di una dimostrazione di P. L'asimmetria tra le due implicazioni \u00e8 evidente. Se P \u00e8 dimostrabile, allora \u00e8 certamente impossibile provare che non esiste una dimostrazione di P (introduzione della doppia negazione); ma l'eliminazione della doppia negazione \u00e8 intuizionisticamente insostenibile: se non c'\u00e8 una dimostrazione che non esiste una dimostrazione di P, non \u00e8 possibile concludere che esista una dimostrazione di P. Tuttavia \u00e8 possibile dimostrare una versione pi\u00f9 debole dell'eliminazione della doppia negazione tale che da \u00ac\u00ac\u00acP si concluda \u00acP.\nOsservare che molte tautologie classicamente valide non sono teoremi della logica intuizionista indebolisce la teoria della dimostrazione della logica classica. Gerhard Gentzen ottenne una versione pi\u00f9 debole del suo calcolo dei sequenti (LK), noto come LJ, che \u00e8 una teoria intuizionisticamente sostenibile.\nLa semantica intuizionista \u00e8 pi\u00f9 complicata della semantica classica. Una teoria dei modelli pu\u00f2 essere rappresentata dall'algebra di Arend Heyting o dalla semantica di Saul Kripke."}
{"id": "14368", "revid": "115511670", "url": "https://it.wikipedia.org/wiki?curid=14368", "title": "Costruttivismo matematico", "text": "Nella filosofia della matematica, il costruttivismo afferma la necessit\u00e0 di trovare o costruire un\noggetto matematico per dimostrare la sua esistenza. Se dall'assunto che un oggetto con determinate\ncaratteristiche non esista si ricava una contraddizione, ancora non si \u00e8 trovato l'oggetto in esame e quindi secondo i costruttivisti non si \u00e8 dimostrata la sua esistenza.\nIl costruttivismo spesso viene confuso con l'intuizionismo. L'intuizionismo sostiene che i fondamenti della matematica stanno nella intuizione individuale del matematico, facendo quindi della matematica un'attivit\u00e0 intrinsecamente soggettiva. Il costruttivismo non afferma questo, ma al contrario si trova in completa consonanza con una visione\noggettiva della matematica.\nMatematica costruttivista.\nLa matematica costruttivista si serve della logica costruttivista, che identifica strettamente la verit\u00e0 con la dimostrabilit\u00e0. Per dimostrare formula_1\ncostruttivamente si deve dimostrare almeno una delle due proposizioni formula_2 e\nformula_3. Per dimostrare costruttivamente formula_4 si deve individuare un\nparticolare formula_5 insieme ad una dimostrazione di formula_6. Per dimostrare costruttivamente\nformula_7 si deve presentare un algoritmo che prende in considerazione un qualsiasi\nformula_8 ed emette una dimostrazione di formula_9.\nIl costruttivismo inoltre rifiuta l'utilizzo di oggetti infiniti, come gli insiemi infiniti e le successioni.\nEsempio dall'analisi reale.\nNell'analisi reale classica, un procedimento per costruire un numero reale si serve di una coppia di successioni di Cauchy di numeri razionali. Questa costruzione non \u00e8 accettata dalla matematica costruttivista, in quanto le successioni sono entit\u00e0 infinite.\n\u00c8 invece lecito rappresentare un numero reale come un algoritmo formula_10 che letto un intero positivo formula_11, \u00e8 in grado di produrre una coppia di razionali formula_12 tali che \nin modo che al crescere di formula_11, l'intervallo formula_16 diventi pi\u00f9 ristretto e la intersezione dei primi formula_11 di questi intervalli non sia vuota. L'algoritmo formula_10 pu\u00f2 essere utilizzato per calcolare approssimazioni razionali tanto vicine quanto si vuole al numero reale da rappresentare.\nCon una tale definizione costruttivista, il numero reale formula_19 pu\u00f2 essere rappresentato da un algoritmo che calcola per ogni formula_20 il pi\u00f9 grande formula_21 tale che formula_22 e quindi emette la coppia &lt;math&gt;\\left(\\mathrm{max}\\left\\"}
{"id": "14375", "revid": "111124352", "url": "https://it.wikipedia.org/wiki?curid=14375", "title": "Contabilit\u00e0 nazionale", "text": "La contabilit\u00e0 economica nazionale pu\u00f2 essere definita come la descrizione quantitativa dell'attivit\u00e0 economica di un Paese e di ogni altra circoscrizione territoriale sotto forma di una completa e sistematica presentazione dei flussi economici e finanziari e delle consistenze dei beni reali e finanziari.\nL'ISTAT definisce la contabilit\u00e0 nazionale come l'insieme di tutti i conti economici che descrivono l'attivit\u00e0 economica di un Paese o di una circoscrizione territoriale.\nPer \"attivit\u00e0 economica\" si intende il risultato di una combinazione di differenti risorse, quali attrezzature, lavoro, tecniche di lavorazione, prodotti, che d\u00e0 luogo alla produzione di specifici beni o servizi.\nPoich\u00e9 i flussi ruotano intorno al concetto di reddito nazionale e le consistenze dei beni intorno a quello di ricchezza nazionale, si parla anche di contabilit\u00e0 nazionale come dell'insieme delle statistiche del reddito e della ricchezza.\nDescrizione.\nLa contabilit\u00e0 nazionale ha come oggetto l'osservazione e l'analisi quantitativa del sistema economico o dei sub-sistemi che lo compongono a diversi livelli territoriali.\nPer sistema economico si intende invece il complesso delle relazioni che si realizzano tra persone, imprese, enti ed altri operatori economici che agiscono in un determinato territorio svolgendo quattro funzioni fondamentali: \"produzione\", \"consumo\", \"accumulazione\" e \"distribuzione del reddito e della ricchezza\".\nNella sua formulazione pi\u00f9 elementare, la struttura ed il funzionamento di un sistema economico \"chiuso\" (cio\u00e8 in assenza di relazioni con l'estero) possono essere schematizzati facendo riferimento all'insieme delle relazioni che si intrecciano tra due blocchi di operatori: i \"produttori\" e gli \"utilizzatori finali\".\nDal momento che gli utilizzatori finali sono interessati solo ai beni che assicurano la soddisfazione dei bisogni presenti (\"beni di consumo\") e futuri (\"beni di investimento\"), per la schematizzazione del sistema economico \u00e8 sufficiente prendere in considerazione solo il mercato dei \"beni finali\", ovvero di quei beni che non vengono scambiati all'interno del blocco dei produttori per subire ulteriori trasformazioni (\"beni intermedi \u2192non sono ancora giunti alla fine del processo di produzione e, come tali, non sono idonei a soddisfare i bisogni umani, n\u00e9 mai lo sarebbero se non finissero per essere incorporati nei beni finali\").\nD'altra parte, il blocco dei produttori pu\u00f2 essere visto come una grossa azienda in cui si creano materie prime e semilavorati per produrre i beni di consumo e quelli di investimento che sono immessi sul mercato degli impieghi finali.\nI produttori, da una parte producono beni di consumo e di investimento (\"beni capitali\", cio\u00e8 beni impiegati nella produzione di beni di consumo) traendone delle entrate, dall'altra richiedono fattori produttivi che remunerano attraverso i redditi. I fattori di produzione possono essere ricondotti alle categorie del lavoro e del capitale.\nGli utilizzatori finali consumano beni finali e acquistano beni capitali fungendo, al contempo, da fornitori dei fattori produttivi (lavoro e capitale). Per rendere pi\u00f9 semplice lo schema, si pu\u00f2 altres\u00ec ipotizzare che oltre ad offrire semplici finanziamenti, gli utilizzatori finali acquistino addirittura i macchinari e li prestino ai produttori.\nI produttori che hanno ricevuto dagli utilizzatori finali le forze di lavoro e i capitali necessari per compiere il processo produttivo, cedono loro i beni finali (beni di consumo+beni di investimento). L'acquisto dei beni finali viene compensato mediante un \"flusso monetario\", diretto in senso contrario a quello dei beni di consumo e di investimento, che costituisce un ricavo delle vendite per i produttori. I produttori a questo punto sono in grado di compensare gli utilizzatori finali per le prestazioni lavorative e per i capitali forniti mediante la \"distribuzione dei redditi\" (salari, stipendi, dividendi, interessi, rendite, ecc.). Anche in questo caso, lavoro e capitale da un lato, e distribuzione dei redditi dall'altro, procedono in senso contrario.\nIn questo schema si vengono a creare due flussi: uno \"reale\" che rappresenta la produzione e lo scambio di beni e di fattori produttivi; uno \"monetario\" che rappresenta le contropartite monetarie dei flussi reali sotto forma di ricavi e redditi.\nNel sistema economico ipotizzato, i due flussi si equivalgono: gli utilizzatori impiegano tutto il reddito percepito acquistando beni finali. In altri termini, la \"produzione finale\" viene completamente assorbita dalla \"domanda\" di beni di consumo e di investimento, per cui:\n\"Valore della produzione finale = Spesa finale\"\nD'altra parte, il valore della produzione non pu\u00f2 essere diverso dalla somma dei costi di produzione che equivalgono alle remunerazioni dei fattori produttivi, per cui:\n\"Valore della produzione finale = Reddito\"\nIn conclusione, si pu\u00f2 quindi affermare che \"prodotto finale\", \"reddito nazionale\" e \"spesa finale\", nonostante siano tre fenomeni di natura diversa, sono equivalenti dal punto di vista del valore monetario.\nIl \"reddito nazionale\", cos\u00ec chiamato perch\u00e9 riferito all'intera collettivit\u00e0 di un paese, costituisce un \"indicatore\" del grado in cui un sistema economico riesce a soddisfare i bisogni della collettivit\u00e0.\nContabilit\u00e0 Nazionale Verde (Green National Accounting).\nIl ramo dell'economia che studia modelli economici per valutare e gestire l'impatto ambientale della produzione di inquinamento (un male) a fronte della produzione di prodotti e servizi (dei beni) ha suggerito nuovi punti di vista rispetto alla contabilit\u00e0 nazionale.\nNella normale contabilit\u00e0 nazionale (ad esempio) le spese di polizia per contrastare comportamenti antisociali sono inserite del Prodotto Interno Lordo come una qualsiasi attivit\u00e0 o produzione ingrossando l'indice di ricchezza del paese. Alcune voci sarebbe meglio fossero inserite con un altro segno (un meno invece di un pi\u00f9) e altre ancora sono del tutto assenti: \u00e8 questo il caso del valore dell'ambiente.\nEcco un altro esempio di errore di conteggio nella contabilit\u00e0 nazionale, facendo riferimento ad un normale Stato che gestisce risorse e materie prime per produrre beni e inquinamento:\ndove: \na \u00e8 il prezzo di mercato del carbone\nr il costo medio di ricerca di un'unit\u00e0 di carbone\np la probabilit\u00e0 che la ricerca vada a buon fine\nConsideriamo il problema da un altro punto di vista. Uno Stato ha a disposizione uno stock di beni (le riserve di petrolio non ancora estratte) proprio come una famiglia ha i gioielli della nonna in cantina. Considerare l'estrazione petrolifera un pi\u00f9 in contabilit\u00e0 nazionale sarebbe come considerare la famiglia dell'esempio via via pi\u00f9 ricca se di tanto in tanto qualcuno vendesse un anello preso dalla cantina. Se il cash flow naturalmente aumenta non vuol dire che siamo in presenza di un reale arricchimento. Il reale arricchimento sar\u00e0, in caso, derivante dell'acquisto di attivit\u00e0 tramite la vendita di materie prime.\nLo schema contabile italiano.\nAl fine di elaborare un sistema di conti economici nazionali esauriente e maneggevole il Sistema Europeo di Conti Nazionali e Regionali (SEC) in vigore dal 1995, fissa una serie di norme e di definizioni che riguardano:\nI confini dell'economia nazionale.\nLe operazioni rilevanti per la contabilit\u00e0 nazionale sono quelle compiute da operatori appartenenti al sistema economico dell'Italia nel senso che il centro dei loro interessi \u00e8 \"sul territorio economico\" del paese.\nIl territorio economico italiano coincide con quello politico-amministrativo a cui bisogna aggiungere:\nVanno escluse dal territorio nazionale le zone concesse come sedi di ambasciate, consolati e basi militari di altri paesi.\nIl territorio economico \u00e8 considerato \"centro di interesse\" solo se un operatore esegue rilevanti operazioni economiche e finanziarie per un periodo di tempo non inferiore all'anno.\nAlle unit\u00e0 che hanno il centro dei propri interessi in Italia, viene riconosciuta la qualit\u00e0 di \"residenti\".\nGli individui residenti in Italia continuano ad essere considerati tali anche se si recano all'estero per periodi di tempo inferiore all'anno. A questa categoria appartengono i lavoratori frontalieri, i lavoratori stagionali, i turisti, gli studenti, coloro che si recano all'estero per cure mediche, i cittadini italiani che lavorano in Italia per ambasciate, consolati e basi militari italiane all'estero. Le imprese italiane che operano sul territorio italiano sono ovviamente residenti. Eventuali filiali e succursali presenti all'estero non sono per\u00f2 considerate tali. Di contro, filiali e succursali di imprese straniere presenti in Italia sono considerate residenti.\nIl raggruppamento degli operatori.\nLa classificazione degli operatori nelle due categorie di produttori e consumatori finali appare inadeguata e troppo semplicistica rispetto alla complessa realt\u00e0 del sistema economico. Il SEC predispone una duplice classificazione delle unit\u00e0 operanti sul territorio economico dell'Italia in funzione delle principali operazioni che intercorrono fra esse.\nLa prima forma di classificazione mira a raggruppare insieme operatori che manifestano \"autonomia\" e \"capacit\u00e0 di decisione\" in campo economico-finanziario (decidono l'organizzazione della produzione, l'utilizzazione delle risorse e la destinazione della produzione realizzata), hanno \"diritti\" e \"responsabilit\u00e0\" (\"capacit\u00e0 giuridica\") e sono dotati di una \"contabilit\u00e0 completa\" (conto profitto e perdite e situazione patrimoniale).\nLe unit\u00e0 che possiedono queste caratteristiche sono dette \"istituzionali\" e sono riunite dal SEC in cinque settori istituzionali (ulteriormente suddivisi) in base alla funzione esercitata e alle risorse prevalentemente impiegate.\nA questi settori ne viene aggiunto un sesto \" \"sui generis\" \", che raccoglie tutti gli operatori non residenti sul territorio economico nazionale (\"Resto del mondo\").\nLa precedente classificazione, se risulta soddisfacente dal punto di vista della natura giuridica delle unit\u00e0 istituzionali, si rivela poco appropriata per la descrizione del processo produttivo e delle operazioni ad esso collegate. Ci\u00f2 si giustifica dal momento che all'interno dello stesso settore istituzionale un'unit\u00e0 pu\u00f2 svolgere una pluralit\u00e0 di attivit\u00e0, il che rende difficoltoso evidenziare le relazioni tecniche-produttive che intervengono nel processo produttivo. Per analizzare tali relazioni si rende necessario separare le unit\u00e0 istituzionali dalle attivit\u00e0 produttive, adottando un criterio di classificazione in branche definite sulla base della Nomenclatura delle attivit\u00e0 economiche della Comunit\u00e0 Europea (\"NACE\").\nLa \"branca\" \u00e8 intesa come un raggruppamento di unit\u00e0 di produzione omogenea, cio\u00e8 di unit\u00e0 caratterizzate da un'attivit\u00e0 unica rivolta alla produzione di beni e servizi considerati omogenei in relazione alla struttura dei costi e alla tecnica di produzione seguita.\nL'unit\u00e0 elementare che viene classificata non \u00e8 pi\u00f9 l'istituzione (ditta, famiglia, ente pubblico, ecc.) bens\u00ec la \"cellula operativa di tipo funzionale\" quale lo stabilimento, la bottega artigiana, il negozio, ovvero l'unit\u00e0 di produzione caratterizzata da un'unica attivit\u00e0 e un processo di produzione e un output omogeneo. Questa cellula \u00e8 detta Unit\u00e0 di Attivit\u00e0 Economica a livello Locale (\"UAEL\") o, semplicemente, unit\u00e0 produttiva locale. Nella maggior parte dei casi la UAEL coincide con l'unit\u00e0 istituzionale (si pensi ad esempio allo stabilimento che coincide con la ditta).\nLa classificazione delle operazioni economiche.\nLe innumerevoli operazioni che gli operatori economici compiono tra di loro vengono ricondotte a quattro classi fondamentali.\nLe operazioni relative al primo e al terzo gruppo sono bilaterali, in quanto prevedono uno scambio tra una prestazione e una controprestazione.\nLe prestazioni unilaterali sono dette invece \"trasferimenti\". In questa categoria rientrano, ad esempio, le pensioni, le indennit\u00e0 di disoccupazione, le rimesse degli emigrati, le imposte, ecc.\nAlternativamente, le operazioni possono essere classificate in:\nLa distinzione \u00e8 frequente nell'ambito dei trasferimenti:\n\"Trasferimenti correnti\": pensioni, imposte sulla produzione e sulle importazioni, contributi pubblici alla produzione.\n\"Trasferimenti in conto capitale\": imposte straordinarie sul patrimonio, donazioni eccezionali di notevole importo.\nNella contabilit\u00e0 del Bilancio Statunitense, a partire dal Presidente Lyndon Johnson, fu introdotta una riforma contabile, che portava ad aggiungere al Consolidate General Budget i fondi pagati dai lavoratori americani al Federal Social Security Trust Fund, un surplus che avrebbe dovuto pagare le future pensioni ed annessi benefici per la maggior parte degli americani. La modifica, recepita poi dalle contabilit\u00e0 nazionali dei Paesi europei, considera le pensioni come un attivo di bilancio, piuttosto che come un mero flusso finanziario."}
{"id": "14376", "revid": "193480", "url": "https://it.wikipedia.org/wiki?curid=14376", "title": "Rivoluzione russa", "text": "La rivoluzione russa (in russo: \u0412\u0435\u043b\u0438\u043a\u0430\u044f \u0440\u0443\u0441\u0441\u043a\u0430\u044f \u0440\u0435\u0432\u043e\u043b\u044e\u0446\u0438\u044f, \"Vel\u00edkaja r\u00fasskaja revolj\u00facija\", \"Grande rivoluzione russa\") \u00e8 stato un evento sociopolitico, avvenuto in Russia nel 1917, che port\u00f2 al rovesciamento dell'Impero russo e alla formazione inizialmente della Repubblica Socialista Federativa Sovietica Russa e, nel 1922, in seguito alla guerra civile russa, dell'Unione Sovietica; fu un tentativo di applicazione delle teorie sociali ed economiche di Karl Marx e Friedrich Engels.\nAll'inizio del 1917 l'Impero russo, che da tre anni combatteva nella prima guerra mondiale come membro della Triplice intesa, era stremato: le perdite ammontavano a pi\u00f9 di sei milioni tra morti, feriti e prigionieri e tranne alcune vittorie sul fronte austriaco, ormai vanificate dagli eventi, la Russia aveva sub\u00ecto una grave serie di sconfitte che avevano comportato la perdita della Polonia, di una parte di Paesi Baltici e dell'Ucraina, portando cos\u00ec il fronte all'interno dei suoi stessi confini, mentre le condizioni del popolo si aggravavano fortemente.\nIl regime zarista, chiuso a riccio nella difesa del principio dell'autocrazia, aveva ormai perso del tutto il contatto con la realt\u00e0 della Russia, al punto che anche molti degli elementi conservatori delle classi tradizionalmente alleate del regime stavano prendendo coscienza che solo un'uscita di scena dello zar Nicola II avrebbe permesso loro di mantenere il controllo dello Stato. A Pietrogrado scoppi\u00f2 la rivolta con la rivoluzione di febbraio e il 2 marzo (calendario giuliano) Duma e \"soviet\" di operai e soldati si accordarono per la deposizione dello zar, e l'istituzione di un governo provvisorio formato da cadetti, menscevichi e socialisti rivoluzionari.\nSi form\u00f2 il governo provvisorio di Georgij Evgen'evi\u010d L'vov, che indusse Nicola II ad abdicare. Mentre lo zar e la sua famiglia venivano arrestati, nel Paese si formarono due poteri: quello del governo provvisorio, e quello dei Soviet, formato da delegati eletti compresi i bolscevichi. Contemporaneamente si diffuse in tutto il paese il disfattismo nazionale, segno della crescente stanchezza verso la guerra. Il leader bolscevico Lenin, tornato dall'esilio sostenne la necessit\u00e0 di trasformare la rivoluzione borghese di febbraio in Rivoluzione Proletaria, guidata dai Soviet e che mirava alla instaurazione di una societ\u00e0 comunista. Nell'ottobre i bolscevichi occuparono i punti nevralgici della capitale dando vita alla rivoluzione d'ottobre.\nLa vittoria dei bolscevichi port\u00f2 al rovesciamento del Governo provvisorio russo e alla nascita della Repubblica Socialista Federativa Sovietica Russa, governata dal Consiglio dei commissari del popolo. Dal 1917 al 1921 esplose la guerra civile russa che avrebbe visto la vittoria dell'Armata Rossa (bolscevichi) sull'Armata Bianca (contro-rivoluzionari) e ci\u00f2 port\u00f2 nel 1922 all'istituzione dell'Unione Sovietica.\nContesto storico.\nLa Russia tra i due secoli.\nGuidato da un sistema autocratico e assolutistico incentrato sulla figura dello zar, l'Impero russo negli ultimi anni del XIX secolo era attraversato da profonde contraddizioni sociali e da grande povert\u00e0.\nNel 1815 la popolazione russa era composta da 45.000.000 di abitanti e gran parte di essa (80%) era composta da servi della gleba o contadini di terre direttamente di propriet\u00e0 dello Zar. Nel 1861 lo zar Alessandro II, salito al trono nel 1855 miglior\u00f2 questa condizione abolendo la servit\u00f9 della gleba e dando la possibilit\u00e0 ai contadini di affrancarsi se questi erano in grado di riscattare la terra in cui lavoravano, ma nel 1881 il 51% di questi contadini doveva ancora finire di pagare per la propria libert\u00e0. Nello stesso anno Alessandro II rinnov\u00f2 il sistema giudiziario, dando maggior autonomia ai tribunali, miglior\u00f2 l'istruzione e attenu\u00f2 la censura, avviando cos\u00ec una circolazione di idee che era stata fino a quel momento sconosciuta in Russia, mentre nelle altre nazioni europee era gi\u00e0 presente da molto tempo. Se l'industrializzazione anche in questa parte del mondo iniziava il suo cammino, procedeva tuttavia con modalit\u00e0 che i paesi europei avevano sperimentato gi\u00e0 all'inizio dell'Ottocento e ormai superato.\nLa Russia, il paese di enorme estensione che fungeva da cerniera tra Europa e Asia, era dunque lo Stato europeo pi\u00f9 arretrato: sebbene gli ingenti investimenti esteri avessero permesso, tra il 1888 e il 1913, il raddoppio della rete ferroviaria e l'aumento di quattro volte di quella telegrafica, nonch\u00e9 un discreto aumento delle esportazioni di cereali, il valore della produzione industriale, pur in forte crescita, restava comunque due volte e mezzo inferiore a quello della Francia, sei volte inferiore a quello della Germania, o quattordici volte in meno rispetto agli Stati Uniti ed il PIL pro capite era pari ad un quarto degli USA ed inferiore anche a quello della Spagna e dell'Austria-Ungheria.\nOltretutto l'industrializzazione russa restava fortemente legata al capitale estero che possedeva oltre la met\u00e0 del capitale azionario, non favoriva la creazione di attivit\u00e0 economiche locali ed era concentrata in limitate aree urbane dove si erano riversate le masse pi\u00f9 povere della popolazione e creando sacche di profondo scontento sociale. La povert\u00e0 era cos\u00ec diffusa che un deputato alla Duma aveva riferito che nelle campagne la presenza di scarafaggi ed insetti nelle case era considerata simbolo di ricchezza.\nIn quel periodo matur\u00f2 presso larghi settori della borghesia e degli intellettuali un fenomeno di politicizzazione in relazione alla scoperta delle classi popolari e delle loro durissime condizioni di vita. Da tale orientamento si origin\u00f2, negli anni Settanta dell'Ottocento, il movimento populista, composto da molte correnti di pensiero, alcune orientate verso la prospettiva di un rovesciamento, anche violento, dello zarismo e dell'aristocrazia. Uno di questi gruppi (\"\"Volont\u00e0 del popolo\") organizz\u00f2 l'assassinio di Alessandro II (13 marzo 1881), che pure a partire dagli anni Sessanta dell'Ottocento aveva introdotto alcune caute riforme. I suoi successori (Alessandro III e Nicola II) tentarono di ristabilire il potere autocratico e sostennero una politica di controriforme e repressione politica, denunciata con forza tra gli altri dallo scrittore Lev Tolstoj nel 1902, in una lettera inviata allo stesso Zar.\nI populisti riponevano grande fiducia nelle potenzialit\u00e0 del popolo russo, e in particolare del ceto rurale: essi prospettavano una rivoluzione contadina e guardavano quindi alla comunit\u00e0 di villaggio (\"ob\u0161\u010dina\") come a un'organizzazione sociale ideale, nella speranza di evitare al loro paese i mali del capitalismo che dilaniavano l'occidente. Il Partito Socialista Rivoluzionario russo, fondato nel 1901, si sarebbe ispirato a tale orientamento. Alcuni populisti in esilio (Georgij Valentinovi\u010d Plechanov, Pavel Aksel'rod, Vera Zasulic) si avvicinarono invece al marxismo, dando vita nel 1883 a Losanna alla prima organizzazione marxista russa, chiamata \"Emancipazione del lavoro\". Negli anni successivi nacquero numerosi circoli marxisti: nel 1895 a San Pietroburgo fu fondata l'\"Unione di Lotta per l'Emancipazione della Classe Operaia\" e nel 1898 a Minsk il \"Partito Operaio Socialdemocratico Russo\"\".\nGli aderenti a questo partito, contrariamente ai populisti, auspicavano una rivoluzione mondiale, cos\u00ec come era stato teorizzato da Marx sulla base della contrapposizione, caratteristica del sistema capitalistico, tra borghesia e classe operaia. Diffidenti verso i contadini, i socialdemocratici erano quindi favorevoli a uno sviluppo industriale del paese tale da favorire la formazione di un vasto proletariato e dunque da alimentare la prospettiva di allargamento della lotta di classe, dal quale sarebbe sorto il movimento rivoluzionario.\nLa Rivoluzione del 1905.\nAll'inizio del ventesimo secolo le condizioni di vita nelle campagne erano notevolmente peggiorate per la povert\u00e0. A ripetute sommosse contadine erano seguite manifestazioni di protesta di ferrovieri e operai. Aveva inoltre ripreso vigore il terrorismo rivoluzionario: nel 1901 era stato assassinato il ministro dell'istruzione, nel 1902 quello degli interni e nel 1904 il successore di quest'ultimo. In quello stesso anno scoppiava la guerra con il Giappone. La Russia zarista viveva insomma un momento particolarmente difficile, e il tradizionale sistema di potere autocratico rivelava tutta la sua debolezza: il conflitto russo-giapponese si concluse infatti con una sconfitta per i Russi.\nLe trasformazioni politico-sociali in corso nel paese non risolsero le tensioni sociali, e manifestazioni operaie e popolari sempre pi\u00f9 frequenti indebolivano il regime. In una di queste, seguita a uno sciopero generale cui avevano aderito 250.000 lavoratori, che ebbe luogo la domenica del 9 gennaio 1905, decine di migliaia di persone scesero pacificamente davanti al Palazzo d'Inverno, inneggiando allo Zar. Essi erano convinti che lo Zar, qualora fosse stato a conoscenza delle loro difficili condizioni di vita, avrebbe tentato di migliorarle. Per questo i manifestanti portavano una petizione con oltre 130.000 firme, in cui si chiedeva l'attuazione di riforme economiche e politiche: la riduzione dell'orario di lavoro a otto ore, il salario minimo giornaliero, la convocazione di un'assemblea costituente. Per tutta risposta, i fucili delle truppe imperiali fecero fuoco sulla folla, lasciando sul terreno oltre duemila feriti e centinaia di morti e per questo viene ricordata domenica di sangue. Cos\u00ec scomparve definitivamente anche la fiducia che il popolo russo aveva da sempre riposto nello Zar.\nLo sdegno suscitato da questo episodio moltiplic\u00f2 nel paese le manifestazioni di protesta. I socialdemocratici, pur divisi in due fazioni (bolscevichi e menscevichi), gi\u00e0 dal loro secondo congresso (1903) tentarono di porsi a capo del moto popolare. Consigli di operai (soviet) si formarono a Mosca, San Pietroburgo e in altre citt\u00e0, mentre nelle campagne dilagarono le rivolte contro i proprietari terrieri. Era generale la richiesta di una maggiore rappresentativit\u00e0 del Governo, che rifletteva la nuova spinta alla mobilitazione del popolo. Stavano nascendo infatti nuovi partiti.\nLa Prima guerra mondiale.\nNel 1914 l'Impero Russo scese in guerra a fianco degli Stati dell'Intesa contro gli Imperi centrali. Dopo alcuni confronti iniziali, venne alla luce l'arretratezza del sistema economico e nel 1915 ci fu la \"Grande ritirata\", dove la Russia perse il controllo della Galizia e della Polonia. L'anno successivo i russi ottennero comunque un'importante vittoria nella cosiddetta \"Offensiva Brusilov\", dal nome del generale che la esegu\u00ec, contro i tedeschi e gli austro-ungarici, ma ormai il malumore serpeggiava tra le truppe, causa l'ingente numero di perdite subite e di prigionieri catturati, e nel paese, per le crescenti difficolt\u00e0 economiche a cui dovette far fronte la popolazione.\nLa Rivoluzione di febbraio.\nAll'inizio del 1917, la Russia era un paese in preda ad una forte tensione sociale, causata dall'andamento della guerra.\nAl fronte, infatti, le pesanti sconfitte, la perdita di milioni di uomini ed un sistema precario di rifornimenti avevano sostanzialmente depresso il morale dell'esercito, composto in gran parte da contadini che non desideravano null'altro se non tornare al proprio villaggio.\nOltre che per i soldati al fronte, le condizioni di vita erano difficili anche per la popolazione civile, in quanto la mobilitazione di grandi masse di contadini aveva drasticamente ridotto il numero di persone addette ai lavori agricoli e ci\u00f2 aveva causato un crollo verticale della produzione cerealicola mentre nelle citt\u00e0, anche a causa dello stato disastroso in cui versava il sistema ferroviario, mancavano viveri e combustibile.\nLe difficili situazioni economiche erano esacerbate dal collasso del potere esecutivo: con la partenza dello zar, Nicola II, con l'obiettivo di condurre personalmente le campagne militari dal fronte, il governo, minato all'interno da continue lotte di potere, che avevano portato ad un continuo cambio di ministri, aveva perso ogni compattezza e la capacit\u00e0 di controllare il paese reale; ormai gran parte della gestione dei rifornimenti e della produzione era caduta sostanzialmente nelle mani di cooperative e sindacati.\nUna prima scintilla fu l'anniversario della domenica di sangue del 1905, quando ancora una volta la polizia spar\u00f2 sulla folla a San Pietroburgo, uccidendo diversi manifestanti. Nonostante la riapertura della Duma, il 14 febbraio, dal 18 febbraio cominciarono scioperi nelle principali fabbriche della capitale Pietrogrado.\nNei giorni successivi al 23 febbraio venne proclamato uno sciopero generale, mentre le file dei manifestanti erano sempre pi\u00f9 folte. Nicola II sciolse la Duma ed ordin\u00f2 di reprimere queste manifestazioni, opponendosi a qualsiasi concessione ai rivoltosi.\nNei giorni seguenti la situazione precipit\u00f2: gran parte della guarnigione di Pietrogrado si un\u00ec agli scioperanti, distribuendo loro delle armi, la Duma, le cui sedute erano state sospese dallo zar, form\u00f2 un comitato, che si riun\u00ec nel palazzo di Tauride, per cercare di costituire un governo maggiormente rappresentativo mentre operai e soldati diedero vita al soviet. Mentre a Pietrogrado i rivoltosi occupavano i principali luoghi di controllo, a Mosca scoppi\u00f2 la rivolta, che port\u00f2 in breve la citt\u00e0 a cadere in mano agli insorti.\nA questo punto la situazione era sostanzialmente decisa, e compromessa per l'autocrazia: Nicola II fece un tentativo di concedere riforme, ma il 2 marzo il Comitato ed i Soviet si accordarono per la deposizione dello zar, e l'istituzione di un governo provvisorio, formato da rappresentanti dei cadetti, menscevichi e socialisti rivoluzionari, avente il seguente programma di governo: amnistia per i reati politici e religiosi; libert\u00e0 di parola, di stampa, di associazione, di riunione e di sciopero; eguaglianza dei cittadini di fronte alla legge senza limitazioni di condizione, di religione e di nazionalit\u00e0; abolizione della polizia, sostituita dalla milizia popolare; convocazione di un'Assemblea costituente ed elezioni delle amministrazioni locali per voto universale, diretto, eguale e segreto; permanenza nella capitale delle guarnigioni rivoluzionarie; diritti civili garantiti ai militari compatibilmente con il servizio.\nLa notte successiva, Nicola II abdic\u00f2 in favore del fratello, il granduca Michail, il quale, constatata l'impopolarit\u00e0 raggiunta dalla famiglia imperiale, rinunci\u00f2 a salire sul trono, secondo un manifesto del governo provvisorio. L'intera famiglia imperiale venne tratta in arresto, ponendo fine al regno della dinastia Romanov.\nIl rientro di Lenin e le tesi d'aprile.\nI Bolscevichi e la rivoluzione di febbraio.\nI Bolscevichi non avevano avuto un ruolo da protagonisti nella rivoluzione di febbraio; infatti, il partito, praticamente clandestino, bench\u00e9 avesse cinque rappresentanti alla Duma, era privo dei suoi dirigenti migliori, tutti rifugiati all'estero o prigionieri in Siberia. Anche nei soviet che si andavano ricostituendo in tutta la Russia, dopo l'esperienza del 1905, la maggioranza era quasi sempre costituita da menscevichi e socialisti rivoluzionari.\nIl \"vagone piombato\".\nNon appena appreso dei fatti di febbraio, Lenin, capo del partito, che da alcuni anni si trovava in Svizzera, decise di tornare in Russia. Sia la Francia che il Regno Unito rifiutarono di concedergli il visto di transito per raggiungere la Svezia e di l\u00ec, attraverso la Finlandia, a San Pietroburgo (Russia). Le potenze dell'Intesa sapevano infatti che uno degli obiettivi dei bolscevichi era l'immediata apertura di trattative con la Germania per giungere alla pace mentre era loro interesse che la Russia continuasse ad impegnare sul fronte orientale parte dell'esercito tedesco.\nPer gli stessi motivi la Germania concesse invece il permesso di transito. Lenin era perfettamente conscio che il tornare in patria attraverso la Germania lo avrebbe esposto all'accusa di essere un agente del nemico ma, insieme a trenta altri esuli russi, decise comunque di tornare con il cosiddetto \"vagone piombato\", ossia su una carrozza ferroviaria che aveva tre porte su quattro sigillate e il divieto di avere qualsiasi contatto con l'esterno.\nIl 3 aprile Lenin arriv\u00f2 alla stazione di Pietrogrado: ad attenderlo vi era una folla enorme a riprova della rilevanza che le tesi dei bolscevichi cominciavano ad avere all'interno del movimento rivoluzionario.\nLe tesi di aprile.\nIl giorno seguente, 4 aprile 1917, alla conferenza del partito bolscevico Lenin espose quelle che sarebbero diventate le dieci linee guida del partito per i mesi futuri, conosciute come le \"Tesi di Aprile\".\nIl proletariato doveva porre fine al dualismo dei poteri, abbattendo il governo provvisorio, borghese, e trasferendo tutto il potere ai soviet.\nI contadini dovevano occupare le terre dei grandi latifondisti. La guerra doveva essere immediatamente fermata per giungere ad una pace senza profitti per alcuna delle parti. Nelle stesse tesi Lenin propose anche al partito di cambiare nome, dato che ufficialmente questo era ancora \"frazione bolscevica (\"maggioranza\") del Partito Socialdemocratico Russo\", assumendo quello di Partito Comunista Russo, in modo da differenziarsi del tutto dalla Seconda Internazionale oramai fallita. Cos\u00ec Lenin costru\u00ec pian piano la storia della Rivoluzione Russa.\nLa situazione politica.\nNel frattempo la politica registrava un violento scontro tra il governo provvisorio ed il soviet di Pietrogrado; in una nota il ministro degli Esteri Pavel Miljukov aveva garantito alle altre potenze dell'Intesa che gli obiettivi bellici della Russia sarebbero rimasti immutati: questa riconferma della politica imperialista del passato regime caus\u00f2 una levata di scudi da parte della sinistra, costringendo il governo prima ad una smentita e poi ad un profondo rimpasto. La conseguenza fu che altri dirigenti menscevichi e della destra socialrivoluzionaria, oltre Kerenskij, che divenne ministro della giustizia, entrarono nel gabinetto pur restando sempre in minoranza di sei contro nove nei confronti dei rappresentanti della borghesia.\nLe giornate di luglio.\nCon il passare dei mesi le contraddizioni insite nella complessa situazione della Russia dopo il febbraio 1917 si facevano sempre pi\u00f9 evidenti. Un moto spontaneo di operai che chiedevano condizioni di vita migliori, di soldati che chiedevano la fine della guerra e di contadini che rivendicavano il possesso della terra, aveva portato al potere uomini che intendevano continuare la guerra, tenendo fede agli accordi con le potenze dell'Intesa e che non avevano alcuna intenzione di cedere le propriet\u00e0 personali.\nAnche i membri del governo appartenenti alla sinistra, primo fra tutti Kerenskij, erano coinvolti nella politica della borghesia.\nIl fronte.\nIl 18 giugno, mentre a Pietrogrado si svolgeva una grande manifestazione che, negli intenti degli organizzatori, ma non di molti partecipanti, doveva essere filogovernativa, ebbe inizio un'offensiva militare sul fronte russo-tedesco, offensiva che doveva principalmente servire per dimostrare alle potenze dell'Intesa la volont\u00e0 russa di continuare la guerra.\nMalgrado i discorsi di Kerenskij, che percorse tutto il fronte per rilanciare nelle truppe lo spirito di patria, l'offensiva dopo successi iniziali, grazie anche alle lotte portate avanti dai bolscevichi, si trasform\u00f2 in una nuova rotta.\nLe citt\u00e0.\nLa situazione nelle citt\u00e0 peggiorava di giorno in giorno, i rifornimenti di viveri erano sempre pi\u00f9 aleatori ed i prezzi di quei pochi disponibili crescevano a vista d'occhio provocando una pesante inflazione della moneta.\nNelle campagne le occupazioni di terre aumentavano, nel mese di giugno si registrarono 875 espropri illegali.\nA tutto ci\u00f2 va aggiunto che tra i lavoratori si faceva sempre pi\u00f9 strada la consapevolezza che, malgrado l'economia fosse allo sfascio, i profitti delle imprese impegnate nella produzione bellica crescevano in modo vertiginoso.\nTutti questi fattori contribuirono nel portare sempre pi\u00f9 lavoratori e soldati a prestare orecchio alla propaganda dei bolscevichi che affermavano, senza mezzi termini, la necessit\u00e0 di abbattere il governo e di trasferire tutto il potere ai soviet, ossia ai consigli dei delegati degli operai, dei soldati e dei contadini.\nIl governo, nel tentativo di aumentare il suo controllo sulla capitale, decise, nel frattempo, di trasferire al fronte, poco alla volta, per non destare sospetti, le unit\u00e0 della guarnigione che avevano partecipato alla rivoluzione di febbraio, per sostituirle con truppe maggiormente fedeli.\nLa fallita rivoluzione di luglio.\nI soldati di stanza a Pietrogrado si resero conto di questo tentativo ed insorsero contro il governo; il 3 luglio, dopo aver ottenuto l'appoggio degli operai dei grandi complessi industriali della citt\u00e0, si recarono, nell'ambito di una manifestazione di protesta, alla sede del partito bolscevico chiedendo l'abbattimento del governo provvisorio.\nI bolscevichi, pur ritenendo prematura l'azione, non osarono opporsi al volere delle masse e diedero inizio ad un tentativo rivoluzionario, che venne per\u00f2 rapidamente represso.\nIn seguito a questi fatti il partito bolscevico venne messo praticamente fuori legge ed i suoi dirigenti arrestati o costretti alla fuga. Lenin ripar\u00f2 in Finlandia, ad Helsinki, accusato dal governo Kerenskij di aver preso soldi dall'imperatore tedesco per finanziare un colpo di Stato bolscevico in Russia, e di conseguenza, il ritiro delle truppe russe dalla guerra.\nIl fallimento del tentativo rivoluzionario di luglio, fallimento dovuto in primo luogo al rifiuto del Soviet di Pietrogrado di scavalcare il governo provvisorio accentrando su di s\u00e9 tutto il potere convinse quest'ultimo, e le forze che lo sorreggevano, che ormai il momento rivoluzionario era concluso.\nIl governo Kerenskij.\nIl principe Georgij Evgen'evi\u010d L'vov, presidente del Consiglio, chiese al governo una pi\u00f9 incisiva azione contro i contadini che occupavano illegalmente le terre dei latifondisti e pretese le immediate dimissioni di \u010cernov, socialista rivoluzionario e ministro dell'agricoltura, affermando che invece di reprimerle incoraggiava tali azioni.\nLa resistenza degli altri ministri appartenenti alla sinistra a forzare \u010cernov alle dimissioni porta il governo allo scioglimento. Presentandosi come l'unico in grado di salvare il paese, Kerenskij ebbe buon gioco a farsi attribuire l'incarico di primo Ministro con ampi poteri su varie giurisdizioni.\nLa repressione delle azioni contadine, la soppressione della propaganda bolscevica e le misure per riportare all'obbedienza le truppe, tra cui la reintroduzione della pena di morte, ma soprattutto la volont\u00e0 di continuare la guerra contro i tedeschi a fianco delle potenze dell'Intesa fecero rapidamente perdere a Kerenskij il credito che fino a quel momento aveva avuto presso le masse.\nNello stesso tempo le forze pi\u00f9 reazionarie e conservatrici incominciarono a pensare che fosse giunto il momento per una pi\u00f9 incisiva manovra di normalizzazione. Nei circoli politici di destra sempre pi\u00f9 frequentemente si faceva il nome del generale Kornilov, che Kerenskij aveva nominato, su pressioni delle altre potenze dell'Intesa, comandante in capo dell'esercito, come dittatore militare.\nIl Consiglio di Stato.\nIl 12 agosto, nel Teatro Grande di Mosca, si riun\u00ec, per volere del governo, un'assemblea di circa 2000 persone, scelte dal governo stesso, a cui venne attribuito il nome di \u201cConsiglio di Stato\u201d. Erano presenti tutti i partiti tranne quello bolscevico e pi\u00f9 della met\u00e0 dei presenti erano grossi proprietari terrieri, industriali, commercianti e banchieri. Fu una passerella di discorsi senza dibattito o votazioni. L'intervento di Kornilov fu uno dei momenti culminanti. Egli chiese apertamente poteri dittatoriali allo scopo di \"salvare la Russia dai bolscevichi\" rinfacciando al governo di non rifornire a sufficienza l'esercito e di non essere capace di riportare la calma nel paese.\nMalgrado tutta la stampa di matrice borghese avesse, dopo i fatti di luglio, descritto i bolscevichi come \u201cagenti tedeschi\u201d ormai privi di qualunque influenza, questi, che nel frattempo avevano tenuto, segretamente, il loro sesto congresso a Pietrogrado, riuscirono ad indire a Mosca, come risposta alle parole di Kornilov al Consiglio di Stato, uno sciopero che port\u00f2 in piazza quattrocentomila persone.\nIl tentativo di Kornilov.\nIl 19 agosto Kornilov abbandon\u00f2, praticamente senza combattere, Riga all'esercito tedesco, mettendo cos\u00ec in pericolo la stessa capitale Pietrogrado, e cominci\u00f2 a raccogliere, alle spalle del fronte, truppe ritenute fedeli con lo scopo di farle marciare sulla capitale.\nKerenskij a questo punto, resosi conto delle intenzioni del generale lo destitu\u00ec atteggiandosi a salvatore della rivoluzione, ma il bluff dur\u00f2 poco, Kornilov non accett\u00f2 gli ordini di Kerenskij ed ordin\u00f2 al generale Krymov di far marciare un corpo di cavalleria cosacca su Pietrogrado. La citt\u00e0 cadde nel caos pi\u00f9 assoluto, il governo provvisorio non aveva truppe con cui difendersi e furono i bolscevichi ad organizzare la difesa: in breve tempo venne creato un \u201cConsiglio di guerra per la difesa di Pietrogrado\u201d che organizz\u00f2 venticinquemila operai nella \"Guardia Rossa\". I lavoratori delle officine Putilov prolungarono volontariamente l'orario a sedici ore ed in due giorni costruirono duecento cannoni; le unit\u00e0 dell'esercito coinvolte nelle giornate di luglio, che erano state disarmate, tornarono ad essere operative ed a loro si unirono alcune migliaia di marinai provenienti dalla base navale di Kronstadt. Tutta la rete ferroviaria venne sabotata e resa inutilizzabile dagli stessi ferrovieri. Mentre le unit\u00e0 al comando di Krymov erano nel caos pi\u00f9 completo, emissari del \u201cConsiglio di guerra\u201d presero contatto con alcune di esse, riuscendo a staccarle dall'azione. Era la fine del tentativo contro rivoluzionario. Kornilov, Krymov, Denikin ed altri ufficiali vennero arrestati (ma non processati, per non far venire alla luce i collegamenti con il governo provvisorio, e vennero poi tutti rilasciati prima di ottobre).\nKerenskij riusc\u00ec a mantenersi al governo ma senza pi\u00f9 alcuna credibilit\u00e0 verso le classi popolari mentre il partito Bolscevico si affermava come forza trainante.\nLa Rivoluzione d'ottobre.\nL'esito del tentativo rivoluzionario abortito ad agosto e la vicenda di quello controrivoluzionario di Kornilov, portarono a radicali decisioni sui programmi futuri sia nel campo governativo, sia nel campo dei rivoluzionari.\nIl governo, guidato da Kerenskij, si decise a stabilire la data (il 28 novembre) e le regole secondo cui si sarebbero tenute le elezioni per l'Assemblea Costituente. \nL'importanza dei soviet diventava via via maggiore, in quanto in molti casi il loro controllo permetteva il controllo delle guarnigioni militari. Questa forza venne notevolmente sottovalutata dal governo provvisorio.\nFra la met\u00e0 di settembre e la met\u00e0 di ottobre del 1917, Lenin riusc\u00ec a convincere anche le parti meno convinte del proprio partito, della necessit\u00e0 di tentare la presa del potere prima delle elezioni per la Costituente. Anzi, stabil\u00ec che la cosa migliore sarebbe stata ottenerlo prima dell'apertura del Secondo Congresso dei Soviet, che avrebbe potuto legittimare cos\u00ec il nuovo ordine. Il controllo, da parte del neocostituito Consiglio Militare Rivoluzionario, della guarnigione di Pietrogrado e dei marinai della flotta del Baltico, si sarebbe rivelato fondamentale per rovesciare con uno sforzo relativamente modesto, il governo provvisorio. Quest'ultimo disponeva in citt\u00e0 di poche centinaia di uomini delle scuole ufficiali.\nIl 24 ottobre (O.S.) i bolscevichi cominciarono ad occupare i punti nevralgici della capitale, senza incontrare quasi resistenza. Il passaggio della citt\u00e0 nelle mani degli insorti fu quindi abbastanza pacifico, ed avvenne senza che la cittadinanza (e nemmeno il governo) se ne rendessero conto. Nella giornata del 25 la situazione era ormai disperata per Kerenskij, che fugg\u00ec dalla citt\u00e0 a bordo di un'automobile dell'ambasciata americana per cercare rinforzi nelle caserme lontane dalla capitale. I ministri invece si barricarono nel Palazzo d'Inverno, ma la loro resistenza venne sopraffatta in poche ore. La maggior parte di loro venne arrestata e condotta alla fortezza di Pietro e Paolo. La sera dello stesso giorno, 25 ottobre (O.S.), Lenin pot\u00e9 annunciare la presa del potere al Secondo Congresso dei Soviet, di cui fino a quel momento si era cercato di rallentare i lavori. In questa sede vennero quindi approvati i primi provvedimenti, come il trasferimento del potere ai soviet, ed i provvedimenti sulla pace con la Germania e la distribuzione della terra ai contadini.\nNei giorni successivi a Pietrogrado veniva creato il Consiglio dei Commissari del Popolo (cos\u00ec venivano denominati coloro che occupavano incarichi di tipo ministeriale). Pochi giorni dopo, sotto la minaccia di uno sciopero di tutti i lavoratori ferroviari, il consiglio sub\u00ec un primo rimpasto, grazie al quale ai bolscevichi si affiancarono alcuni socialrivoluzionari di sinistra, in un governo di coalizione che non avr\u00e0 vita lunga. Nel frattempo, scontri pi\u00f9 sanguinosi si ebbero a Mosca, dove la resistenza termin\u00f2 solo il 2 novembre (O.S.). Ora il nuovo governo controllava i due centri principali, anche se la diffusione della rivoluzione negli altri territori, in gran parte contadini, avrebbe richiesto un tempo molto pi\u00f9 lungo.\nIl consolidamento della rivoluzione.\nMentre la rivoluzione si diffondeva, il nuovo governo \"sovietico\" (inteso come espressione del Congresso dei Soviet e non come governo dell'Unione Sovietica che ancora non esisteva) muoveva i suoi primi passi ed emetteva i suoi primi atti formali.\nPrimi atti del governo dei Soviet.\nCome gi\u00e0 annunciato da Lenin il 26 ottobre (calendario giuliano) il decreto sulla terra prevedeva l'immediata distribuzione, senza indennizzo, delle terre dei \"pome\u0161\u010diki\" (i proprietari terrieri) ai contadini privi di terra. Con il decreto sulla pace si proponeva a tutti i belligeranti l'apertura immediata di trattative per una pace \"giusta e democratica\", accompagnate da un immediato armistizio di almeno tre mesi. Al vecchio sistema giudiziario si sostituivano i \"tribunali del popolo\" inizialmente di tipo elettivo; la polizia veniva sostituita da una milizia composta prevalentemente di operai; veniva realizzata la completa separazione tra stato e chiesa; veniva introdotto il matrimonio civile, con uguali diritti per entrambi i coniugi, e il divorzio; la donna otteneva la totale parit\u00e0 di diritti rispetto all'uomo; si introduceva la giornata lavorativa di otto ore. Riguardo all'esercito venivano cancellate le differenze di trattamento fra soldati e ufficiali. Sul fronte dell'economia venivano nazionalizzate tutte le banche private; il commercio estero divent\u00f2 monopolio dello Stato; flotta mercantile e ferrovie diventavano statali, mentre le fabbriche venivano affidate direttamente agli operai. Il nuovo governo denunci\u00f2 anche tutti gli accordi internazionali compresi quelli \"segreti\" e sospese il rimborso dei prestiti ottenuti all'estero dal regime zarista.\nRivoluzione e controrivoluzione.\nLe forze contrarie all'azione bolscevica cercavano nel frattempo di riorganizzarsi. Kerenskij, dopo la precipitosa fuga da Pietrogrado si rec\u00f2 presso la \"Stavka\" ossia il quartier generale dell'esercito a Mogil\u00ebv, dove si erano rifugiati anche alcuni altri membri del disciolto governo provvisorio. Mentre si formava, anche se con vita effimera, un nuovo governo provvisorio con a capo il socialista-rivoluzionario Viktor Michajlovi\u010d \u010cernov, Kerenskij, che da settembre aveva anche assunto il grado di \"generalissimo\", ritir\u00f2 dal fronte circa 20000 cosacchi che affid\u00f2 al generale Krasnov con l'ordine di marciare su Pietrogrado. Una parte di queste truppe si sband\u00f2 durante l'avvicinamento alla capitale, anche in seguito all'intervento di emissari bolscevichi che convinsero i soldati ad unirsi alla rivoluzione; il resto venne battuta a Pulkovo e Gat\u010dina dalla Guardia Rossa, la milizia operaia organizzata da Trockij (presidente del soviet di Pietrogrado e ministro degli esteri).\nI bolscevichi, oltre a difendere militarmente la loro rivoluzione, si trovarono anche a confrontarsi con il sistematico sabotaggio operato da tutto l'apparato burocratico. Furono necessarie settimane, quando non mesi, perch\u00e9 i Commissari del Popolo potessero prendere possesso degli uffici dei Ministeri o delle banche.\nL'Assemblea Costituente.\nA partire dal 12 novembre 1917 (O.S.), nel pieno dell'insurrezione bolscevica, fu convocata l'elezione per l'Assemblea Costituente mediante una legge elettorale definita dal precedente, ormai deposto, Governo Provvisorio. A essa si presentarono quattro differenti liste: bolscevichi, menscevichi, cadetti, socialisti rivoluzionari. Le elezioni si svolsero a suffragio universale, ma ci\u00f2 non evit\u00f2 un forte astensionismo: i voti risultarono inferiori al 50% degli aventi diritto. Nell'esito prevalsero i socialisti rivoluzionari con un netto 58%, seguiti dai bolscevichi al 25%, i cadetti con il 14%, e i menscevichi al 4%. La rilevanza politica dei socialisti rivoluzionari va ricercata nel loro pieno controllo dei soviet dei contadini, che andavano formandosi negli ultimi mesi. I bolscevichi raggiunsero invece nelle grandi citt\u00e0 e al fronte (in comitati militari rivoluzionari) risultati fino al 40%, mentre si consolid\u00f2 la loro fiducia nel soviet di Pietroburgo (di cui presidente fu Trockij, menscevico, poi bolscevico dall'estate del 1917 O.S.) raggiungendo picchi di consenso fino al 60%.\nDei 715 rappresentanti eletti, 370 furono socialisti rivoluzionari, 175 bolscevichi, 40 socialisti rivoluzionari di sinistra (corrente di sinistra fuoriuscita dai socialisti rivoluzionari), 16 menscevichi e 17 cadetti. L'Assemblea Costituente si insedi\u00f2 il 5 gennaio 1918 (O.S.) in Palazzo Tauride a Pietrogrado. Intanto, la corrente politica dei socialisti rivoluzionari di sinistra decise di unirsi ai bolscevichi, scelta che port\u00f2 all'unione tra il Comitato esecutivo dei Soviet contadini (socialista rivoluzionario di sinistra) e il Comitato esecutivo dei Soviet degli operai e dei soldati (bolscevico), dando vita a quello che viene conosciuto come Comitato esecutivo centrale panrusso. Nel corso della prima seduta, Viktor \u010cernov venne eletto presidente dell'Assemblea con 244 voti contro i 153 di Marija Spiridonova, candidata dei socialisti rivoluzionari di sinistra. Inoltre, l'Assemblea Costituente venne proclamata autorit\u00e0 suprema di tutta Russia (\"Panrussa\"), non riconoscendo il potere dei soviet dei lavoratori (operai, contadini e soldati). I bolscevichi e i socialisti rivoluzionari di sinistra chiesero all'assemblea di ratificare tutti gli atti e i decreti emessi dai Commissari del Popolo (bolscevichi) per la distribuzione della terra ai contadini, l'apertura immediata di trattative per una pace con i paesi belligeranti, la completa separazione tra stato e chiesa; l'introduzione del matrimonio civile con uguali diritti per entrambi i coniugi, il libero divorzio, totale parit\u00e0 di diritti della donna rispetto all'uomo; l'introduzione della giornata lavorativa di otto ore, l'abbattimento delle differenze di trattamento fra soldati e ufficiali nell'esercito, le nazionalizzazioni dell'economia e della finanza.\nL'area di destra dell'assemblea - cadetti, parte dei menscevichi, socialisti rivoluzionari facenti capo a \u010cernov - respinse la mozione bolscevica. Cos\u00ec, in segno di protesta, gli stessi bolscevichi e i socialisti rivoluzionari di sinistra decisero di abbandonare l'aula. La successiva seduta venne convocata per le ore 17:00 del 6 gennaio 1918 (O.S.) ma, una volta presentatisi, i costituenti trovarono l'ingresso di Palazzo Tauride chiuso. Bolscevichi e socialisti rivoluzionari di sinistra dichiararono dissolta l'Assemblea Costituente Panrussa (mediante un decreto ratificato dal Comitato esecutivo centrale panrusso), per poi convocare il \"III Congresso panrusso dei deputati operai e soldati\" e il \"III Congresso panrusso dei deputati contadini\" che, unificati, approvarono il pieno scioglimento dell'Assemblea Costituente e la \"Dichiarazione dei diritti dei lavoratori\".\nIl problema delle nazionalit\u00e0.\nLa rivoluzione di febbraio e gli avvenimenti dei mesi che seguirono rinvigorirono tutta una serie di fermenti nazionalistici da sempre presenti nella complessa struttura politico-sociale della Russia.\nGi\u00e0 a luglio 1917 Kerenskij concesse un'ampia autonomia all'Ucraina.\nA novembre il governo dei Soviet riconobbe l'indipendenza della Finlandia e pubblic\u00f2 una risoluzione che sanciva i diritti delle minoranze nazionali: uguali diritti per tutti i popoli, diritto di autodecisione, compreso il diritto di staccarsi dalla Russia per fondare stati indipendenti, diritto al libero sviluppo di tutte le minoranze nazionali e gruppi etnici. Da questa dichiarazione nacquero prima la Federazione Russa e poi l'Unione Sovietica. Tuttavia quando le truppe germaniche capitolarono nel novembre 1918 inizi\u00f2 l'occupazione di tutti gli stati dell'ex impero zarista che si erano proclamati indipendenti.\nLa pace di Brest Litovsk.\nIl 3 marzo 1918 la Russia firma una pace separata con la Germania accettando di perdere la Finlandia, l'Ucraina, la Polonia e i paesi baltici, essendo cos\u00ec privata di circa 800.000 km2 di territori e il 26% della popolazione.\nL'inizio della guerra civile.\nIl periodo immediatamente successivo alla firma del trattato di pace con gli Imperi Centrali sembra voler concedere al giovane potere dei soviet il tempo di consolidarsi al punto che il 23 aprile 1918 Lenin pu\u00f2 dichiarare \"la guerra civile \u00e8, per l'essenziale, finita\". In questo caso la previsione del principale dirigente bolscevico risulta errata: due mesi dopo la guerra infuria su decine di fronti ed il nuovo potere giunge, pi\u00f9 volte, alla soglia della distruzione. Tra le molte cause che si possono riconoscere per tali avvenimenti due sono quelle forse di maggior peso, una di ordine esterno ed una di ordine interno. Nel giugno 1918 la Legione Ceco-Slovacca, in fase di trasferimento verso Vladivostok, dove avrebbe dovuto imbarcarsi per essere trasferita sul fronte occidentale, spinta da agenti delle Potenze Occidentali, che cercavano un pretesto per intervenire in Russia, e in parte anche dagli ordini diretti che provenivano da Parigi, dove si trovava un governo cecoslovacco in esilio, d\u00e0 inizio a una rivolta che coinvolge tutta la Russia Asiatica e fa da attrattore per numerosi altri gruppi di oppositori al nuovo regime.\nNel suo rapido avanzare verso le regioni interne della Russia, spinge il commissario bolscevico Jakov Jurovskij, detentore del deposto zar Nicola II, a fucilare, il 17 luglio, quest'ultimo e tutta la sua famiglia. Sul fronte interno la politica del nuovo governo deve registrare una gravissima crisi tra le due forze trainanti della rivoluzione di ottobre: gli operai ed i contadini. In primavera il governo \u00e8 costretto a dare inizio alle requisizioni di grano allo scopo di rifornire le citt\u00e0 le cui scorte sono ormai esaurite. Anche se le requisizioni, almeno all'inizio, colpiscono principalmente i contadini pi\u00f9 agiati i cosiddetti \"kulaki\" sono spesso alla base di vere e proprie rivolte, talvolta dirette dai rivoluzionari socialisti. La repressione delle rivolte port\u00f2 alla fucilazione di oltre 200.000 contadini\nApprofondimenti sociali.\nGli eventi della Rivoluzione Russa sono collocati nella particolare struttura sociale ed economica della Russia.\nAll'inizio del XX secolo la popolazione della Russia era, dal punto di vista anagrafico, per quattro quinti contadina.\nLa questione contadina.\nNon si pu\u00f2 capire la dinamica e le ragioni della Rivoluzione Russa senza capire la mentalit\u00e0 dei contadini, o senza conoscere il loro mondo. La societ\u00e0 contadina ruotava attorno a tre pilastri: il nucleo familiare (\"dvor\"); il villaggio (\"selo\"); e la comunit\u00e0 (\"mir\" o \"ob\u0161\u010dina\"). Il mondo contadino era un mondo chiuso, separato dalla vita sociale ed economica cittadina. Il contadino era fedele esclusivamente al proprio villaggio, non aveva senso di identit\u00e0 nazionale. L'unica figura a cui andava la devozione del contadino era la figura dello Zar, divinizzata e mistificata nell'immaginario collettivo. La naturale propensione conservatrice del mu\u017eik (il contadino russo) aveva spinto la classe dirigente russa a credere che fosse essenziale per la stabilit\u00e0 del paese l'alleanza tra campagna e corona, e che proprio il mu\u017eik fosse il modello del suddito rispettoso dell'autocrazia russa.\nI fatti smentirono una simile idea, nata dal fraintendimento della mentalit\u00e0 del contadino. Le campagne erano infatti lente ad infiammarsi ma volubili. Il contadino rispettava la legge solamente per paura della punizione. La stessa idea della legge e dello Stato era differente rispetto al modello occidentale. L'unica cosa che faceva stare al proprio posto i mu\u017eik era il mito dello zar buono e la speranza della spartizione della terra. Una volta cadute entrambe le speranze, le campagne si trasformarono in una distesa di focolai rivoluzionari. Con il nuovo governo rivoluzionario le terre vennero distribuite ai contadini, ma alcuni mesi dopo venne introdotto l'obbligo della consegna dei raccolti allo stato. Tale provvedimento provoc\u00f2 un numero considerevole di insurrezioni represse con la fucilazione di circa 200.000 contadini.\nLa questione operaia.\nLa minoranza della popolazione proletaria, rappresentata dagli operai, era concentrata in pochi centri industrializzati, quale ad esempio era San Pietroburgo, citt\u00e0 che allora prendeva nome di Pietrogrado. La figura del proletario \u00e8 la figura principale, secondo la tesi Marxista, di una rivoluzione Comunista, in quanto gli operai vivendo gli stessi problemi, vivendo tutti insieme in condizioni estreme di lavoro che portano all'alienazione, non sentono lo stesso attaccamento alla terra come i \"mu\u017eik\" (i contadini russi), ma sono maggiormente preposti all'attuazione della lotta tra classi: la rivoluzione. La strategia della rivoluzione sarebbe stata quella di esportare il modello della dittatura del proletariato in Germania, cio\u00e8 in un paese sviluppato (infatti secondo la tesi marxista e leninista, la rivoluzione pu\u00f2 partire solo da paesi sviluppati) oltre che geograficamente centrale, da l\u00ec la rivoluzione si sarebbe diramata in tutto il mondo. Altrimenti, secondo Lenin, la rivoluzione russa sarebbe servita solamente ad esportare il capitalismo in Asia (come \u00e8 avvenuto); ci\u00f2 nonostante l'incipit della rivoluzione va comunque ricercato in un nucleo operaio: quello dei cantieri navali di San Pietroburgo. I primi scioperi cominciarono proprio in questa citt\u00e0 nel gennaio del '17.\nLe donne e la rivoluzione.\nCon la Rivoluzione nacquero i primi battaglioni formati di sole donne; nella foto il \"Battaglione della morte\" guidato da Marija Leont'evna Bo\u010dkar\u00ebva, fedele al governo provvisorio di Kerenskij; vestita di bianco si riconosce Emmeline Pankhurst, esponente del movimento suffragista femminile del Regno Unito.\nLe donne acquisirono estrema importanza durante la guerra, in quanto dovettero sostituire gli uomini sul lavoro, favorendo cos\u00ec il processo di emancipazione. Tra le protagoniste della Rivoluzione vi fu Aleksandra Kollontaj che, nel 1918, divenne la prima donna al mondo a guidare un ministero, \"Commissario del popolo per l'assistenza sociale\", ed in seguito prima donna a divenire ambasciatrice, dal 1923, presso la Norvegia, il Messico ed infine la Svezia. Grazie anche alle sue forti pressioni, le donne ottennero alcune conquiste come il diritto all'elettorato attivo (votare) e passivo (farsi eleggere), il diritto all'istruzione, l'assistenza alla maternit\u00e0, la parificazione dei salari con gli uomini (anche se solo formalmente, nella prassi continuavano le differenze) ed infine la possibilit\u00e0 di divorziare (1918) e di abortire (1920), quest'ultimo punto venne in seguito cancellato durante lo stalinismo.\nCronologia.\nNota: le date sono basate sul calendario giuliano, in vigore all'epoca in Russia, e non sul calendario gregoriano, quello che \u00e8 ed era in vigore nella maggioranza dei paesi europei."}
{"id": "14380", "revid": "6923", "url": "https://it.wikipedia.org/wiki?curid=14380", "title": "San Pietroburgo", "text": "San Pietroburgo (, ) \u00e8 la seconda citt\u00e0 della Russia per dimensioni e popolazione, con circa 5 milioni di abitanti, citt\u00e0 federale, il porto pi\u00f9 importante del Paese ed inoltre la citt\u00e0 con pi\u00f9 di un milione di abitanti pi\u00f9 a nord del mondo. Fondata dallo zar Pietro il Grande (1672-1725) sul delta della Neva, dove il fiume sfocia nella baia omonima parte del golfo di Finlandia, fu a lungo capitale dell'Impero russo, funzione che perse il 5 marzo 1918.\nIl 1\u00ba settembre 1914 per volere dello zar Nicola II fu rinominata Pietrogrado e mantenne questo nome fino al 26 gennaio 1924; quando (a cinque giorni dalla morte di Lenin) la citt\u00e0 venne ribattezzata Leningrado. Mantenne tale nome fino al 6 settembre 1991, quando ritorn\u00f2 alla denominazione originale. Dal 1997, a seguito di una dichiarazione di Boris Eltsin, la citt\u00e0 venne riconosciuta pubblicamente come capitale culturale del paese.\nOrigini del nome.\n in sequenza i nomi \"Sankt-Peterburg\", \"Leningrad\", \"Petrograd\", \"Piter\". Quest'ultimo \u00e8 un nome informale con cui la citt\u00e0 \u00e8 chiamata in Russia.\nStoria.\nFondazione della citt\u00e0.\nData di fondazione della citt\u00e0 \u00e8 considerato il 27 maggio 1703 (16 maggio nel calendario giuliano allora in vigore), allorch\u00e9 Pietro il Grande fece iniziare gli scavi della fortezza dei Santi Pietro e Paolo sull'isola delle Lepri, al centro della Neva, in una zona paludosa e selvaggia, praticamente disabitata, dove il fiume sfocia nel golfo di Finlandia. Il nome originale di \"Sankt Peterburg\" era stato conferito in lingua nederlandese, poich\u00e9 Pietro il Grande aveva vissuto e studiato sotto mentite spoglie nei Paesi Bassi per un periodo di tempo ed era divenuto un grande ammiratore della corte e dell'architettura nederlandese.\nNell'area si trovavano le fortezze svedesi di Nyen e successivamente di N\u00f6teborg.\nLa citt\u00e0 venne concepita fin dall'inizio come porto commerciale e base navale. Nello storico primo viaggio di uno zar nel mar Baltico, a bordo della fregata \"Standard\", Pietro trov\u00f2 adatta ad un'installazione militare a protezione del porto l'isola posta quindici miglia al largo della foce che presto diventer\u00e0 Kron\u0161tadt. Un po' alla volta, nella mente del sovrano prese forma l'idea di una citt\u00e0 vera e propria, costruita dal nulla, in una zona peraltro totalmente inospitale. Affid\u00f2 cos\u00ec l'opera all'architetto ticinese Domenico Trezzini, che aveva da poco realizzato per Federico IV di Danimarca fortificazioni costiere e l'edificio della borsa, e ad architetti di scuola italiana.\nL'enorme quantit\u00e0 di manodopera necessaria arrivava da tutta la Russia. Con editti, i cosiddetti ukaz, si obbligavano lavoratori specializzati, come carpentieri e muratori, a prestare servizio per sei mesi ai lavori. La manodopera non specializzata era costituita da servi della gleba. La durezza delle condizioni climatiche e di lavoro miet\u00e9 migliaia di vittime. Gi\u00e0 all'epoca di Pietro si diceva che la citt\u00e0 fosse stata costruita sugli scheletri e che durante i lavori fossero morte centomila persone. Stime successive pi\u00f9 realistiche parlano di 25-30.000 morti.\nLa difficolt\u00e0 a procurarsi materiali da costruzione veniva risolta con decreti particolari, che ad esempio obbligavano carri e vascelli che volevano entrare in citt\u00e0 a portare una certa quantit\u00e0 di pietre e a non costruire in pietra in tutta la Russia, per obbligare i muratori disoccupati a recarvisi. Anche il suo popolamento venne ottenuto con metodi forzosi, visto che pure il rifornimento di cibo stesso era assai difficoltoso, e i nuovi cittadini vennero obbligati a costruire le proprie case secondo degli standard prefissati.\nLa citt\u00e0 fin\u00ec per rappresentare per Pietro la fuga da tutto ci\u00f2 che non sopportava della vecchia Russia e fu destinata ben presto a divenire la nuova capitale dell'Impero russo. In virt\u00f9 della sua posizione era una \"finestra sull'Occidente\", che permetteva scambi commerciali e culturali. L'obiettivo era tra l'altro quello di fare della Russia uno dei principali partner commerciali della Gran Bretagna. La citt\u00e0 si prestava inoltre a divenire la principale base della marina di Pietro il Grande. Prima di San Pietroburgo la base per il commercio verso il resto dell'Europa era Arcangelo, sul Mar Bianco, che per\u00f2 rimaneva bloccata dai ghiacci per circa cinque mesi.\nXIX secolo.\nGi\u00e0 nel tardo XIX secolo, la citt\u00e0 era divenuta il centro culturale della nazione, con compositori (come I cinque grandi), artisti. Nel 1881, l'organizzazione rivoluzionaria Narodnaja volja fu responsabile dell'assassinio di Alessandro II. La Rivoluzione russa del 1905 inizi\u00f2 qui e si diffuse rapidamente nelle province. Allo scoppio della prima guerra mondiale, il nome \"Sankt-Peterburg\" venne visto come troppo germanico e la citt\u00e0 venne quindi ribattezzata \"Petrograd\" (Pietrogrado) su iniziativa dello zar Nicola II (1894-1917).\nRivoluzione di Febbraio e Rivoluzione d'Ottobre.\nIl 1917 vide l'inizio della Rivoluzione Russa. Il primo passo, in febbraio, fu la rimozione del governo zarista e l'istituzione di un sistema multi-partitico. Il nuovo governo non dur\u00f2 e venne seguito dalla Rivoluzione d'ottobre e dall'assunzione del potere da parte dei bolscevichi. A seguito di questi avvenimenti entro pochi giorni esplose la guerra civile.\nLa vicinanza della citt\u00e0 alle armate anti-bolsceviche che minacciavano un'offensiva decisiva contro il potere bolscevico, costrinse il capo rivoluzionario Vladimir Lenin a trasferire la capitale e il governo sovietico a Mosca; il trasferimento venne completato il 5 marzo 1918. La mossa era intesa inizialmente come temporanea, ma Mosca da allora rimase la capitale. Con la morte di Lenin nel 1924, la citt\u00e0 venne ribattezzata \"Leningrad\" (\u041b\u0435\u043d\u0438\u043d\u0433\u0440\u0430\u0434, ) in suo onore.\nUn ricordo di quest'epoca \u00e8 anche l'Incrociatore Aurora, che diede il segnale dell'inizio della rivoluzione e che, dopo essere stato auto-affondato durante la seconda guerra mondiale, \u00e8 stato riportato alla superficie, facendo ancor oggi bella mostra di s\u00e9 alla fonda nella Neva.\nL'abolizione della servit\u00f9 della gleba, promulgata da Alessandro II nel 1861, caus\u00f2 un massiccio afflusso di persone e la costruzione di edifici in periferia; in seguito, (nel 1918) con lo spostamento della capitale a Mosca, si verific\u00f2 un'emigrazione di massa, cos\u00ec consistente che la popolazione di Pietrogrado nel 1920 era un terzo di quella del 1915.\nSeconda guerra mondiale.\nDurante la seconda guerra mondiale, la citt\u00e0 venne inizialmente circondata dal lato terra e fu fatto rimanere libero solo il passaggio attraverso il lago Ladoga e poi venne assediata dall'esercito tedesco dall'8 settembre 1941 fino al 27 gennaio 1944, per un totale di 29 mesi. Una strada, la cosiddetta Strada della Vita, per i rifornimenti e l'evacuazione, che correva lungo la linea del fronte nel piccolissimo corridoio lasciato libero e sul lago, venne approntata il 18 gennaio 1943, ma era aperta agli attacchi aerei tedeschi. Si stima che qualcosa come dei tre milioni di abitanti della citt\u00e0 siano morti durante l'assedio: un enorme monumento \u00e8 stato eretto in loro ricordo in Plo\u0161\u010dad' Pobedy (piazza della Vittoria). La citt\u00e0 venne cos\u00ec premiata con il titolo di citt\u00e0 eroina nel 1945.\nRipristino del nome.\nIl toponimo originale, San Pietroburgo, venne ripristinato il 6 settembre 1991, con un referendum popolare, con una maggioranza del 54%, mentre per l'Oblast' il risultato del referendum fu a favore del mantenimento del nome Leningrado, ovvero Oblast' di Leningrado.\nGeografia fisica.\nTerritorio.\nLa citt\u00e0 sorge alla foce del fiume Neva, sul mar Baltico, e include nella sua ampia area urbana anche alcune isole. \u00c8 situata vicino al confine con la Finlandia e l'Estonia, sulla riva pi\u00f9 orientale del golfo di Finlandia, equidistante da Helsinki e Tallinn. \u00c8 capoluogo del Distretto Federale Nordoccidentale e dell'oblast' di Leningrado, pur non facendone parte.\nL'area della citt\u00e0 si estende per . L'area del soggetto federale \u00e8 di , che comprende San Pietroburgo (con gli ottantuno circondari comunali), nove citt\u00e0 comunali (Kolpino, Krasnoe Selo, Kron\u0161tadt, Lomonosov, Pavlovsk, Petergof, Pu\u0161kin, Sestroreck, Zelenogorsk) e ventuno insediamenti comunali.\nSan Pietroburgo \u00e8 situata sulla pianura della taiga lungo le rive della baia della Neva del golfo di Finlandia e sulle isole del delta del fiume. Le isole pi\u00f9 grandi sono l'isola Vasil'evskij, l'isola Krestovskij e l'isola dei Decabristi. L'istmo careliano, nord della citt\u00e0, \u00e8 una zona rinomata per il turismo. A sud di San Pietroburgo si trovano spesso delle formazioni di Klint baltico.\nL'altitudine della citt\u00e0 varia dal livello del mare al suo punto pi\u00f9 alto di 175,9 metri della collina Orehovaja. Parte del territorio della citt\u00e0 a ovest della prospettiva Litejnyj non supera i 4 metri sul livello del mare e ha sofferto di numerose inondazioni. Le inondazioni a San Pietroburgo sono conseguenti ad un'onda lunga nel Mar Baltico, causata da condizioni meteorologiche, dai venti e dalla superficie della baia della Neva. Le quattro inondazioni pi\u00f9 disastrose si sono verificate nel 1824 (421 centimetri sopra il livello del mare, durante la quale oltre trecento edifici sono stati distrutti), nel 1924 (380 centimetri), nel 1777 (321 centimetri), nel 1995 (293 centimetri) e nel 1975 (281 centimetri). Per prevenire questi eventi, \u00e8 stata inaugurata nel 2005 la diga di San Pietroburgo.\nNel XVIII secolo il terreno della citt\u00e0 fu innalzato artificialmente, in alcuni punti di oltre 4 metri, fondendo insieme le varie isole e cambiando l'idrologia cittadina. Oltre alla Neva e ai suoi affluenti, altri importanti fiumi del soggetto federale di San Pietroburgo sono il Sestra, l'Ochta e l'I\u017eora. Il lago pi\u00f9 grande \u00e8 il Sestroreckij razliv a nord, seguito dal La\u0441htinskij razliv e da altri pi\u00f9 piccoli.\nGrazie alla sua posizione in circa 60\u00b0 N di latitudine la lunghezza del giorno a Pietroburgo varia con le stagioni, dalle 5:50 alle 18:50. Da met\u00e0 maggio a met\u00e0 luglio il crepuscolo pu\u00f2 durare tutta la notte: questo fenomeno \u00e8 chiamato \"notti bianche\" o \"sole di mezzanotte\".\nClima.\nSan Pietroburgo ha un clima continentale umido (K\u00f6ppen \"Dfb\"), con rilevanti differenze di temperatura tra inverno e estate.\nSuddivisione amministrativa.\nLa citt\u00e0 si estende per un territorio di , mentre l'intero soggetto federale cittadino conta nel quale, oltre alla citt\u00e0 propria, si trovano le 9 cittadine suburbane di Kolpino, Krasnoe Selo, Kron\u0161tadt, Lomonosov, Pavlovsk, Petergof, Pu\u0161kin, Sestroreck e Zelenogorsk. Il soggetto federale di San Pietroburgo \u00e8 diviso in 18 distretti (indicati con l'asterisco quelli comprendenti le citt\u00e0 suburbane).\nSociet\u00e0.\nEvoluzione demografica.\nSan Pietroburgo \u00e8 la seconda citt\u00e0 pi\u00f9 grande della Russia. Secondo il censimento del 2017 la popolazione del soggetto federale \u00e8 di abitanti, ovvero il 3,4% della popolazione totale della Russia, dato superiore ai (3,2%) registrato nel censimento del 2002.\nStatistiche demografiche del 2012\nIl censimento del 2010 ha registrato questa composizione etnica: Russi 80,1%, Ucraini 1,3%, Bielorussi 0,8%, Tartari 0,6%, Armeni 0,6%, Ebrei 0,5%, Uzbeki 0,4%, Tagiki 0,3%, Azeri 0,3%, Georgiani 0,2%, Moldavi 0,2%, Finlandesi 0,1%, altri 1,3%. L'etnia del restante 13,4% degli abitanti non \u00e8 stata specificata.\nIl XX secolo ha visto aumenti e diminuzioni frenetiche della popolazione. Dai 2,4 milioni registrati nel 1916, la citt\u00e0 \u00e8 scesa a meno di nel 1920 a causa delle due rivoluzioni russe del 1917 e della guerra civile russa. Le minoranze di Tedeschi, Polacchi, Finlandesi, Estoni e Lettoni si sono trasferite quasi totalmente da Leningrado nel corso del 1930. Dal 1941 alla fine del 1943, la popolazione \u00e8 scesa da 3 milioni a meno di , per via delle persone che sono morte in battaglia o di fame durante l'assedio di Leningrado oppure che sono state evacuate. Dopo l'assedio, alcuni degli sfollati hanno fatto ritorno in citt\u00e0, ma il maggior afflusso si \u00e8 dovuto alla migrazione da altre parti dell'Unione Sovietica. La citt\u00e0 ha assorbito circa 3 milioni di persone nel 1950 ed \u00e8 cresciuta a oltre 5 milioni nel 1980. Dal 1991 al 2006 la popolazione della citt\u00e0 \u00e8 scesa a 4,6 milioni, mentre la popolazione suburbana \u00e8 aumentata a causa della privatizzazione delle terre. Sulla base dei risultati del censimento del 2010 la popolazione attuale \u00e8 di oltre 4,8 milioni. Il tasso di natalit\u00e0 rimane inferiore al tasso di mortalit\u00e0; persone oltre i 65 anni rappresentano oltre il 20% della popolazione e l'et\u00e0 media \u00e8 di circa 40 anni.\nLa popolazione delle aree urbane di San Pietroburgo vive principalmente in appartamenti. Tra il 1918 e il 1990, i sovietici nazionalizzarono le abitazioni e i residenti furono costretti a condividere appartamenti comunali (\"kommunalka\"). Con il 68% della popolazione che viveva in tali appartamenti condivisi nel 1930, Leningrado era la citt\u00e0 dell'Unione Sovietica con il maggior numero di tali tipologie di abitazione. Al 2014 le \"kommunalki\" sono sulla via del tramonto anche se gli appartamenti condivisi sono ancora molto diffusi. Mentre l'attivit\u00e0 economica e sociale \u00e8 concentrata nel centro storico, ovvero la parte pi\u00f9 ricca di San Pietroburgo, la maggior parte delle persone vive in zone suburbane facendo i pendolari. Per il primo semestre del 2007, il tasso di natalit\u00e0 \u00e8 stato del 9,1 per 1000.\nLe seguenti tabelle mostrano il numero di abitanti della citt\u00e0 di San Pietroburgo.\nFondata in una zona inabitata il 27 maggio 1703, i dati precedenti al 1944 sono principalmente stime, dal 1959 fino al 2002 sono dati del censimento ufficiale, mentre quelli relativi al 2005 sono un calcolo statistico.\nPaesaggio urbano.\nSan Pietroburgo possiede tre grattacieli: la \"Torre Leader\" (), L'\"Aleksandr Nevskij\" () e l'\"Atlantic City\" (), tutti e tre sono situati lontano dal centro storico. L'attuale normativa vieta la costruzione di edifici alti nel centro della citt\u00e0. La torre televisiva di San Pietroburgo con i suoi 310 metri \u00e8 la struttura pi\u00f9 alta in citt\u00e0. Tuttavia, vi \u00e8 stato un controverso progetto approvato dalle autorit\u00e0 cittadine, e conosciuto come \"Centro Ochta\", per costruire un palazzo di 396 metri.\nNel 2008, il \"World Monuments Fund\" ha incluso lo \"skyline\" storico di San Pietroburgo sulla lista dei 100 siti pi\u00f9 a rischio di estinzione a causa delle previste edificazioni che rischiano di danneggiarlo irrimediabilmente. Il progetto del \"Centro Okhta\" \u00e8 stato definitivamente annullato alla fine del 2010 mentre il progetto del \"Centro Lachta\" si avvia alla periferia della citt\u00e0.\nIl complesso raggiunge un'altezza massima di 463 metri. Il progetto del \"Centro Lachta\" ha suscitato molte meno polemiche e, a differenza del precedente progetto abbandonato, non \u00e8 considerato dall'UNESCO come una potenziale minaccia per il patrimonio culturale trovandosi molto lontano dal centro storico. La prima fase della costruzione dell'edificio \u00e8 stata ultimata nel 2018, mentre l'inaugurazione avr\u00e0 luogo nel 2021. Circa due terzi degli spazi interni saranno dedicati agli uffici di Gazprom, con circa 8.000 dipendenti pronti a occuparli subito dopo l\u2019inaugurazione ufficiale. Per il resto, il centro ospiter\u00e0 un ponte di osservazione a 360 metri di altezza, un ristorante con vista panoramica, un centro scientifico, un planetario, un anfiteatro, una sala per concerti e numerose piazze pubbliche. La torre da record del Lachta Center \u00e8 composta da cinque torri pi\u00f9 piccole, che si uniscono tra di loro attorcigliandosi fino alla vetta. Per questo l\u2019edificio conquister\u00e0 anche il titolo di seconda twisting tower pi\u00f9 alta del pianeta, dietro solamente alla Shangai Tower, insieme con quello di grattacielo pi\u00f9 a Nord del mondo. Oltre al grattacielo principale, il centro si sviluppa anche in una struttura a boomerang di 260 metri di lunghezza e 80 d\u2019altezza, che conterr\u00e0 la maggior parte delle attivit\u00e0 aperte al pubblico.\nA differenza di Mosca, a San Pietroburgo l'architettura storica dal centro della citt\u00e0, in gran parte costituita da edifici barocchi e neoclassici del XVIII e XIX secolo \u00e8 stata in gran parte conservata; anche se un certo numero di edifici sono stati demoliti dopo la presa del potere da parte dei bolscevichi. Il pi\u00f9 antico edificio tutt'oggi esistente \u00e8 una casa in legno costruita per Pietro I nel 1703 sulla riva del Neva vicino a piazza Troickaja. Dal 1991 il centro storico di San Pietroburgo e i relativi gruppi di monumenti sono stati elencati dall'UNESCO come patrimonio dell'umanit\u00e0.\nL'insieme della Fortezza di Pietro e Paolo con la Cattedrale di Pietro e Paolo prendono una posizione dominante sull'isola delle Lepri lungo la riva destra del fiume Neva. Ad ogni mezzogiorno un cannone spara un colpo a salve dalla fortezza. La moschea di San Pietroburgo, \u00e8 stata la pi\u00f9 grande moschea d'Europa, quando \u00e8 stata aperta nel 1913, \u00e8 situata sulla riva destra. La Piazza della Borsa, anche nota come la \"Punta\" (Strelka) dell'isola Vasil'evskij, che divide il fiume Neva in due grandi bracci, la Grande Neva (Bol'\u0161aja Neva) e la Piccola Neva (Malaja Neva), \u00e8 collegata all'Isola di Pietrogrado attraverso il ponte della Borsa (Bir\u017eevoj most). La costa meridionale dell'isola Vasil'evskij, lungo la Grande Neva, presenta alcuni degli edifici pi\u00f9 antichi della citt\u00e0, risalenti al XVIII secolo, tra cui il Kunstkamera, i Dodici collegi, il Palazzo Men\u0161ikov e l'Accademia russa di belle arti.\nAl sud, sulla riva sinistra del Neva, collegata all'isola Vasil'evskij attraverso il Ponte del Palazzo (Dvorcovskij Most), si trovano il palazzo dell'Ammiragliato, il vasto complesso dell'Museo dell'Ermitage che si estende lungo il lungoneva del Palazzo e che comprende il barocco Palazzo d'Inverno, ex residenza ufficiale degli zar, cos\u00ec come il neoclassico Palazzo di Marmo neoclassico. Il Palazzo d'Inverno si affaccia sulla Piazza del Palazzo, la piazza principale della citt\u00e0 dove vi \u00e8 la Colonna di Alessandro.\nLa Prospettiva Nevskij, \u00e8 anch'essa situata sulla riva sinistra della Neva, ed \u00e8 il viale principale della citt\u00e0. Inizia all'Ammiragliato e corre verso est vicino alla Piazza del Palazzo. La Prospettiva Nevskij attraversa il \"Moika\" (ponte verde), il canale Griboedov, la via Sadovaja, il canale Fontanka, incontra la Prospettiva Litejnyj e procede alla piazza dell'Insurrezione vicino alla stazione ferroviaria di Mosca, dove si incrocia con la Prospettiva Ligovskij e si volge verso il Monastero di Aleksandr Nevskij. I Grandi magazzini \"Passage\" (il termine russo \"Passa\u017e\" \u00e8 la traslitterazione dal francese), la Chiesa cattolica di Santa Caterina, la \"casa dei libri\" (ex edificio dell'azienda Singer in stile Art Nouveau), il Grand Hotel Europa, la Chiesa Luterana di San Pietro e San Paolo, la biblioteca nazionale russa, il teatro Aleksandrinskij la statua di Caterina la Grande, la Cattedrale di Kazan', il palazzo Stroganov, il palazzo Ani\u010dkov e il palazzo Beloselskij-Belozerskij sono tutti situati lungo quel viale.\nIl monastero di Aleksandr Nevskij, destinato ad ospitare le reliquie del santo, \u00e8 un importante centro di educazione cristiana in Russia. Contiene anche il Cimitero Tichvin con tombe di molti pietroburghesi celebri.\nSul terreno tra la Neva e la prospettiva Nevskij si trovano la Chiesa del Salvatore sul Sangue Versato, il palazzo Michajlovskij (che ospita il Museo Russo), il Campo di Marte, il castello Michajlovskij, il giardino d'estate, il Palazzo di Tauride, l'Istituto Smol'nyj e il convento Smol'nyj.\nMolti punti di riferimento importanti sono situati ad ovest e a sud del Palazzo dell'Ammiragliato, tra cui la Cattedrale della Trinit\u00e0 - Izmajlovskij, il Palazzo Mariinskij, l'Hotel Astoria, il famoso Teatro Mariinskij, la Cattedrale di Sant'Isacco e la Piazza del Senato (nota anche come piazza dei Decabristi), con la statua del Cavaliere di Bronzo, monumento equestre del XVIII secolo dedicato a Pietro il Grande, che \u00e8 considerato uno tra i simboli pi\u00f9 riconoscibili della citt\u00e0.\nAltri simboli di San Pietroburgo includono la banderuola a forma di una piccola nave in cima alla guglia dorata dell'Ammiragliato e l'angelo dorato sulla sommit\u00e0 della Cattedrale di Pietro e Paolo. Vi sono centinaia di piccoli ponti a San Pietroburgo che si estendono sui numerosi canali e affluenti della Neva, dei quali tra i pi\u00f9 importanti annoveriamo, i fiumi Mojka, Fontanka, Smolenka e Karpovka, e i canali Griboedov e Obvodnyj. A causa della intricata rete di canali, San Pietroburgo \u00e8 spesso chiamata la \"Venezia del Nord\". I fiumi e canali nel centro della citt\u00e0 sono fiancheggiati da argini di granito,mentre i parapetti a loro protezione sono in ghisa.\nI sobborghi meridionali della citt\u00e0 sono celebri per le sfarzose residenze estive degli zar: Petergof, con le maestose fontane a cascata fontana e parchi; Carskoe Selo, con il Palazzo di Caterina in stile barocco e il neoclassico Palazzo di Alessandro; Pavlovsk, con la reggia, caratterizzata da un palazzo a cupola voluta da Paolo I e da uno dei pi\u00f9 grandi parchi in stile inglese d'Europa. Ci sono altre residenze imperiali nelle vicinanze e che fanno parte del patrimonio mondiale, tra cui un castello e il parco di Gat\u010dina, ma in realt\u00e0 appartengono all'oblast' di Leningrado piuttosto che a San Pietroburgo. Un altro sobborgo notevole \u00e8 Kron\u0161tadt con le sue fortificazioni del XIX secolo e monumenti navali, che occupa l'isola Kotlin nel golfo di Finlandia.\nParchi.\nSan Pietroburgo possiede numerosi parchi e giardini, alcuni tra i pi\u00f9 famosi sono situati nella periferia sud. Sosnovka \u00e8 il pi\u00f9 grande parco che si estende entro i limiti della citt\u00e0 vera e propria e occupa 240 ettari. Il Giardino d'estate \u00e8 il parco pi\u00f9 antico, risalente ai primi anni del XVIII secolo. Si trova sulla riva meridionale del Neva a capo del Fontanka ed \u00e8 famoso per le sue ringhiere di ghisa e le sculture in marmo.\nTra gli altri parchi degni di nota vi sono il Parco della Vittoria marittima sull'isola Krestovskij e il Parco della Vittoria nel sud, realizzato per commemorare la vittoria sulla Germania nazista durante la Seconda guerra mondiale. Molto apprezzato \u00e8 anche il Giardino Tauride, che contorna l'omonimo palazzo. Gli alberi pi\u00f9 comuni coltivati nei parchi sono la farnia, l'acero riccio, il frassino verde, la betulla, il larice siberiano, l'abete del Colorado, il salice piangente, il tiglio e il pioppo. Una importante xiloteca con collezioni dendrologiche risalenti al XIX secolo \u00e8 ospitata nell'Orto botanico di San Pietroburgo e nel Parco dell'Accademia Forestale.\nEconomia.\nTurismo.\nSan Pietroburgo vanta un notevole patrimonio storico e culturale ed \u00e8 quindi considerata una destinazione turistica molto attraente.\nIl complesso architettonico cittadino e suburbano del XVIII e XIX secolo \u00e8 conservato in forma praticamente invariata. Per vari motivi (compresa la distruzione su larga scala durante la seconda guerra mondiale e la costruzione di edifici moderni nel dopoguerra nei pi\u00f9 grandi centri storici d'Europa), San Pietroburgo \u00e8 diventata una riserva unica degli stili architettonici europei degli ultimi tre secoli. La perdita da parte di San Pietroburgo dello \"status\" di capitale ha aiutato la citt\u00e0 a conservare molti dei suoi edifici pre-rivoluzionari, in quanto le architetture moderne e i \"progetti di prestigio\" proposti nel periodo sovietico sono state realizzate a Mosca; ci\u00f2 ha impedito in gran parte il sorgere di architetture del medio-tardo XX secolo e ha contribuito a mantenere l'aspetto architettonico del centro storico della citt\u00e0.\nL'aspetto originale e maestoso di San Pietroburgo, nonostante la presenza di palazzi dall'architettura un po' severa e formale del dopoguerra, nasce dalla variet\u00e0 di dettagli architettonici, compresi viali lunghi e diritti, vasti spazi, giardini e parchi, sculture monumentali e decorative. Il fiume Neva e i numerosi canali sono ben integrati con gli spazi cittadini. Tutte queste vie d'acqua sono in evidente rilievo attraverso tutta la citt\u00e0, con i loro argini e ponti che aggiungono dettagli ulteriori di fascino all'atmosfera gi\u00e0 unica di San Pietroburgo.\nIl centro storico di San Pietroburgo, incluso dal 1990 nella lista dell'UNESCO dei Patrimoni dell'umanit\u00e0, annovera architetture, monumenti e musei celebri in tutto il mondo. Nuovi programmi turistici e visite guidate sono state sviluppati per coloro che desiderano godere del patrimonio culturale cittadino.\nLa citt\u00e0 dispone di 221 musei, biblioteche, pi\u00f9 di 80 teatri, 100 organizzazioni concertistiche, 45 gallerie e sale espositive, 62 cinema e circa 80 altri istituti culturali. Ogni anno la citt\u00e0 ospita circa 100 festival e vari concorsi di arte e cultura.\nNonostante l'instabilit\u00e0 economica degli anni 1990, non un solo teatro importante o museo fu chiuso a San Pietroburgo; al contrario molti nuovi sono stati aperti, ad esempio, un museo privato di marionette (aperto nel 1999) \u00e8 il terzo museo del suo genere in Russia, dove le collezioni di oltre bambole sono presentate. La citt\u00e0 non \u00e8 solo sede del famoso Museo dell'Ermitage e del Museo di Stato Russo con la sua ricca collezione di arte russa ma anche di palazzi e monumenti prestigiosi.\nLe attrazioni architettoniche del XVIII e XIX secolo comprendono poi la Fortezza di San Pietro e San Paolo, la Cattedrale della Resurrezione, l'Istituto Smol'nyj, la piazza del Palazzo con il Palazzo d'Inverno, la Prospettiva Nevskij, il palazzo della borsa e la sede dell'Universit\u00e0 statale, ospitata nel Collegio dei dodici sull'Isola Vasil'evskij (o Isola di Basilio), la Chiesa di Nostra Signora di Misericordia, la piazza dei Decabristi anche detta \"del Senato\", con la celebre statua equestre del Cavaliere di bronzo, il Teatro Mariinskij, la via Rossi, dedicata all'omonimo architetto italiano, la piazza Ostrovskij, la piazza delle Arti, il Castello degli ingegneri, e la Sinagoga grande corale.\nCon un programma culturale ricco e un gran numero di siti del patrimonio mondiale, nonch\u00e9 una infrastruttura turistica in via di sviluppo, San Pietroburgo \u00e8 diventata tra i centri pi\u00f9 importanti del mondo della cultura e del turismo.\nLa posizione di San Pietroburgo, vicina al circolo polare artico, fa s\u00ec che il crepuscolo duri per tutta la notte durante l'estate, soprattutto da met\u00e0 maggio a met\u00e0 luglio; il fenomeno, conosciuto come \"sole di mezzanotte\" (fa da sfondo al romanzo \"Le notti bianche\" di F\u00ebdor Dostoevskij), favorisce in questo periodo la vita culturale della citt\u00e0, che diviene ancora pi\u00f9 frenetica e attiva.\nMolti edifici storici della citt\u00e0 sono stati restaurati per il trecentesimo anniversario della fondazione di San Pietroburgo (27 maggio 2003) e per il G8, svoltosi nella citt\u00e0 nel 2006, altri sono in corso di restauro.\nSan Pietroburgo \u00e8 un importante centro commerciale, finanziario e industriale della Russia, specializzato soprattutto nel commercio di petrolio e gas, nei cantieri navali, nell'industria aerospaziale, nella radio ed elettronica, nei software e computer, nella costruzione di macchine, macchinari pesanti e di sistemi di trasporto, compresi carri armati e altre attrezzature militari. Inoltre dispone di miniere, industrie per la costruzione di strumentario, industrie nel settore metallurgico ferroso e non ferroso (produzione di leghe di alluminio), dei prodotti chimici, dei prodotti farmaceutici, delle attrezzature mediche, dell'editoria e della stampa, del cibo e della ristorazione. Il commercio all'ingrosso e al dettaglio comprende il settore tessile e di abbigliamento e svariati altri prodotti. \u00c8 stata anche la sede di Lessner, uno dei due costruttori di automobili all'avanguardia della Russia.\nIl 10% delle turbine elettriche di tutto il mondo sono realizzate presso la LMZ di San Pietroburgo, che ne ha costruite oltre duemila. Le principali industrie locali sono il cantiere navale del Baltico, la Lomo, le Officine Kirov e l'\u0116lektrosila. A San Pietroburgo ha sede anche la Sovkomflot, la compagnia marittima statale adibita al trasporto di petrolio e GNL.\nSan Pietroburgo vanta tre grandi porti cargo: Il porto di Bolshoi, il porto di Kron\u0161tadt e di Lomonosov. Le navi da crociera internazionali sono servite al porto passeggeri di Morskoy Vokzal a sud-ovest dell'isola Vasil'evskij.\nUn complesso sistema di porti fluviali, posti su entrambe le rive del fiume Neva, sono interconnessi con i porti marittimi, rendendo San Pietroburgo il principale collegamento tra il Mar Baltico e il resto della Russia attraverso il canale navigabile Volga-Baltico.\nLa Zecca di San Pietroburgo Zecca (Monetnyj Dvor), fondata nel 1724, \u00e8 una delle pi\u00f9 grandi zecche del mondo e produce monete russe, medaglie e distintivi. San Pietroburgo \u00e8 anche sede della pi\u00f9 antica e pi\u00f9 grande fonderia russa, la \"Monumentskulptura\", che negli anni ha realizzato migliaia di sculture e statue che ora abbelliscono i parchi pubblici di San Pietroburgo cos\u00ec come molte altre citt\u00e0. Qui sono stati prodotti monumenti e statue in bronzo degli zar, cos\u00ec come di altre importanti figure storiche e personalit\u00e0, come le sculture di Peter Clodt von J\u00fcrgensburg, Paolo Troubetzkoy, Pavel Grigor'evi\u010d Antokolskij e molti altri.\nNel 2007, la Toyota ha aperto un impianto dopo aver investito 5 miliardi di rubli (circa 200 milioni di dollari) presso \u0160u\u0161ary, uno dei sobborghi meridionali di San Pietroburgo. Opel, Hyundai e Nissan hanno firmato accordi con il governo russo per realizzare stabilimenti automobilistici nei pressi della citt\u00e0. L'industria automobilistica e di ricambi d'auto \u00e8 in significativo aumento durante l'ultimo decennio (2000-2010).\nSan Pietroburgo \u00e8 una forte produttrice di birra e possiede un'industria di distilleria. Essa \u00e8 conosciuta come la \"capitale della birra\" della Russia, a causa dell'offerta e della qualit\u00e0 delle acque locali, contribuendo per oltre il 30% della produzione nazionale di birra con le sue cinque fabbriche, tra cui la seconda pi\u00f9 grande fabbrica di birra d'Europa, la Baltika.\nLa citt\u00e0 possiede molte distillerie locali che producono una vasta gamma di marche di vodka. La pi\u00f9 antica \u00e8 la LIVIZ (fondata nel 1897). La pi\u00f9 recente \u00e8 la Russian Vodka standard introdotta a Mosca nel 1998 e che ha aperto nel 2006 un nuovo stabilimento da 60 milioni di dollari a San Pietroburgo (su una superficie di 30.000 metri quadrati e con un tasso di produzione di bottiglie all'ora). Nel 2007 questo marchio \u00e8 stato esportato in oltre 70 paesi.\nSan Pietroburgo \u00e8 anche la seconda citt\u00e0 pi\u00f9 importante della Russia per quanto riguarda l'edilizia e la realizzazione di strade.\nNel 2006 il bilancio della citt\u00e0 di San Pietroburgo \u00e8 stato di 179,9 miliardi di rubli (circa milioni di dollari statunitensi, ai tassi di cambio di quell'anno). Il prodotto regionale lordo del soggetto federale a partire dal 2005 \u00e8 stato di milioni di rubli russi (circa 23,611 miliardi di dollari), il 4\u00b0 in Russia, dopo Mosca, Oblast' di Tjumen' e Oblast' di Mosca. Il reddito pro capite \u00e8 stato invece di rubli (circa di dollari), classificandosi 12\u00ba tra i soggetti federali della Russia. L'economia cittadina ha contribuito principalmente tramite il commercio all'ingrosso e al dettaglio (24,7%) cos\u00ec come l'industria della trasformazione (20,9%) e dei trasporti e delle telecomunicazioni (15,1%).\nNel 2009 le entrate di bilancio della citt\u00e0 ammontavano a 294,3 miliardi di rubli (circa milioni di dollari statunitensi dell'epoca), le spese a 336,3 miliardi di rubli (circa milioni di dollari). Il deficit di bilancio \u00e8 stato pari a circa 42 miliardi di rubli.\nNel 2018 il reddito medio netto \u00e8 rubli, meno di .\nInfrastrutture e trasporti.\nSan Pietroburgo \u00e8 un importante nodo dei trasporti. La prima ferrovia russa fu costruita nel 1837 e da allora le infrastrutture di mobilit\u00e0 della citt\u00e0 hanno continuato a svilupparsi e a tenere il passo con la crescita della citt\u00e0. San Pietroburgo gode di un vasto sistema di strade locali e servizi ferroviari, mantiene un grande sistema di trasporto pubblico che include la rete tranviaria di San Pietroburgo e la metropolitana.\nL'Aeroporto di San Pietroburgo-Pulkovo serve la maggior parte dei passeggeri aerei in partenza o in arrivo alla citt\u00e0.\nTrasporti stradali.\nLa citt\u00e0 \u00e8 collegata al resto della Russia e al resto del mondo con un certo numero di autostrade federali e percorsi ferroviari nazionali e internazionali.\nTrasporti pubblici.\nSan Pietroburgo possiede una vasta rete di trasporti pubblici (autobus, tram, filobus) e diverse decine di linee servite da \"Mar\u0161rutka\". Il tram a San Pietroburgo risulta essere il mezzo principale di trasporto; nel 1980 la rete era la pi\u00f9 vasta di tutto il mondo, ma molte tratte sono state smantellate negli anni 2000.\nGli autobus portano fino a tre milioni di passeggeri al giorno, che servono oltre 250 citt\u00e0 grazie ad una serie di linee extraurbane. La metropolitana di San Pietroburgo \u00e8 stata inaugurata nel 1955; ora ha 5 linee con 67 stazioni e collega tutti e cinque le stazioni ferroviarie trasportando 2,5 milioni di passeggeri al giorno. Le stazioni della metropolitana sono spesso riccamente decorate con marmo e bronzo.\nGli ingorghi sono comuni in citt\u00e0 a causa dei quotidiani volumi di traffico dei pendolari, del traffico interurbano e la neve d'inverno. La costruzione di un raccordo anulare \u00e8 stata completata nel 2011.\nSan Pietroburgo \u00e8 un importante corridoio di trasporto che collega la Scandinavia alla Russia ed Europa dell'Est. La citt\u00e0 \u00e8 un nodo delle rotte europee internazionali E18 verso Helsinki, E20 verso Tallinn, E95 verso Pskov, Kiev e Odessa ed E105 verso Petrozavodsk, Murmansk e Kirkenes (a nord) e verso Mosca e Charkiv (sud).\nTrasporti idroviari.\nLa citt\u00e0 ha un porto marino (nel Golfo di Finlandia del Mar Baltico) e un porto fluviale (nel delta della Neva). \u00c8 il terminale della via d'acqua volgo-baltica che collega il Baltico al Mar Nero.\nLa citt\u00e0 \u00e8 inoltre servita porti marittimi sia per il traffico passeggeri che per le merci porti con destinazioni nel Golfo di Finlandia e Mar Baltico. Vi sono stazioni passeggeri pi\u00f9 piccoli su entrambe le rive del fiume Neva.\nLa compagnia di navigazione della citt\u00e0 opera con due traghetti che navigano da Helsinki e da Stoccolma verso la citt\u00e0.\nTrasporto ferroviario.\nLa citt\u00e0 \u00e8 la destinazione finale di una rete ferroviaria interurbana e suburbana, ed \u00e8 servita da cinque diverse stazioni ferroviarie terminali: (del Baltico, di Finlandia, di Ladoga, di Mosca e di Vitebsk), cos\u00ec come decine di stazioni ferroviarie non terminali all'interno del soggetto federale. San Pietroburgo gode di collegamenti ferroviari internazionali verso Helsinki in Finlandia, Berlino in Germania e in tutte le ex repubbliche dell'URSS. La ferrovia di Helsinki, che \u00e8 stato realizzata nel 1870 \u00e8 lunga 443 chilometri ed \u00e8 percorsa quattro volte al giorno in un viaggio della durata di circa tre ore e mezza con il nuovo treno \"Allegro\".\nLa Ferrovia Mosca-San Pietroburgo, inaugurata nel 1851 e lunga 651\u00a0km richiede un tempo di percorrenza dalle tre ore e mezza alle nove ore.\nNel 2009 la Rossijskie \u017eeleznye dorogi (compagnia ferroviaria russa) ha promosso un servizio di ferrovia ad alta velocit\u00e0 per la tratta Mosca-San Pietroburgo. Il nuovo treno, noto come Sapsan, \u00e8 un derivato del famoso treno Siemens Velaro; diverse versioni di questo modello operano gi\u00e0 in alcuni paesi europei.\nDal 12 dicembre 2010 i treni Karelian, una \"joint venture\" tra le ferrovie russe e la VR-Yhtym\u00e4 Oy (ferrovie finlandesi), ha messo in esercizio un servizio ad alta velocit\u00e0 tra San Pietroburgo e la stazione centrale di Helsinki.\nTrasporto aereo.\nSan Pietroburgo \u00e8 servita dall'Aeroporto di San Pietroburgo-Pulkovo e da tre piccoli aeroporti commerciali e cargo posti in periferia.\nL'aeroporto Pulkovo ha aperto ai passeggeri come un piccolo aeroporto nel 1931. Al 2011, l'aeroporto era il quarto pi\u00f9 trafficato in Russia dopo gli aeroporti di Aeroporto di Mosca-Domodedovo, Mosca-\u0160eremet'evo e Mosca-Vnukovo. Con due terminal principali (uno nazionale, uno internazionale), Pulkovo \u00e8 ampiamente considerato come uno degli aeroporti pi\u00f9 grandi e pi\u00f9 moderni nella Federazione Russa. Tuttavia, poich\u00e9 si prevede che entro il 2025 l'aeroporto Pulkovo gestir\u00e0 circa 17 milioni di passeggeri all'anno, sono stati avanzati dei piani per costruire una nuova estensione direttamente a nord del Terminal 1 (nazionale). L'aeroporto vanta dei collegamenti aerei con Europa, Medio Oriente ed Asia.\nVi \u00e8 un regolare collegamento di transito rapido di autobus tra l'aeroporto di Pulkovo e il centro della citt\u00e0.\nCultura.\nIstruzione.\nNel 2006/2007 a San Pietroburgo si registravano asili, 716 scuole pubbliche e 80 scuole professionali. Il pi\u00f9 grande degli istituti di istruzione superiore pubblici \u00e8 l'Universit\u00e0 Statale di San Pietroburgo, con circa studenti.\nIl maggiore istituto di istruzione superiore non governativa \u00e8 invece l'Istituto di Relazioni Economiche e Legislative Internazionali. Altre universit\u00e0 famose sono l'Universit\u00e0 politecnica di San Pietroburgo, l'Universit\u00e0 statale di economia e finanza di San Pietroburgo, l'Universit\u00e0 Herzen, l'Istituto di tecnologia statale di San Pietroburgo, l'Istituto militare-ingegneristico e l'Accademia di scienze forestali.\nTuttavia, le universit\u00e0 pubbliche sono tutte di propriet\u00e0 federale e non appartengono alla citt\u00e0.\nL'istruzione artistica \u00e8 assicurata dal Conservatorio di San Pietroburgo, dall'Accademia di danza Vaganova e dall'Accademia russa di belle arti.\nRicerca.\nA San Pietroburgo \u00e8 la sede storica dell'Accademia russa delle scienze, ora seconda sede dell'istituzione, dopo quella di Mosca.\nDall'Accademia dipende anche l'Osservatorio spaziale di Pulkovo, posto a 19 chilometri dalla citt\u00e0.\nBiblioteche.\nA San Pietroburgo ha sede la Biblioteca nazionale russa, gi\u00e0 \"Saltykov-\u0160\u010dedrin\", che \u00e8 una delle pi\u00f9 grandi biblioteche del mondo con 35 milioni di \"pezzi\", di cui pi\u00f9 di 15 milioni di libri, 13 milioni di periodici, annate di giornali e manoscritti.\nMusei.\nSan Pietroburgo possiede pi\u00f9 di duecento musei, molti dei quali sono ospitati in edifici storici. Il pi\u00f9 grande di essi \u00e8 il Museo dell'Ermitage, all'interno della ex residenza imperiale e con una vasta collezione di arte. Il Museo Russo \u00e8 un grande museo dedicato specificamente all'arte russa. Un altro museo di arte importante \u00e8 il Museo Stieglitz.\nGli appartamenti di alcuni pietroburghesi famosi sono stati trasformati in musei, tra cui quelli di Aleksandr Pu\u0161kin, F\u00ebdor Dostoevskij (Museo letterario memoriale F\u00ebdor Michajlovi\u010d Dostoevskij), Nikolaj Rimskij-Korsakov, F\u00ebdor \u0160aljapin, Aleksandr Blok, Vladimir Nabokov (Museo letterario Vladimir Nabokov), Anna Achmatova,\nMichail Michajlovi\u010d Zo\u0161\u010denko, Iosif Aleksandrovi\u010d Brodskij, cos\u00ec come alcuni del palazzi e parchi dei sobborghi meridionali (il Palazzo di Alessandro, il Palazzo di Caterina e il Palazzo di Marmo).\nLa Kunstkamera, con la sua collezione iniziata nel 1714 da Pietro il Grande per raccogliere curiosit\u00e0 provenienti da tutto il mondo, a volte \u00e8 considerato il primo museo della Russia. Il Museo etnografico russo, che \u00e8 stato diviso dal Museo russo, \u00e8 dedicato alle culture dei popoli della Russia, ex Unione Sovietica e dell'Impero Russo.\nUn certo numero di musei forniscono informazioni sulla storia sovietica di San Pietroburgo, tra cui il Museo dell'assedio, che descrive l'assedio di Leningrado e il Museo di Storia Politica.\nAltri musei importanti sono il Museo navale militare centrale fino al 2013 ospitato nel palazzo della Antica Borsa di San Pietroburgo, il Museo dell'Artico e dell'Antartico e il Museo memoriale Suvorov. In citt\u00e0 si trovano ormeggiate due navi storiche oggi trasformate in musei l'incrociatore Aurora e il rompighiaccio Krasin nonch\u00e9 il Museo Faberg\u00e9.\nTeatri e musica.\nIl principale teatro dell'opera di San Pietroburgo \u00e8 il famoso Teatro Mariinskij, chiamato \"Kirov\" in et\u00e0 sovietica.\nIl secondo teatro lirico \u00e8 il Teatro Michajlovskij.\nI pi\u00f9 importanti teatri di prosa sono il Teatro Aleksandrinskij e il Malyj dramati\u010deskij Teatr.\nA San Pietroburgo si esibiscono due grandi orchestre sinfoniche: l'Orchestra filarmonica di San Pietroburgo, con sede nella Filarmonica di San Pietroburgo, e l'Orchestra sinfonica del teatro Mariinskij.\nSport.\nLa citt\u00e0 possedeva, al 2011, 1.649 palestre, 118 piscine, 18 stazioni sciistiche, 17 strutture al coperto con ghiaccio artificiale, 13 stadi con stand di oltre 1.500 posti a sedere, 11 basi e canali per il canottaggio, 10 palazzetti dello sport, una pista ciclabile. \u00c8 sede dell'FC Zenit San Pietroburgo e del Dinamo San Pietroburgo, societ\u00e0 di calcio rispettivamente con gli stadi Zenit Arena e Stadio Petrovskij, mentre la principale squadra di hockey su ghiaccio \u00e8 lo SKA San Pietroburgo.\nA 20\u00a0km a nord della citt\u00e0, nel territorio di Toksovo, sorge la stazione sciistica di Kavgolovo.\nCriminalit\u00e0.\nUn brusco picco nel livello di criminalit\u00e0 si \u00e8 verificato tra i tardi anni 1980 e la fine degli anni 1990, a seguito dei cambiamenti avvenuti dopo la perestroika, che comport\u00f2 la redistribuzione della propriet\u00e0, una spinta alla privatizzazione, un declino del tenore di vita, una diminuzione dell'efficacia delle forze di polizia. In quel periodo la citt\u00e0 era in parte sotto il controllo di un certo numero di gruppi di criminalit\u00e0 organizzata, come la Banda di Tambov e il Fenomeno di Kazan', e gruppi criminali etnici, impegnati in racket, estorsioni, corruzione e dediti a frequenti scontri violenti con gli avversari.\nDopo l'assassinio del vice governatore Michail Manevi\u0107 (1997), della deputata della Duma di Stato Galina Starovojtova (1998), e di altri esponenti di primo piano dell'imprenditoria locale, San Pietroburgo fu soprannominata dalla stampa russa come la \"capitale del crimine\". Vi sono stati alcuni film girati a San Pietroburgo che descrivono la vita criminale della citt\u00e0, come \"Brother\" (1997) .\n, il numero di reati commessi da stranieri a San Pietroburgo nel 2010 \u00e8 aumentato dell'11,1%. Le forze dell'ordine ritengono che questo dato sia correlabile ad un aumento del numero di persone provenienti da alcuni paesi della Comunit\u00e0 degli Stati Indipendenti che vivono a San Pietroburgo illegalmente. D'altra parte, alcuni media hanno riferito che negli ultimi anni vi \u00e8 stato un notevole aumento della violenza a sfondo razziale, in particolare verso gli studenti stranieri. Uno dei principali gruppi di supremazia bianca, \"Belaja Energija\" (\"Potere Bianco\", ispirato ai gruppi statunitensi di nazionalismo bianco), \u00e8 ritenuto una delle gang coinvolte nell'assassinio di studenti universitari stranieri.\nIl portale ufficiale del governo di San Pietroburgo ha fornito dati sui significativi miglioramenti nella situazione della criminalit\u00e0. In particolare, \u00e8 stato segnalato che il numero dei reati contro i turisti \u00e8 diminuito a meno della met\u00e0 durante il periodo 2009-2011.\nAttentato del 3 aprile 2017.\nNel primo pomeriggio del 3 aprile 2017 la metropolitana cittadina \u00e8 stata oggetto di un atto terroristico - poi rivendicato dall'ISIS - realizzato mediante esplosivi da un kamikaze kirghiso che ha causato almeno 14 vittime e 47 feriti fra la popolazione civile."}
{"id": "14383", "revid": "697352", "url": "https://it.wikipedia.org/wiki?curid=14383", "title": "Pietrogrado", "text": ""}
{"id": "14384", "revid": "287204", "url": "https://it.wikipedia.org/wiki?curid=14384", "title": "Leningrad", "text": "Leningrad, termine composto da \"Lenin\", soprannome del rivoluzionario russo Vladimir Il'i\u010d Ul'janov (1870-1924), e \"grad\" ('citt\u00e0', nelle lingue slave), pu\u00f2 riferirsi a:\nNavi.\nDue unit\u00e0 della Marina militare sovietica hanno portato il nome di Leningrad"}
{"id": "14385", "revid": "15756", "url": "https://it.wikipedia.org/wiki?curid=14385", "title": "Aprilia (Italia)", "text": "Aprilia (IPA: , ) \u00e8 un comune italiano di abitanti della provincia di Latina.\n\u00c8 una citt\u00e0 di fondazione e venne fondata il 25 aprile 1936 a seguito delle bonifiche dell'Agro Romano e fu elevata a rango di citt\u00e0 con decreto del presidente della Repubblica il 29 ottobre 2012.\nGeografia fisica.\nTerritorio.\nIl comune \u00e8 situato ad nell'Agro Romano e confina a nord-est con Ariccia, Lanuvio, Velletri e Cisterna di Latina; a sud-est con Latina; a sud-ovest con Anzio, Nettuno e e a nord-ovest con Ardea.\nClima.\nIl clima \u00e8 compreso nella fascia climatica tirrenica meridionale che risente fortemente dall'influenza del Mar Tirreno. Le estati sono molto calde, tuttavia rinfrescate da venti termici provenienti dal mare. Le piogge autunnali e primaverili risultano essere piuttosto consistenti. La zona del comune \u00e8 soggetta a correnti umide, soprattutto durante l'inverno. La temperatura media del comune \u00e8 di , mentre \u00e8 il valore di piovosit\u00e0 media annuale.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1988-2018.\nOrigini del nome.\nL'origine del nome \"Aprilia\" deriva dal fatto di essere stata fondata nel mese di Aprile, nel 1936. La data del 25 Aprile, a sua volta, non era stata scelta in modo casuale: si trattava infatti della festivit\u00e0 di San Marco, a sottolineare un legame ideale con le principali terre di provenienza dei pionieri, e difatti verr\u00e0 utilizzata in seguito anche per diverse altre celebrazioni a tema rurale, in primis per la fondazione della vicina citt\u00e0 di Pomezia.\nSecondo alcuni il nome potrebbe alludere anche alla divinit\u00e0 Venus Aprilia, tradizionalmente tradotto con \"Venere Feconda\": l'epiteto \"Aprilia\" di Venere deriverebbe dal latino \"aperire\" (aprire) per indicare lo \"schiudersi\" di piante fiori, leggendo cos\u00ec nel nome della citt\u00e0 un'espressione di buon augurio, come un \"aprirsi\" del luogo ad una vita nuova: questa tuttavia potrebbe essere una semplice paraetimologia, o quantomeno un accostamento semantico effettuato a posteriori, dato che non vi \u00e8 traccia di una simile interpretazione nei documenti dell'epoca.\nStoria.\nPrimi insediamenti.\nI primissimi insediamenti sul territorio sono databili all'et\u00e0 del ferro e si individuano nella localit\u00e0 di Fossignano. Qui furono rinvenute tracce di piccoli villaggi di capanne che dominavano i diversi rilievi tufacei presenti nell\u2019area. In localit\u00e0 Rimessone sono venuti alla luce 26 elementi appartenenti all'et\u00e0 del bronzo, databili tra il XI ed il X sec. a.C., tra i quali anche manufatti incompleti o danneggiati. Nella zona in cui sorge Casalazzara si trova una necropoli pre-romana risalente al VIII secolo a.C.. Inoltre nella stessa frazione vi fu un insediamento del popolo dei Rutuli (V secolo a.C.) e durante il periodo medievale fu scelto come sede per un lazzaretto di Roma. Nelle localit\u00e0 Buon Riposo e Campoleone anticamente sorsero le citt\u00e0 volsche di Longula e Polusca, entrambe scomparse.\nMedioevo.\nNel periodo medievale il suolo apriliano fu oggetto di dominio da parte di diverse famiglie (Frangipane, Colonna e infine Caffarelli).\nIn contrada Castellaccio, localit\u00e0 Fossignano, \u00e8 possibile vedere i resti del castello dei Frangipane, edificato intorno al X secolo. Nella zona di Campo del Fico \u00e8 ancora presente il castello dei Colonna che risale al 1461.\nDurante l'epoca del basso Medioevo gran parte del territorio fu legato ad Ardea. Il 30 marzo 1461 Antonio Caffarelli, tramite atto notarile, acquist\u00f2 dalla potente famiglia Colonna le aree di Carroceto, Valle Lata, Tufello, Campo del Fico e Casalazzara trasformandoli in un unico latifondo esteso per oltre ettari, separando cos\u00ec per la prima volta il territorio apriliano da quello ardeatino.\nLa localit\u00e0 di Campomorto fu ribattezzata dal 1958 con il nome di Campoverde, e la denominazione storica prese il nome dalla tragica battaglia di Campomorto. Durante lo scontro, avvenuto il 21 agosto 1482, il capitano veneziano Roberto Malatesta sconfisse Alfonso, duca di Calabria, figlio di Ferdinando d'Aragona, re di Napoli, che aveva dichiarato guerra al papa Sisto IV. Sul luogo sono stati ritrovati anche i resti e le prigioni dei tenimenti pontifici di San Pietro in Formis.\nIl 22 aprile 1697, nella frazione di Carroceto, papa Innocenzo XII venne accolto in uno dei pi\u00f9 grandiosi fasti registrato nelle memorie dello sfarzo aristocratico romano. Quel giorno del 1697 il papa aveva inaugurato il porto Innocenziano di Anzio. L'accoglienza al papa fu organizzata da Giovan Battista Borghese. Innocenzo XII giunse accompagnato da un seguito di 12 cardinali, alcune decine di nobili, tecnici portuali e centinaia di inservienti e soldati. Il tutto si svolse nella chiesetta dedicata a sant'Antonio ancora presente e sulla quale \u00e8 visibile una lapide che ricorda l'evento.\nBonifica.\nLa zona dove oggi sorge la citt\u00e0 di Aprilia era in principio paludosa. I primi tentativi di bonifica del territorio risalgono fino ai tempi dei latini i quali si servirono di un sistema di drenaggio caratterizzato da cunicoli sotterranei dotati di pozzi.\nSin dal primo ventennio del XVIII secolo, Livio Odescalchi e Papa Pio VI tentarono invano di bonificare il territorio, caratterizzato da insalubrit\u00e0 e spopolamento dovuti alla malaria.\nLa zona era prettamente agricola, e vi si coltivavano cereali e si allevavano equini e bovini di razza maremmana. Era, inoltre, la meta di numerose greggi ovine e caprine che venivano a svernare dalle Marche, dal resto del Lazio e, dopo l'unit\u00e0 d'Italia, anche dall'Abruzzo e dal Molise. Accanto agli allevamenti venivano costruite con paglia, ginestre e sterpaglie, capanne dal tetto a forma di cono \"lestre\", utilizzate come ricovero dagli allevatori e come laboratorio per la produzione della tipica ricotta romana e del formaggio pecorino.\nCon l'avvento del Fascismo in Italia, le Paludi Pontine rappresentarono il luogo nel quale il Regime Fascista poteva dimostrare la sua credibilit\u00e0 di forza nuova, pragmatica e concreta. In tale scopo Mussolini invest\u00ec molto nel progetto di bonifica dell'Agro Pontino, che immaginava come un potenziale grande orto da realizzare intorno a Roma. I lavori di bonifica iniziarono, per la parte idraulica, nel 1926 a cura dei privati partecipanti ai consorzi di bonifica; ma due anni dopo sar\u00e0 l'opera Opera Nazionale Combattenti (ONC) a prenderne il controllo attraverso una serie di acquisizioni ed espropri.\nLa svolta avvenne solo nel 1929, a seguito dei ripetuti tentativi falliti, ebbero inizio i lavori di bonifica del territorio veri e propri, che attirarono nella zona un notevole numero di persone provenienti dal Veneto, dal Friuli e dall'Emilia-Romagna. Ma solo tra la fine del 1931 e quella del 1934 l'impresa assunse dimensioni considerevoli. Infatti, proprio in questi anni inizi\u00f2 la vera trasformazione dei terreni con disboscamenti in tutta la zona; venne prosciugato l'acquitrino, furono dissodati i terreni e costruite le case coloniche con poderi che andavano dai dieci ai trenta ettari. Solo allora subentr\u00f2 una popolazione stabile che viveva in piccola parte nel nuovo centro urbano, mentre i pi\u00f9 nelle case coloniche.\nDal 1934 nell'area del Consorzio di Bonifica di Littoria venne incluso anche il Consorzio numero 5 dell'Agro Romano: circa sui quali sarebbero sorte in un futuro immediato Aprilia e Pomezia. Dopo circa dieci anni, l'ONC complet\u00f2 il programma relativo ai lavori di bonifica e di infrastrutturazioni del territorio consistenti in pi\u00f9 di di canali, di scoline, di strade, case coloniche, 5 centri urbani maggiori e 17 borghi rurali.\nIl 4 luglio 1938 Benito Mussolini si fece ritrarre a torso nudo su una trebbiatrice in una foto propagandistica.\nFondazione del comune.\nLa citt\u00e0, su progetto del cosiddetto 2PST (Concezio Petrucci, Mario Tufaroli, Emanuele Filiberto Paolini e Riccardo Silenzi), \u00e8 la quarta in ordine di fondazione tra quelle costruite nelle aree paludose bonificate dell'Agro Pontino durante il fascismo e a differenza delle prime tre (Littoria, Sabaudia e Pontinia) nasceva al limite sud dell'Agro Romano, e non nell'Agro Pontino.\nA bonifica completata, Aprilia nasce ufficialmente il 25 aprile 1936 con la posa della prima pietra, appena due anni dopo l'istituzione della provincia di Littoria, l'odierna provincia di Latina. L'operazione avvenne attraverso l'esproprio dei suddetti territori a danno della famiglia Caffarelli che li possedeva da ben 476 anni.\nBenito Mussolini la inaugur\u00f2 ufficialmente il 29 ottobre 1937 con una grande festa in citt\u00e0 il cui territorio verr\u00e0 presto popolato da friulani, veneti, romagnoli nonch\u00e9 contadini di origine trentina e veneta provenienti dalla Bosnia e dalla Romania. Tutti con le proprie tradizioni e i propri dialetti, che si ritrovavano a divenire abitanti di una stessa citt\u00e0.\nAlla sua fondazione il centro urbano era composto da quattro grandi fabbricati: il palazzo del Comune, l'ufficio postale, la Chiesa e la Casa del Fascio ai quali si aggiunsero il Cinema Littorio e la locanda.\nL'asse nord-sud (via dei Lauri, via degli Aranci), pensato come strada di penetrazione che congiunge la via Nettunense con la via Mediana (attuale SS 148 Pontina), era sfalsato a baionetta sulla piazza avendo come fondali, per chi accedeva alla piazza, la Torre civica e il Campanile.\nPeriodo bellico.\nLa situazione di Aprilia divenne critica a seguito dello scoppio della seconda guerra mondiale.\nIl 22 gennaio 1944 avvenne lo sbarco di Anzio. L'intero territorio di Aprilia fu oggetto di bombardamenti da parte delle forze armate tedesche, le quali, il 9 febbraio riuscirono a conquistare la citt\u00e0 ed il giorno seguente la zona di Carroceto.\nLa citt\u00e0 era denominata dagli alleati \"The Factory\" (la fabbrica) per il suo chiuso nucleo centrale edificato in mattoni rossi che, dall'alto dei ricognitori aerei, sembrava appunto una fabbrica.\nDal momento che la citt\u00e0 venne ridotta a un cumulo di macerie, la popolazione fu costretta a fuggire, trovando rifugio in Campania e in Calabria. Il territorio fu oggetto di alcuni fatti di Resistenza legati a gruppi partigiani operanti nell'area dei Castelli Romani.\nNell'ambito delle operazioni militari alleate che seguirono allo sbarco di Anzio, il 18 febbraio 1944 ad Aprilia trov\u00f2 la morte il sottotenente dell'VIII Battaglione dei Royal Fusiliers dell'Esercito britannico Eric Fletcher Waters, padre di Roger Waters, futuro bassista e cofondatore dei Pink Floyd.\nA conflitti conclusi, nel settembre 1944, gli sfollati fecero ritorno e incominci\u00f2 la ricostruzione.\nDopoguerra ad oggi.\nL'economia di Aprilia ricostruita si bas\u00f2 sul piccolo commercio locale e sul pascolo ovino. Successivamente bonificati i campi minati, si torn\u00f2 alla semina dei cereali ed all'allevamento di bestiame da lavoro.\nAl termine dei conflitti, a partire dagli anni cinquanta, il territorio di Aprilia conobbe un fenomeno di crescita in termini economici e di popolazione. In questo periodo giunsero profughi italiani dall'Africa del nord che impiantarono estesissimi vigneti per la produzione di vini a denominazione di origine controllata e di uva da tavola tra le migliori d'Italia.\nCon la costituzione della Cassa per il Mezzogiorno e, successivamente, del Consorzio per l'area di sviluppo industriale del Lazio, l'avvenire di Aprilia cambi\u00f2 totalmente: si pass\u00f2 da un'agricoltura di consumo ad un'agricoltura di mercato e si costituirono nuove aziende agricole tecnicamente pi\u00f9 avanzate. Fu questo il primo passo verso l'industrializzazione vera e propria. Alla fine del 1951 s'insedi\u00f2 sul territorio apriliano il primo stabilimento industriale, la Simmenthal, a cui fecero seguito molti altri opifici sia nazionali sia internazionali. La cittadina cambi\u00f2 volto e offr\u00ec lavoro a numerose maestranze. Attualmente in Aprilia svolgono attivit\u00e0 circa cento stabilimenti, tra cui alcune importanti multinazionali.\nDagli anni cinquanta ad Aprilia si sono registrati diversi casi di infiltrazioni di esponenti della criminalit\u00e0 organizzata, appartenenti sia dell\"ndrangheta che della camorra, attivi, oltre che nelle attivit\u00e0 illecite, in quelle legate all'edilizia.\nOggi il centro urbano si presenta in modo notevolmente diverso. L'attuale aspetto \u00e8 dovuto all'abbattimento, operato negli anni settanta, della Casa del Fascio, alla ricostruzione del Municipio, alle parziali modifiche di tutti gli altri edifici, ristrutturati nel dopoguerra e alla recente ricostruzione del Campanile della Chiesa di S. Michele Arcangelo avvenuta nel 1999.\nIl 29 ottobre 2012, con Decreto del Presidente della Repubblica, ad Aprilia \u00e8 stato conferito il titolo di Citt\u00e0.\nSimboli.\nLo stemma rappresenta un campo di cielo a cinque rondini di nero al volo spiegato, in formazione di cuneo rovesciato.\nHonors.\nThe city of Aprilia received an honor on February 8, 2001..\nAprilia fu infatti luogo di episodi di resistenza civile.\nMonumenti e luoghi d'interesse.\nArchitetture religiose.\nLa chiesa \u00e8 stata uno dei primi edifici costruiti nella citt\u00e0, ed \u00e8 stata parzialmente distrutta durante l'ultimo conflitto mondiale. Nel 1952 all'originaria dedicazione a San Michele fu aggiunta quella a Santa Maria Goretti.\nNel centro urbano di Aprilia, sul sagrato della chiesa, troneggia la statua del patrono della citt\u00e0 \"San Michele Arcangelo\", su cui sono ancora visibili le ferite storiche arrecate dalla battaglia tra Tedeschi ed Alleati durante l'ultimo conflitto mondiale.\nLa statua \u00e8 una pregevole opera dello scultore Venanzo Crocetti (1913-2003). Sin dai giorni della sua fondazione, Aprilia era divisa in tenute agricole propriet\u00e0 di grossi latifondisti romani che venivano affittate per periodi variabili dai nove ai dodici anni.\nLa statua bronzea \u00e8 alta circa tre metri, poggia su un piedistallo cilindrico di travertino ed \u00e8 collocata sul sagrato della chiesa della citt\u00e0.\nNella sua complessit\u00e0 la statua esprime un insieme di simboli: quelli della sfera umana e quelli della sfera divina.\nIl volto giovanile ha uno sguardo serio e calmo di chi ha compiuto la propria missione, il suo corpo forte e robusto esprime il vigore e la potenza fisica del soldato romano, evidenziata dall'armatura muscolata di derivazione greca. Sopra la tunica, il Santo indossa i pteruges, strisce di cuoio a strati sovrapposti, che servivano a proteggere la zona pelvica e la parte superiore delle braccia.\nSulla cintura collocata al centro, risalta la cacciata di Adamo ed Eva dal paradiso terrestre, la postura dei due richiama l'opera del Masaccio.\nAi piedi l'angelo calza le caliga, i sandali usati dai soldati romani.\nLa spada con l'elsa cruciforme, ricorda le prime spade galliche.\nNella mano sinistra chiusa, San Michele stringe le funi che sostengono la testa recisa del drago sconfitto sdraiato ai suoi piedi.\nAlla base del San Michele, Crocetti come in altre sue opere ha arricchito il soggetto con figure pi\u00f9 piccole.\nLe immagini alla base della statua irradiano le idee principali con le quali venne fondata la citt\u00e0 di Aprilia, in altre parole con le immagini di tipo agreste.\nGli episodi al piedistallo del monumento narrano la vita nei campi delle diverse stagioni, quasi a voler rappresentare il continuo scorrere del tempo. Alla fine della seconda guerra mondiale l'opera si presentava priva di un pezzo della coda del drago, colpita da schegge di bombe e proiettili con una vasta presenza di fori che furono mantenuti per lunghi anni.\nNel 1991 si procedette al restauro conservativo della statua con interventi di rinforzo all'interno, ma al momento della rimozione della statua, l'artista che aveva deciso di seguirne il restauro scopr\u00ec nuove lesioni. Crocetti allora, insoddisfatto del restauro avvenuto, decise nel 1995 di ricercare il modello nel proprio studio-laboratorio e di intraprendere su di lui il lavoro di recupero.\nIl desiderio di vederla nella sua integrit\u00e0 lo porter\u00e0 a realizzare nuovamente la scultura priva per\u00f2 delle immagini della fascia istoriata. Furono fuse due nuove statue del San Michele, una e ora collocata a Teramo sul piazzale antistante la banca di Teramo, l'altra si trova presso la Fondazione Crocetti nel cortile interno.\nL'artista ebbe un rapporto particolare con la statua di Aprilia. Durante la preparazione dell'opera ebbe un incidente: cadde dalla scala sulla quale lavorava e si salv\u00f2 solo aggrappandosi alle ali che lo sorressero e lo salvarono da una possibile morte facendo nascere in lui una devozione particolare verso il Santo che lo leg\u00f2 fortemente all'opera da lui realizzata.\nIn via Francia nella zona del quartiere Toscanini si trova la chiesa dello Spirito Santo, di recente costruzione (posa della prima pietra aprile 1996) risulta essere la pi\u00f9 grande non solo di Aprilia, ma anche dell'intera sede suburbicaria di Albano. La superficie della chiesa \u00e8 di 750 m\u00b2, mentre la superficie dell'intero complesso parrocchiale \u00e8 di circa . Il campanile che sorregge la croce \u00e8 costituito da una pilastratura aperta circolare che arriva a un'altezza di 28,60 metri.\nDal 1997 nella chiesa di Campo di Carne dedicata all'Annunciazione della Beata Maria Vergine \u00e8 visibile l'opera d'arte \"Volo d'angeli\" del maestro scultore e pittore apriliano Claudio Cottiga (24 aprile 1945). Essa \u00e8 una scultura in legno di 12 angeli che ricopre l'intera abside principale dietro l'altare maggiore.\nEdificata nel 1697 a Carroceto a ricordo di una sosta nella zona di Papa Innocenzo XII il 22 aprile 1697. Ancora oggi \u00e8 visibile sull'antica chiesetta una lapide che ricorda tale evento.\nArchitetture civili.\nMausoleo della famiglia Garibaldi.\nNella frazione di Carano si trova il mausoleo dove riposano le spoglie di diciassette componenti della famiglia Garibaldi.\nNella cripta di famiglia \u00e8 sepolto anche Menotti Garibaldi, figlio di Anita e Giuseppe Garibaldi, che visse in quel luogo per diversi anni fino alla morte, avvenuta a Roma nel 1903.\nIl 31 marzo 2011 la tomba \u00e8 stata oggetto di profanazione da parte di alcuni vandali.\nTuttavia gli intrusi, una volta scoperchiato il sarcofago e la cassa di legno contenente le spoglie di Menotti, non sono riusciti ad asportare nulla.\nAltro.\nMonumento ai Caduti.\nIn Piazza della Repubblica \u00e8 situata un'opera realizzata dall'artista Luigi Gheno su progetto dall'Architetto Marcello De Rossi. La stele in bronzo e cemento \u00e8 stata inaugurata il 1\u00ba maggio 1960, eretta in onore dei caduti di tutte le guerre.\nMonumento ai Caduti dello sbarco di Anzio.\nIl monumento, un obelisco situato in via Carroceto, \u00e8 stato inaugurato il 18 febbraio 2014 e commemora i caduti alleati dello sbarco di Anzio rimasti senza sepoltura.\nAlla cerimonia di inaugurazione partecip\u00f2 Roger Waters, gi\u00e0 fondatore, cantante e bassista dei Pink Floyd, il cui padre (sottotenente Eric Fletcher Waters) mor\u00ec durante lo sbarco, precisamente il 18 febbraio 1944, e i cui resti non sono mai stati ritrovati.\nRoger Waters, che visitava per la prima volta il luogo esatto in cui perse la vita suo padre, deposit\u00f2 personalmente una corona di fiori alla base del monumento.\nL'obelisco reca incisa la traduzione italiana di alcuni versi di una canzone composta dallo stesso Roger Waters per i Pink Floyd:\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2018 la popolazione straniera residente era di persone, pari al 12,4% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nOltre alla lingua italiana, ad Aprilia \u00e8 utilizzato il locale dialetto romanesco, appartenente al gruppo dei dialetti mediani.\nCultura.\nEventi.\nArchivio degli Artisti e Artigiani di Aprilia\nIl REG.ARTI \u00e8 un archivio degli artisti e artigiani nati o residenti ad Aprilia, patrocinato dal Comune di Aprilia e dalla Provincia di Latina, che ha come finalit\u00e0 la documentazione e la promozione del loro lavoro e la creativit\u00e0 contemporanea nel territorio apriliano.\nRiguarda 2 categorie: Artigiani e Artisti. Quest'ultima comprende tutti coloro che operano nelle seguenti discipline visive e performative: pittura; scultura; fumetti\u00a0\u2013 disegni\u00a0\u2013 illustrazioni; grafica e arte digitale; fotografia; musica; danza; scrittori; cinema e teatro (attori, registi, sceneggiatori).\nL'obiettivo \u00e8 quello di dare visibilit\u00e0 agli artisti, a pubblicare il loro lavoro su internet, a creare una lista di contatti utili al fine di comunicare bandi, avvisi, concorsi, informazioni e a mettere in evidenza le opportunit\u00e0 e gli eventi nell\u2019ambito della creativit\u00e0 giovanile.\nSITO: http://regarti.com\nGeografia antropica.\nFrazioni.\nSuperficie , abitanti al 31/12/2010, comprende il centro urbano e le seguenti frazioni: Agip, Bellavista, Buon Riposo, Caffarelli, Campo del Fico, Campo di Carne, Campoleone, Campoverde, Carano-Garibaldi, Carroceto, Casalazzara, Fossignano, Gattone, Genio Civile, Giannottola, Guardapasso, Isole, La Cogna, Montarelli, Pantanelle, Pian di Frasso, Rosatelli, Spaccasassi, Torre Bruna, Toscanini, Torre del Padiglione, Tufello, Vallelata, Valli.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le imprese operanti nel territorio comunale, che rappresentavano il 10,82% del totale provinciale ( imprese attive), hanno occupato addetti, il 15,95% del dato provinciale ( addetti); in media, ogni impresa nel 2015 ha occupato quattro persone (4,59).\nInfrastrutture e trasporti.\nStrade.\nIl comune si trova all'intersezione tra la strada statale 148 Pontina e la strada statale 207 Nettunense, che lo attraversa da Campoleone a Campo di Carne fiancheggiando la linea regionale FL8.\nFerrovie.\nSul territorio comunale sono presenti tre stazioni ferroviarie:\nAmministrazione.\nAprilia come comune, nasce nel 1936, con distacco territoriale dal comune di Roma; fu inserita nella provincia di Latina.\nGemellaggi.\nAprilia risulta gemellata con le seguenti citt\u00e0:\nSport.\nRugby.\nNel 2007 nasce la prima squadra di rugby nella storia di Aprilia, la Garibaldina Rugby Aprilia, che milita nel campionato di Serie C.\nPentathlon moderno.\nLa societ\u00e0 nasce attorno agli anni ottanta. Nel tempo ha conseguito buoni risultati al livello regionale e nazionale. \u00c8 l'unica squadra di pentathlon presente nella provincia di Latina."}
{"id": "14386", "revid": "455046", "url": "https://it.wikipedia.org/wiki?curid=14386", "title": "Patrimonio dell'umanit\u00e0", "text": "Sito patrimonio mondiale \u00e8 la denominazione ufficiale delle aree registrate nella lista del patrimonio mondiale, o nella sua accezione inglese \"World Heritage List\", della Convenzione sul patrimonio mondiale. La Convenzione, adottata dalla Conferenza generale dell'UNESCO il 16 novembre 1972, ha lo scopo di identificare e mantenere la lista di quei siti che rappresentano delle particolarit\u00e0 di eccezionale importanza da un punto di vista culturale o naturale. Il Comitato della Convenzione, chiamato Comitato per il patrimonio dell'umanit\u00e0, ha sviluppato dei criteri precisi per l'inclusione dei siti nella lista.\nSecondo l'ultimo aggiornamento effettuato nella riunione del 44\u00ba Comitato per il patrimonio dell'umanit\u00e0 a luglio 2021, la lista \u00e8 composta da un totale di 1153 siti (di cui 896 beni culturali, 218 naturali e 39 misti) presenti in 167 stati del mondo.\nAl 2021, l'Italia \u00e8 il paese con pi\u00f9 siti UNESCO al mondo (58 siti), seguita dalla Cina (56 siti) e dalla Germania (51 siti).\nDescrizione.\nDal 1992 alla lista principale si \u00e8 aggiunta un'altra lista nota come Registro della Memoria del mondo che contiene le collezioni documentarie di interesse universale. A ottobre 2015 comprende 348 patrimoni registrati (tra singoli beni e complessi documentari), distribuiti in 81 paesi.\nNel 1997 \u00e8 stato definito anche il concetto di patrimonio orale e immateriale dell'umanit\u00e0, una proclamazione di capolavori culturali immateriali.\nNel 2001 ha visto la luce anche il concetto di patrimonio sommerso dell'umanit\u00e0, ma al momento \u00e8 stato ratificato solo da 14 paesi.\nAll'interno del lavoro dell'UNESCO, il programma MAB, L'Uomo e la Biosfera, ha fra i suoi compiti quello di identificare aree di particolare pregio ambientale e con caratteristiche antropiche peculiari alle quali viene data la qualifica di riserva della biosfera. Il programma MAB per\u00f2 non \u00e8 formalmente parte della Convenzione sul patrimonio dell'umanit\u00e0.\nAl 2013, l'Unione europea conta nel complesso 367 patrimoni dell'umanit\u00e0.\nPatrimoni transfrontalieri.\nL'UNESCO considera la possibilit\u00e0 del riconoscimento di siti la cui estensione attraversa i confini degli Stati, detti quindi transfrontalieri.\nNel caso, ad esempio, delle antiche faggete primordiali dei Carpazi e di altre regioni d\u2019Europa il patrimonio comprende siti in ben 18 stati, mentre in quello dell'arco geodetico di Struve il patrimonio si estende in 10 stati (alla creazione dell'arco, 1816-1855, erano solo due; sono aumentati a seguito delle vicende politiche della scandinavia, dell'impero russo e dello stato sovietico).\nLa nazione che ha pi\u00f9 siti transfrontalieri \u00e8 l'Italia (6), mentre l'Italia e la Svizzera sono quelle che ne hanno di pi\u00f9 in comune (3).\nCriteri di selezione.\nFino alla fine del 2004, ci sono stati sei criteri per i beni culturali e quattro criteri per il patrimonio naturale. Nel 2005 questo \u00e8 stato modificato in modo che ci sia solo una serie di dieci criteri. Siti designati devono essere di \"eccezionale valore universale\" e soddisfare almeno uno dei dieci criteri.\nDal 1992 le interazioni tra uomo e ambiente sono riconosciute come paesaggi culturali.\nSuddivisione territoriale.\nNazioni con almeno 10 patrimoni riconosciuti dall'UNESCO. Legenda:"}
{"id": "14388", "revid": "767487", "url": "https://it.wikipedia.org/wiki?curid=14388", "title": "Nirvana (film)", "text": "Nirvana \u00e8 un film del 1997 prodotto e diretto da Gabriele Salvatores. Coproduzione italo-francese con un cast internazionale, \u00e8 un film di fantascienza a tema cyberpunk, che utilizza in modo massiccio effetti speciali generati al computer.\nFu presentato fuori concorso al Festival di Cannes 1997.\nMalgrado le critiche non sempre positive, \u00e8 stata la pellicola di maggiore successo commerciale del regista e probabilmente il film italiano di fantascienza che ha realizzato i maggiori incassi.\nNel 2016 \u00e8 presente nella sezione \"Cose che verranno\" del 34\u00b0 Torino Film Festival in una versione restaurata dalla Cineteca Nazionale.\nTrama.\nNell'Agglomerato del Nord, un tentacolare scenario urbano, in un futuro non troppo lontano, a pochi giorni dall'uscita sul mercato per Natale di un nuovo videogioco a controllo mentale chiamato \"Nirvana\", la copia originale in possesso di Jimi Dini, il programmatore del gioco, viene infettata da un virus. L'infezione ha una conseguenza: fa prendere coscienza della propria esistenza al personaggio principale del gioco, Solo, che si mette in contatto con Jimi e gli chiede di rivelargli chi \u00e8 in realt\u00e0. Il programmatore si vede quindi costretto a svelare la sua natura di essere virtuale a Solo, che quindi gli chiede di essere cancellato, in quanto non intende essere replicato in migliaia di copie e venduto in tutto il mondo.\nJimi intraprende allora un viaggio nelle zone periferiche degradate della citt\u00e0 per riuscire a trovare qualcuno capace di fornirgli un virus che gli permetta di introdursi nei sistemi della Okosama Starr (la compagnia per cui lavora Jimi, nei cui hard drive c'\u00e8 la versione originale del gioco) e cancellare il gioco, ma anche per ritrovare Lisa, la ragazza amata che lo aveva improvvisamente abbandonato l'anno prima, sparendo nel nulla.\nJimi incontra Joystick, un personaggio che conosce bene le periferie della citt\u00e0 e che lo aiuta a muoversi nei bassifondi. Il contatto tra i due personaggi, grazie alla comune amicizia con Lisa, all'inizio sembra molto amichevole, anche se Jimi \u00e8 costretto sempre a pagare per l'altro. I rapporti tra di loro si deteriorano quando Joystick sembra approfittare della benevolenza di Jimi, soprattutto per avere i soldi per comprarsi delle nuove iridi artificiali (era stato costretto a vendere gli occhi per racimolare qualche soldo, e aveva due telecamere al posto di essi).\nDurante il viaggio riescono a incontrare un \"angelo\", ossia un hacker che li aiuter\u00e0 nella loro impresa: Naima, ragazza dai capelli blu con un \"ingresso dati\" all'altezza del sopracciglio. Naima non solo rende possibile a Jimi di infiltrarsi nel database della societ\u00e0, ma anche di scoprire alcuni lati oscuri di Lisa (che si \u00e8 scoperto essere morta da tempo, e Naima se ne fa caricare nella mente i ricordi) e di ritrovare la serenit\u00e0.\nAttraverso il terminale di una stanza d'albergo, i tre penetrano nel cuore della Okosama Starr e trasferiscono milioni di denaro sporco conservati nel database ai conti di conoscenti e amici e il restante agli abitanti delle periferie.\nIl loro accesso, per\u00f2, viene scoperto. Joystick e Naima scappano, ormai ricchi; Jimi decide di restare per onorare la promessa fatta a Solo e cancellare Nirvana. L'operazione va a buon fine, ma Jimi perde troppo tempo in un ultimo colloquio con Solo, precludendosi ogni via di fuga: gli uomini della Okosama Starr fanno irruzione nella stanza traendolo in arresto.\nTemi.\nIl film si richiama, per ambientazione, temi ed estetica, al romanzo \"Neuromante\" di William Gibson e a pellicole come \"Blade Runner\" (Ridley Scott, 1982), \"Johnny Mnemonic\" (Robert Longo, 1995) e \"Strange Days\" (Kathryn Bigelow, 1995). I temi pi\u00f9 strettamente filosofici - il senso di un'esistenza mediata e generata in un ambiente artificiale - ricordano quelli dei romanzi di Philip K. Dick, del film Disney \"Tron\" (1982) e anticipano quelli del film \"Matrix\" (1999) delle sorelle Wachowski.\nProduzione.\nIl film \u00e8 stato girato quasi interamente nel quartiere Portello di Milano, nei vecchi stabilimenti dell'Alfa Romeo trasformati per l'occasione in set cinematografico. Le riprese durarono da aprile al 7 luglio 1996.\nIl film conta la presenza in piccoli camei di numerosi attori italiani, tra cui Silvio Orlando, Paolo Rossi, Bebo Storti, Valerio Staffelli e Claudio Bisio. La dea K\u0101l\u012b, adamitica icona pubblicitaria del videogioco creato da Jimi Dini e dello stesso film, \u00e8 interpretata da una irriconoscibile Luisa Corna.\nDistribuzione.\nIl film \u00e8 uscito nelle sale italiane il 24 gennaio 1997.\nAccoglienza e critica.\nIl film, che ebbe un incasso di oltre 15 miliardi di lire, riscosse un notevole successo commerciale in Italia, dove in due mesi fu visto da 5 milioni di spettatori e totalizz\u00f2 l'undicesimo incasso assoluto della stagione cinematografica 1996-97, mentre a livello internazionale, invece, riscontr\u00f2 un'accoglienza decisamente meno calorosa e al di sotto delle aspettative della produzione. La critica, in via generale, si dimostr\u00f2 poco benigna, soprattutto se confrontata con i giudizi critici alle precedenti pellicole del regista.\nSecondo il regista Gabriele Muccino in una intervista del 2003, \"Nirvana\" \u00e8 stato il film di maggiore successo commerciale di Salvatores. \u00c8 stato probabilmente il film italiano di fantascienza drammatico (anche considerando le coproduzioni) di maggiore successo commerciale.\nRiconoscimenti.\nIl film fu candidato come miglior film al Festival Internazionale del Cinema di Porto (festival del cinema fantastico) in Portogallo.\nIl film varr\u00e0 a Salvatores un premio Urania Argento alla carriera nel 2013.\nColonna sonora.\nLa colonna sonora del film venne pubblicata nel 1997 dall'etichetta musicale Mercury Records e prodotta da Mauro Pagani e Federico De Robertis, ai quali si devono anche quindici delle diciassette tracce presenti nell'album. La prima traccia \u00e8 cantata da Raiz (Rino Della Volpe) degli Almamegretta, mentre la terza, \"John Barleycorn (must die)\", \u00e8 tratta dall'album \"John Barleycorn Must Die\" dei Traffic. Sono presenti inoltre due brani della punk band statunitense Nofx: \"Reeko\" e \"Scavenger Type\", entrambi dall'album \"Punk in Drublic\".\nAlla sua uscita il CD raggiunse il secondo posto nelle classifiche di vendita dedicate alle colonne sonore, oltre a far guadagnare a Pagani e De Robertis una candidatura al David di Donatello nella categoria miglior musicista.\nVideogioco.\nFu prodotto un videogioco basato sul film, intitolato \"Nirvana X-ROM\" e pubblicato nel 1996."}
{"id": "14389", "revid": "1652635", "url": "https://it.wikipedia.org/wiki?curid=14389", "title": "UNESCO", "text": "LOrganizzazione delle Nazioni Unite per l'Educazione, la Scienza e la Cultura (in inglese \"United Nations Educational, Scientific and Cultural Organization\", da cui l'acronimo Unesco, pronuncia o ) \u00e8 un'agenzia specializzata delle Nazioni Unite creata con lo scopo di promuovere la pace e la comprensione tra le nazioni con l'istruzione, la scienza, la cultura, la comunicazione e l'informazione per promuovere \"il rispetto universale per la giustizia, per lo stato di diritto e per i diritti umani e le libert\u00e0 fondamentali\" quali sono definite e affermate dalla Dichiarazione universale dei diritti umani.\nFondata durante la Conferenza dei Ministri Alleati dell'Educazione (CAME), la sua Costituzione \u00e8 stata firmata il 16 novembre 1945 ed entrata in vigore il 4 novembre 1946, dopo la ratifica da parte di venti Stati.\nStoria.\nL'Unesco venne messo a punto durante i lavori preparatori che si ebbero tra il 16 novembre 1945 e il 24 novembre 1946, nell'ambito della Conferenza dei Ministri Alleati dell'Educazione \"(CAME)\". Questo gruppo di Ministri dell'Educazione dei Paesi Alleati contro il Nazismo si riun\u00ec la prima volta a Londra nel 1942, in piena seconda guerra mondiale.\nGi\u00e0 a partire dal 1942 si manifest\u00f2 tra i ministri europei, e per iniziativa della Gran Bretagna, l'esigenza della creazione di un organismo sovranazionale in grado di diffondere la cultura della pace, della democrazia e dell'uguaglianza degli uomini che si sarebbe dovuto occupare delle questioni intellettuali nel dopoguerra. Quasi immediatamente si svilupp\u00f2 l'idea di costituire una organizzazione internazionale che avesse un impatto globale.\nDurante la Conferenza del 1943 venne redatto il testo dell'Atto Costitutivo dell'Unesco, la Costituzione dell'Unesco, che \u00e8 stato firmato il 16 novembre 1945 ed \u00e8 entrato in vigore il 4 novembre del 1946, dopo la ratifica da parte di venti Stati: Arabia Saudita, Australia, Brasile, Canada, Cecoslovacchia, Cina, Danimarca, Egitto, Francia, Grecia, India, Libano, Messico, Norvegia, Nuova Zelanda, Regno Unito, Repubblica Dominicana, Stati Uniti d'America, Sudafrica e Turchia.\nL'Italia \u00e8 stata ammessa l'8 novembre 1947 all'unanimit\u00e0 durante la seconda sessione della Conferenza Generale che si svolse a Citt\u00e0 del Messico. \"Ammissione che fu perfezionata subito dopo, il 27 gennaio 1948, con il deposito a Londra dello strumento di ratifica dell'Atto costitutivo dell'Organizzazione da parte del Governo italiano. Questo riconoscimento ebbe il valore morale di un primo passo verso l'ammissione dell'Italia all'ONU, che stava purtroppo incontrando proprio in quel periodo notevoli difficolt\u00e0. In Italia, a ogni modo, una volta resa esecutiva con il Decreto presidenziale del 12 luglio 1949 la Convenzione di Londra sull'Unesco, fu istituita la Commissione Nazionale per l'Educazione, la Scienza e la Cultura con il Decreto Interministeriale dell'11 febbraio 1950\".\nDopo la fine della seconda guerra mondiale molti Stati hanno deciso, per questioni collegate alla storia politica interna e alle vicende internazionali, di non partecipare pi\u00f9 all'Unesco ma sono poi tornate sui loro passi e attualmente l'Agenzia Specializzata delle Nazioni Unite per l'Educazione, la Scienza e lo Sviluppo conta 195 Stati Membri e 11 Membri Associati.\nDescrizione.\nSono membri dell'Unesco, dall'aprile 2016, 195 Paesi pi\u00f9 10 Membri Associati. Il quartier generale dell'Unesco \u00e8 a Parigi e opera programmi di scambio educativo, scientifico e culturale da Uffici Regionali che svolgono la propria attivit\u00e0 su quasi la totalit\u00e0 del pianeta. I progetti sponsorizzati dall'Unesco comprendono programmi scientifici internazionali; programmi tecnici e di formazione degli insegnanti; progetti regionali e di storia culturale; e per conservare il patrimonio culturale e naturale del pianeta e per preservare i diritti umani.\nUna delle missioni dell'Unesco \u00e8 quella di mantenere una lista di patrimonio dell'umanita questi sono siti importanti culturalmente o dal punto di vista naturalistico, la cui conservazione e sicurezza \u00e8 ritenuta importante per la comunit\u00e0 mondiale. Responsabile della fondazione dell'OANA, fornisce fondi al Consiglio Internazionale per la Scienza, \u00e8 rappresentata da propri ambasciatori e promuove il Forum Universale delle Culture. Dal 2004 promuove anche il Network delle Citt\u00e0 creative.\nSede centrale.\nLa sede mondiale dell'Unesco si trova a Parigi. All'interno di questo quartier generale trovano spazio per essere ospitati 186 Stati. La struttura venne realizzata dai tre \"designer\" Pier Luigi Nervi, Bernard Zehrfuss e Marcel Breuer, sotto la supervisione di un gruppo di cinque architetti di fama internazionale, chiamato \"Les Cinq\", formato da Lucio Costa, Walter Gropius, Le Corbusier, Sven Markelius e Ernesto Nathan Rogers. Il complesso \u00e8 formato da tre edifici principali, l'edificio a \"Y\" che ospita la segreteria generale dell'Unesco, l'edificio a cura di Pier Luigi Nervi che contiene la sala conferenze, infine la sala del consiglio \u00e8 nell'edificio ideato da Bernard Zehrfuss.\nControversie.\nL'Unesco \u00e8 stata a volte al centro di controversie. Durante gli anni settanta e ottanta le nazioni occidentali, specialmente gli Stati Uniti e il Regno Unito, ritenevano che venisse usato dai Paesi comunisti e dal terzo mondo, come forum per attaccare l'occidente. L'Unesco svilupp\u00f2 un piano chiamato Nuovo Ordine Internazionale dell'Informazione, per fermare le presunte bugie e la disinformazione che veniva diffusa nelle nazioni in via di sviluppo. L'occidente lo respinse come un tentativo del terzo mondo e di alcuni regimi comunisti di distruggere la libert\u00e0 di stampa; gli Stati Uniti si ritirarono dall'organizzazione in segno di protesta nel 1984 e il Regno Unito nel 1985 (il Regno Unito ha nuovamente aderito nel 1997 e gli USA nel 2003).\nIl 31 ottobre 2011 l'Assemblea generale dell'Unesco ha accettato l'adesione della Palestina, con una votazione che ha visto 107 voti a favore, tra i quali quelli di Francia, Cina e India, e l'astensione di 52 altri Paesi, tra cui il Regno Unito. L'ammissione della Palestina ha creato un attrito politico con gli Stati Uniti e altri stati contrari, con un arresto dei finanziamenti a favore dell'organizzazione da parte di Stati Uniti e Israele. Il 12 ottobre 2017 gli Stati Uniti dichiarano la loro uscita dall'Unesco. Il Dipartimento di Stato motiva la decisione sostenendo che negli ultimi anni la posizione dell'Unesco ha assunto \"persistenti pregiudizi anti-Israele\". Il 31 dicembre 2018, gli Stati Uniti e Israele si sono ufficialmente ritirati dall'Unesco.\nNel febbraio 2012 l'Unesco ha organizzato una conferenza su WikiLeaks non ammettendo ai lavori l'organizzazione di Julian Assange."}
{"id": "14391", "revid": "1305772", "url": "https://it.wikipedia.org/wiki?curid=14391", "title": "Jun\u00edn", "text": ""}
{"id": "14396", "revid": "7", "url": "https://it.wikipedia.org/wiki?curid=14396", "title": "Bromeliacee", "text": ""}
{"id": "14397", "revid": "2128848", "url": "https://it.wikipedia.org/wiki?curid=14397", "title": "Farfalla", "text": "La farfalla \u00e8 un insetto che, come le falene, appartiene all'ordine dei lepidotteri.\nLa distinzione tra farfalle e falene non risponde a una classificazione scientifica tassonomica ma deriva dall'uso comune. In base a tale distinzione \"popolare\", alcuni autori del passato hanno proposto una distinzione tra ropaloceri (\"Rhopalocera\", ossia le farfalle), che nella classificazione moderna corrispondono alla superfamiglia Papilionoidea, ed eteroceri (\"Heterocera\", le falene). Questa distinzione oggi, per\u00f2, non \u00e8 pi\u00f9 scientificamente accettata.\nLe farfalle hanno abitudini generalmente diurne e hanno antenne clavate, a differenza di quelle delle falene che sono spesso pettinate o filiformi e chiudono le ali a libro in posizione di riposo.\nQuesta distinzione di comodo, al pari di quella tra macrolepidotteri e microlepidotteri, pur non essendo pi\u00f9 ritenuta valida, viene talvolta ancora utilizzata dagli entomologi per ragioni pratiche, dato che corrisponde a differenze nei metodi di studio dei diversi gruppi.\nIl ciclo vitale.\nSono quattro le principali fasi di un ciclo vitale di una farfalla: uovo, bruco, pupa (o crisalide) e adulto.\nLa farfalla pi\u00f9 grande esistente \u00e8 la \"Ornithoptera alexandrae\", o farfalla della regina Alessandra, che pu\u00f2 raggiungere un'apertura alare di 31\u00a0cm, una lunghezza corporea di 8\u00a0cm e un peso fino a 12 grammi.\nLe farfalle vivono in media un mese, ma alcune specie muoiono solo dopo poche ore, mentre altre sfiorano l'anno di vita. Le farfalle monarca, che vivono tra Stati Uniti e Messico e compiono migrazioni di migliaia di chilometri, possono vivere da due settimane a otto mesi. In Costa Rica ci sono farfalle che non vivono pi\u00f9 di due giorni, mentre la \"Vanessa antiopa\" pu\u00f2 arrivare a sfiorare l'anno di vita.\nCuriosit\u00e0.\nNell'isola greca di Rodi si trova Petaloudes, la \"valle delle farfalle\", dove d'estate migliaia di farfalle si radunano e stazionano attratte dalla resina di un albero, il \"Liquidambar orientalis\"."}
{"id": "14402", "revid": "78273", "url": "https://it.wikipedia.org/wiki?curid=14402", "title": "Repubblica di Roma", "text": ""}
{"id": "14403", "revid": "167", "url": "https://it.wikipedia.org/wiki?curid=14403", "title": "Intuizionismo matematico", "text": ""}
{"id": "14405", "revid": "135224", "url": "https://it.wikipedia.org/wiki?curid=14405", "title": "Robert Hooke", "text": "Fu uno dei pi\u00f9 grandi scienziati del Seicento e una delle figure chiave della rivoluzione scientifica. Viene ricordato in particolare per la prima formulazione storica della legge sull'elasticit\u00e0 lineare.\nBiografia.\nRobert Hooke nacque nella cittadina di Freshwater, nell'Isola di Wight, da una famiglia di medie condizioni (il padre, John, era curato della locale parrocchia).\nSin da bambino mostr\u00f2 un'eccezionale attitudine per la pittura e la meccanica, ma la salute malferma gli impediva spesso di dedicarsi allo studio. Nel 1648, dopo la morte del padre, si trasfer\u00ec a Londra, dove trascorse prima un anno come apprendista del pittore Peter Lely e poi frequent\u00f2 la Westminster School. Dal 1653 frequent\u00f2 l'Universit\u00e0 di Oxford e dal 1657 fu assunto da Robert Boyle come assistente personale.\nNel novembre del 1662 ebbe un impiego presso la Royal Society come \"curatore degli esperimenti\", una nuova figura professionale, creata per lui, che fece di Hooke il primo scienziato pagato al solo scopo di svolgere ricerche. Tra i compiti previsti dal contratto di assunzione vi era quello di ideare e preparare, per ogni riunione della Royal Society (che avvenivano normalmente con frequenza settimanale), tre o quattro nuovi esperimenti da mostrare ai soci. Dal 1665 Hooke divenne anche professore di geometria al Gresham College.\nNegli anni successivi Hooke affianc\u00f2 al lavoro sperimentale svolto per la Royal Society (che per molti anni costitu\u00ec il fulcro dell'attivit\u00e0 scientifica della famosa istituzione inglese) un'intensa attivit\u00e0 di teorico, architetto e inventore. Dopo il grande incendio di Londra fu impegnato nella ricostruzione della citt\u00e0. Dal 1677 svolse anche il compito di segretario della Royal Society.\nGli ultimi anni furono segnati dal disaccordo con Newton, che provoc\u00f2 il suo crescente isolamento nell'ambiente scientifico.\nHooke ispir\u00f2 gli esperimenti di Antoni van Leeuwenhoek (1632-1723) e fu il primo a usare il nome \"cellula\", osservando un pezzo di sughero (ovviamente formato da cellule morte, quindi senza nucleo). Anche dopo molti anni il nome non venne cambiato.\nRealizzazioni tecniche.\nL'attivit\u00e0 di Hooke come inventore e perfezionatore di strumenti scientifici fu estremamente ricca. Si pu\u00f2 darne un'idea osservando, come fa Stephen Inwood, che nell'autorevole enciclopedia storica sugli strumenti scientifici citata in bibliografia il nome di Robert Hooke ricorre venti volte: pi\u00f9 di qualsiasi altro inventore della storia. Qui possiamo accennare solo a poche delle sue realizzazioni.\nLa pompa pneumatica.\nNegli anni in cui era assistente personale di Boyle, Hooke progett\u00f2 e realizz\u00f2 una pompa pneumatica di nuovo tipo, che gli permise una serie di esperimenti che portarono, tra l'altro, a quella che oggi \u00e8 nota come legge di Boyle.\nHooke microscopista.\nAlcuni dei risultati pi\u00f9 famosi di Hooke sono connessi ai perfezionamenti da lui apportati al microscopio. I microscopi da lui costruiti, che si avvalevano di nuovi sistemi ottici e di un nuovo sistema di illuminazione, gli permisero una serie di scoperte esposte nel libro \"Micrographia\": da risultati sull'anatomia degli insetti alla famosa scoperta, nel sughero, di quelle cavit\u00e0, separate da pareti, che chiam\u00f2 \"cells\" (cellule), a osservazioni sui cristalli essenziali per la nascente scienza della cristallografia (alla cui fondazione Hooke contribu\u00ec anche elaborando pionieristici modelli per dedurre dalla forma dei cristalli macroscopici le loro disposizioni atomiche).\nStrumenti astronomici e osservazioni.\nHooke progett\u00f2 e perfezion\u00f2 vari strumenti astronomici. Contribu\u00ec in modo essenziale, tra l'altro, a progettare ed equipaggiare l'Osservatorio di Greenwich. Se la priorit\u00e0 nell'invenzione del telescopio a riflessione spetti a lui o a Newton \u00e8 oggetto di discussione. Tra i risultati astronomici ottenuti con gli strumenti da lui progettati vi sono la scoperta della Grande macchia rossa sul pianeta Giove, che gli permise di dimostrare la rotazione di Giove intorno al suo asse, e la misura del periodo di rotazione di Marte.\nStrumenti meteorologici.\n Hooke \u00e8 l'inventore del barometro a ruota, dell'anemometro, dell'igrometro e di altri apparecchi utili per la meteorologia. Risale a lui l'idea di usare misure di pressione atmosferica per le previsioni del tempo e quella di usare la temperatura del ghiaccio.\nIl lavoro sull'orologio.\nHooke si impegn\u00f2 per anni nel perfezionamento dell'orologio meccanico, allo scopo di realizzare uno strumento utilizzabile sulle navi e quindi utile per la determinazione della longitudine. In quest'impresa fu in competizione con Huygens. Non \u00e8 facile stabilire a quale dei due scienziati spetti la priorit\u00e0 nell'invenzione del moderno orologio meccanico portatile, basato su molla e bilanciere.\nPrincipali risultati scientifici.\nOttica.\nI risultati di Hooke come perfezionatore di microscopi e telescopi si accompagnarono a indagini di grande importanza sulla scienza dell'ottica, che costituirono uno dei motivi di scontro con Newton. Mentre infatti Newton difese per tutta la vita la sua teoria corpuscolare dell'ottica, Hooke fu uno dei fondatori dell'ottica ondulatoria, grazie agli studi da lui condotti su fenomeni di diffrazione (che Hooke chiam\u00f2 \"inflexion\") e interferenza. Si deve a Hooke, in particolare, la scoperta di quei fenomeni di interferenza che oggi sono chiamati anelli di Newton. Fu Hooke infine a porre le basi dell'ombrografia.\nLa Cellula.\nNel 1665 fu il primo a individuare la cellula tagliando una sottile sezione di sughero e, osservandola al microscopio, vide numerose rientranze che assomigliavano a piccole celle vuote che chiam\u00f2 cellule (Dal latino c\u00e8llula, cella, celletta, \"cameretta\")\nGravitazione e dinamica.\nNel 1670 Hooke propose di spiegare il moto dei pianeti e delle comete con una nuova meccanica basata su tre ipotesi: che tutti i corpi celesti si attraggano tra loro; che i corpi si muovano di moto rettilineo uniforme se non sono deviati da forze; che le forze di attrazione decrescano con la distanza. La legge matematica con cui la forza di attrazione decresce con la distanza fu da lui precisata negli anni successivi, in particolare in una lezione sulla luce del 1681, nella quale precis\u00f2 che la forza doveva decrescere con il quadrato della distanza. Hooke cap\u00ec anche che da questa legge dovevano dedursi le leggi di Keplero, ma non riusc\u00ec ad effettuare la deduzione. Questo passo decisivo fu compiuto da Newton nei \"Philosophiae Naturalis Principia Mathematica\", ma il contributo di Hooke alla sistemazione newtoniana era stato certamente importante.\nGeologia e paleontologia.\nHooke fu molto interessato ai fossili. In un'epoca in cui erano ancora generalmente considerati \"scherzi di natura\" sostenne che si trattava dei resti di specie estinte e che la loro distribuzione attuale poteva fornire indicazioni sui mutamenti geologici che gli erano suggeriti anche dal suo lungo studio dei terremoti. Si trattava in questo caso di idee risalenti all'antichit\u00e0 (in particolare ad Eratostene), ma il sostenerle nel XVII secolo rese Hooke un pioniere anche nei campi della geologia e della paleontologia. Fu inoltre il primo ad ipotizzare, sulla base dei cambiamenti climatici deducibili dalla distribuzione dei fossili, che l'asse terrestre nel passato avesse cambiato posizione.\nChimica, anatomia e fisiologia.\nPer identificare il componente dell'aria essenziale per la combustione (e la respirazione) Hooke part\u00ec dall'osservazione che la polvere da sparo pu\u00f2 deflagare anche in assenza di aria. Ne dedusse che la sostanza attiva nella combustione vi fosse contenuta. Eliminando poi gli altri costituenti, la localizz\u00f2 nel salnitro: si trattava di un passo significativo verso la scoperta dell'ossigeno.\nTra i suoi lavori di anatomia, si occup\u00f2 in particolare della struttura dell'occhio. Per spiegarne il funzionamento costru\u00ec un occhio artificiale che dot\u00f2, ad imitazione dell'iride, del primo diaframma ad ampiezza variabile: un congegno che reput\u00f2 utile anche in alcuni apparecchi ottici.\nI suoi esperimenti di vivisezione su cani, eseguiti in collaborazione con Richard Lower e poi da questi proseguiti, portarono a una chiarificazione del ruolo svolto dal polmone nella circolazione del sangue.\nLa legge di Hooke.\nIl suo pi\u00f9 noto risultato in fisica \u00e8 senz'altro la scoperta della legge che regola la forza elastica, la quale in suo onore \u00e8 chiamata legge di Hooke. Essa \u00e8 formulata dicendo che un corpo elastico, quale ad esempio una molla, subisce una deformazione direttamente proporzionale alla forza ad esso applicato. La costante di proporzionalit\u00e0 k, detta anche costante elastica della molla, dipende dalla natura del materiale stesso. \nA partire dall'enunciato fornito originariamente da Hooke, l'equazione che esprime la forza elastica esercitata da una molla sollecitata longitudinalmente, in trazione o in compressione, lungo un asse formula_1 \u00e8:\nquindi la forza formula_3 con cui la molla reagisce alla sollecitazione \u00e8 direttamente proporzionale all'allungamento formula_4 della molla. La costante formula_5 rappresenta la \"costante elastica longitudinale\" della molla, espressa in formula_6.\nLa validit\u00e0 della legge di Hooke per una molla pu\u00f2 essere verificata in laboratorio anche tramite semplici attrezzature. In genere, l'obiettivo dell'esperimento \u00e8 la determinazione del valore della costante elastica longitudinale k di una molla.\nHooke architetto.\nDopo l'incendio che nel settembre 1666 distrusse gran parte della citt\u00e0 di Londra, Hooke fu attivamente impegnato nell'opera di ricostruzione, sia come architetto privato sia come membro di commissioni nominate a tale scopo dalle autorit\u00e0 cittadine e dal Parlamento. In entrambi i ruoli collabor\u00f2 intensamente con Christopher Wren. Parte dell'attivit\u00e0 privata fu svolta in effetti alle dipendenze di Wren, che per molti anni pag\u00f2 regolarmente il lavoro di progettazione architettonica svolto da Hooke per il suo studio.\nPur non avendo esperienze precedenti sull'argomento, Hooke riusc\u00ec rapidamente ad immettere idee nuove in tutte le fasi del lavoro di ricostruzione: progett\u00f2 nuovi strumenti per il rilevamento, ide\u00f2 nuovi dettagli costruttivi (le finestre a ghigliottina che ancora esistono sono, ad esempio, una sua invenzione) e, soprattutto, dette importanti contributi alla scienza delle costruzioni: studiando la statica degli archi con metodi matematici, introdusse in architettura l'uso della catenaria.\nQuanto al suo lavoro pi\u00f9 propriamente architettonico, esso \u00e8 stato a lungo oscurato dalla fama del suo collaboratore e datore di lavoro Christopher Wren ed \u00e8 stato rivalutato in epoca relativamente recente. Tra gli edifici progettati da Hooke, oltre a residenze private, come Ragley Hall, vi sono molte chiese e edifici pubblici, tra i quali il Bethlem Royal Hospital e il Royal College of Physicians. Tra i frutti della collaborazione tra Hooke e Wren vi \u00e8 l'Osservatorio di Greenwich, il famoso Monumento al Grande Incendio e la Cattedrale di St Paul, che deve a Hooke in particolare la struttura della cupola (con la sezione a forma di catenaria).\nAltri interessi.\nL'eccezionale variet\u00e0 degli interessi di Hooke non permette di elencarli. Ecco pochi esempi di argomenti sui quali lesse relazioni alla Royal Society: nuovi metodi cartografici, uso ed effetti della cannabis, come fanno alcuni insetti a camminare sull'acqua, progetto di una macchina per confezionare sigari, nuovi metodi per la conservazione della carne, un sistema per trasmettere messaggi a distanza, lingua cinese.\nHooke elabor\u00f2 anche un modello del funzionamento della memoria e si interess\u00f2 al progetto di una lingua scientifica universale. Il suo contributo pi\u00f9 rilevante in campo filosofico \u00e8 un saggio sul metodo scientifico in cui elabora una \"algebra universale\", formata da regole e procedimenti che gli scienziati avrebbero dovuto seguire per ricavare leggi della natura da osservazioni e esperimenti.\nIl ricordo di Hooke.\nNegli ultimi anni della vita, quando la sconfitta nella disputa che lo aveva opposto a Newton era ormai chiara, Hooke fu angosciato dal timore di essere completamente dimenticato. Non si trattava di un timore infondato. L'anno della sua morte, il 1703, fu anche l'anno dell'elezione di Isaac Newton alla presidenza della Royal Society. Negli anni successivi, mentre l'influenza di Newton sugli ambienti scientifici inglesi diveniva un'egemonia incontrastata, il ricordo dell'antico rivale fu sistematicamente cancellato. Non solo molti dei suoi risultati furono attribuiti ad altri, ma fu persino rimosso dai locali della Royal Society il suo ritratto.\nRecentemente vi \u00e8 stata una notevole rivalutazione del lavoro di Hooke: in particolare molte pubblicazioni sono apparse nel 2003, in occasione del terzo centenario della morte. L'illusione di averne ritrovato un ritratto si \u00e8 per\u00f2 rapidamente spenta. Con ogni probabilit\u00e0 non potremo mai conoscere le fattezze dell'uomo che aveva osato contraddire Newton.\nHooke \u00e8 uno dei personaggi di spicco nella trilogia del Ciclo Barocco del romanziere Neal Stephenson, in particolare nel primo volume, \"Argento vivo\" (\"Quicksilver\") (2003).\nA lui \u00e8 dedicato l'asteroide 3514 Hooke."}
{"id": "14406", "revid": "124915385", "url": "https://it.wikipedia.org/wiki?curid=14406", "title": "Georg Cantor", "text": "Cantor ha allargato la teoria degli insiemi fino a comprendere al suo interno i concetti di numeri transfiniti, numeri cardinali e ordinali.\nBiografia.\nCantor nacque a San Pietroburgo, figlio di Georg Woldemar Cantor, un operatore di borsa danese, e di Marie Anna B\u00f6hm, una musicista di violino, cattolica, nata in Russia ma di origini austriache. Nel 1856, a causa delle condizioni di salute del padre, la famiglia si trasfer\u00ec in Germania, in particolare a Berlino, e Georg continu\u00f2 la sua educazione presso le scuole tedesche, dapprima a Darmstadt, poi in Svizzera al Politecnico federale di Zurigo, conseguendo infine il dottorato presso l'Universit\u00e0 di Berlino nel 1867 con una tesi sulla teoria dei numeri: \"De aequationibus secundi gradus indeterminatis\". Georg ebbe sempre nostalgia della madrepatria, dichiarandosi pi\u00f9 russo che tedesco.\nCantor riconobbe che gli insiemi infiniti possono avere differenti cardinalit\u00e0, separ\u00f2 gli insiemi in numerabili e pi\u00f9 che numerabili e prov\u00f2 che l'insieme di tutti i numeri razionali formula_1 \u00e8 numerabile mentre l'insieme di tutti i numeri reali formula_2 \u00e8 pi\u00f9 che numerabile, dimostrando in questo modo che esistono almeno due ordini di infinit\u00e0. Egli invent\u00f2 anche il simbolo che oggi viene usato per indicare i numeri reali. Il metodo di cui si serv\u00ec per condurre le sue dimostrazioni \u00e8 noto come metodo della diagonale di Cantor. In seguito, cerc\u00f2 invano di dimostrare l'ipotesi del continuo. Cantor formul\u00f2 un importantissimo principio per la definizione dei numeri reali, detto principio di localizzazione, che risulta fondamentale anche per poter operare sul suddetto campo numerico.\nDurante la seconda met\u00e0 della sua vita soffr\u00ec di attacchi di depressione, che compromisero seriamente la sua abilit\u00e0 di matematico e lo costrinsero a ripetuti ricoveri. Intensific\u00f2 allora la lettura di testi di letteratura e di religione, in cui svilupp\u00f2 il suo concetto d'infinito assoluto che identific\u00f2 con Dio. Egli scrisse:\nImpoveritosi durante la prima guerra mondiale, mor\u00ec nel 1918 ad Halle dove era ricoverato in un ospedale psichiatrico. Le sue teorie non incontrarono subito l'assenso dei colleghi: il matematico Leopold Kronecker, in particolare, giudic\u00f2 le sue scoperte \u00abprive di senso\u00bb.\nAl suo nome \u00e8 intitolato il cratere Cantor sulla Luna.\nLa teoria degli insiemi.\nCantor diede origine alla teoria degli insiemi (1874-1884). Fu il primo a capire che gli insiemi infiniti possono avere diverse grandezze: dapprima mostr\u00f2 che dato un qualsiasi insieme formula_3, esiste l'insieme di tutti i possibili sottoinsiemi di formula_3, chiamato l'insieme potenza di formula_3. Poi dimostr\u00f2 che l'insieme potenza di un insieme infinito formula_3 ha una grandezza maggiore della grandezza di formula_3 stesso (questo fatto \u00e8 oggi noto con il nome di teorema di Cantor). Dunque esiste una gerarchia infinita di grandezze di insiemi infiniti, dalla quale sorgono i numeri cardinali e ordinali transfiniti, e la loro peculiare aritmetica. Per denotare i numeri cardinali us\u00f2 la lettera dell'alfabeto ebraico aleph dotata di un numero naturale come indice (formula_8 Alef zero); per gli ordinali utilizz\u00f2 la lettera dell'alfabeto greco omega.\nL'innovativa teoria cantoriana, osteggiata durante la vita del suo creatore, \u00e8 stata completamente accettata dai matematici moderni, che hanno riconosciuto nella teoria degli insiemi transfiniti uno slittamento di paradigma di prima grandezza.\nCio\u00e8, non solo quindi Cantor - andando contro la tradizione Aristotelica, secondo cui l'infinito era definito solo come potenziale - ha concepito l'infinito attuale come un ente misurabile e degno di valore scientifico, ma ha mostrato e dimostrato tramite quello che oggi viene chiamato il metodo della diagonalizzazione, che esistono diversi tipi di infinito. L'insieme dei numeri reali, per esempio, ha una grandezza (una cardinalit\u00e0) maggiore dell'insieme dei numeri naturali, mentre l'insieme dei numeri pari ha la stessa \"grandezza\" dei numeri naturali, cio\u00e8 (contro intuitivamente) una parte \u00e8 uguale all'intero perch\u00e9 \u00e8 possibile trovare una corrispondenza biunivoca (una biiezione) tra i due insiemi. Oggi i numeri transfiniti sono accettati dalla maggior parte dei matematici.\nFilosofia e religione.\nNell'opera \"Gesammelte Abhandlungen mathematischen und philosophischen Inhalts\", risultano citate ed esaminate con cura un numero impressionante di fonti filosofiche e teologiche: Agostino, Aristotele, Bolzano, Kant, Leibniz, Platone, Spinoza, Tommaso d'Aquino. Inoltre, tra gli \u201cscolastici\u201d, Franzelin, Pesch, Su\u00e1rez, Tongiorgi; tra i filosofi, Albrecht von Haller, Bayle, Berkeley, Boezio, Fichte, Gerdil, Giordano Bruno, Hamilton, Hegel, Maignan, Nicola da Cusa, Origene, Pitagora, Schelling, Sesto Empirico, Thomasius; tra gli scienziati pi\u00f9 antichi: Cavalieri, Euclide, Galileo, Guldino, Lagrange, Newton, Torricelli.\nLettore di Agostino e Spinoza, si dichiar\u00f2 sempre religioso alla maniera di Spinoza, con una forte simpatia per il cattolicesimo materno. Intratteneva scambi epistolari importanti con Weierstrass, con il filosofo K. Lasswitz e con il teologo gesuita, il cardinale G.B. Franzelin, in parte pubblicati da lui stesso (sulla rivista filosofica fichtiana: \"Zeitschrift f\u00fcr Philosophie und philosophische Kritik\", 1887-1888) e si doleva della diffidenza che la nozione di \u00abtransfinito\u00bb suscitava negli ambienti ecclesiastici (cfr. Thuiller, 1977).\nLa mappa cantoriana dell'infinito si fonda sull'opposizione indeterminato/determinato e, solo secondariamente, su quella finito/infinito. Si distinguono allora: a) l'assolutamente indeterminato, o infinito inconsistente (il \u00abcattivo\u00bb infinito, per es.: \u00abL'insieme di tutto ci\u00f2 che \u00e8 pensabile\u00bb, vedi supra, IV); b) le molteplicit\u00e0 determinate e \u201cfinite\u201d; c) il \u201cfinito\u201d iterato, infinito potenziale, improprio, ma non \u00abcattivo\u00bb (contro Hegel), importantissimo in analisi matematica; d) le molteplicit\u00e0 \u00abinfinite ben determinate\u00bb, come i transfiniti; ed infine e) Dio, assolutamente infinito."}
{"id": "14408", "revid": "2233245", "url": "https://it.wikipedia.org/wiki?curid=14408", "title": "Pier Paolo Pasolini", "text": "Culturalmente versatile, si distinse in numerosi campi, lasciando contributi anche come pittore, romanziere, linguista, traduttore e saggista.\nAttento osservatore dei cambiamenti della societ\u00e0 italiana dal secondo dopoguerra sino alla met\u00e0 degli anni settanta nonch\u00e9 figura a tratti controversa, suscit\u00f2 spesso forti polemiche e accesi dibattiti per la radicalit\u00e0 dei suoi giudizi, assai critici nei riguardi delle abitudini borghesi e della nascente societ\u00e0 dei consumi, come anche nei confronti del Sessantotto e dei suoi protagonisti.\nIl suo rapporto con la propria omosessualit\u00e0 fu al centro del suo personaggio pubblico.\nBiografia.\nL'infanzia e la giovinezza.\nPier Paolo Pasolini, primogenito dell'ufficiale di fanteria bolognese Carlo Alberto Pasolini e della maestra casarsese Susanna Colussi, nacque nel quartiere Santo Stefano di Bologna il 5 marzo 1922 in una foresteria militare, in via Borgonuovo 4, dove ora c'\u00e8 una targa in marmo che lo ricorda.\nSuo nonno Argobasto, nato nel 1845, era imparentato al ramo secondario dei Pasolini dall'Onda, un'antica famiglia nobile ravennate. Sia il nonno Argobasto che il padre Carlo Alberto erano amanti del gioco d'azzardo, passione che porter\u00e0 la famiglia alla rovina economica.\nA causa dei frequenti trasferimenti del padre, la famiglia, che da Bologna si era gi\u00e0 trasferita a Parma, nel 1923 si trasfer\u00ec a Conegliano e nel 1925 a Belluno, dove nacque il fratello Guido Alberto. A Belluno venne mandato all'asilo dalle suore, ma dopo pochi giorni si rifiut\u00f2 di andarci e la famiglia acconsent\u00ec. Nel 1927 i Pasolini furono nuovamente a Conegliano, dove Pier Paolo prima di compiere i sei anni venne iscritto alla prima elementare.\nL'anno successivo traslocarono a Casarsa della Delizia, in Friuli, ospiti della casa materna, poich\u00e9 il padre era agli arresti per alcuni debiti. La madre, per far fronte alle difficolt\u00e0 economiche, riprese l'insegnamento. Terminato il periodo di detenzione del padre, ripresero i trasferimenti a un ritmo quasi annuale. Fondamentali rimasero i soggiorni estivi a Casarsa.\nNel 1929 i Pasolini si spostarono nella vicina Sacile, sempre in ragione del mestiere del capofamiglia, e in quell'anno Pier Paolo aggiunse alla sua passione per il disegno quella della scrittura, cimentandosi in versi ispirati ai semplici aspetti della natura che osservava a Casarsa. Dopo un breve soggiorno a Idria, in Venezia Giulia (oggi in Slovenia), la famiglia ritorn\u00f2 a Sacile, dove Pier Paolo affront\u00f2 l'esame di ammissione al ginnasio. Venne rimandato in italiano, per poi superare la prova a ottobre. A Conegliano cominci\u00f2 a frequentare la prima classe, ma a met\u00e0 dell'anno scolastico 1932-1933 il padre fu trasferito a Cremona, dove la famiglia rimase fino al 1935 e Pier Paolo frequent\u00f2 il Liceo Ginnasio Daniele Manin. Fu questo un triennio di intense fascinazioni e di un precoce ingresso nell'adolescenza, come testimonia il vibrante tratto autobiografico \"Operetta marina\", scritto alcuni anni pi\u00f9 tardi e pubblicato postumo insieme a \"Rom\u00e0ns\".\n Successivamente il padre ebbe un nuovo trasferimento a Scandiano, con gli inevitabili problemi di adattamento per il tredicenne, causati anche dal cambiamento di ginnasio a Reggio Emilia, che raggiungeva in treno.\nIn Pier Paolo crebbe la passione per la poesia e la letteratura, mentre lo abbandonava il fervore religioso del periodo dell'infanzia. Completato il ginnasio a Reggio Emilia, frequent\u00f2 il Liceo Galvani di Bologna, dove incontr\u00f2 il primo vero amico della giovinezza, il reggiano Luciano Serra. A Bologna, dove avrebbe trascorso sette anni, Pier Paolo coltiv\u00f2 nuove passioni, come quella del calcio, e aliment\u00f2 la sua passione per la lettura comprando numerosi volumetti presso le bancarelle di libri usati sotto il portico della Libreria Nanni, circa di fronte a Piazza Maggiore. Le letture spaziavano da Dostoevskij, Tolstoj e Shakespeare ai poeti romantici del periodo di Manzoni.\nAl Liceo Galvani di Bologna fece conoscenza con altri amici, tra i quali Ermes Parini, Franco Farolfi, Agostino Bignardi, Elio Melli, e con loro costitu\u00ec un gruppo di discussione letteraria. Intanto la sua carriera scolastica proseguiva con eccellenti risultati e nel 1939 venne promosso alla terza liceo con una media tanto alta da indurlo a saltare un anno per presentarsi alla maturit\u00e0 in autunno. Si iscrisse cos\u00ec, a soli diciassette anni, alla Facolt\u00e0 di Lettere dell'Universit\u00e0 di Bologna e scopr\u00ec nuove passioni culturali, come la filologia romanza e soprattutto l'estetica delle arti figurative, insegnata al tempo dall'affermato critico d'arte Roberto Longhi, laureandosi con lode. \nFrequentava intanto il Cineclub di Bologna, dove si appassion\u00f2 al ciclo dei film di Ren\u00e9 Clair; si dedic\u00f2 allo sport e fu nominato capitano della squadra di calcio della Facolt\u00e0 di Lettere; faceva gite in bicicletta con gli amici e frequentava i campeggi estivi che organizzava l'Universit\u00e0 di Bologna. Con gli amici\u00a0\u2013 l'immagine da offrire ai quali era sempre quella del \"noi siamo virili e guerrieri\", perch\u00e9 non percepissero nulla dei suoi travagli interiori\u00a0\u2013 si incontrava, oltre che nelle aule dell'Universit\u00e0, anche nei luoghi istituiti dal regime fascista per la giovent\u00f9, come il GUF, i campeggi della \"Milizia\", le competizioni dei Littoriali della cultura. Procedevano in questo periodo le letture delle \"Occasioni\" di Montale, di Ungaretti e delle traduzioni dei lirici greci di Quasimodo, mentre fuori dall'ambito poetico leggeva soprattutto Freud e ogni cosa che fosse disponibile in traduzione italiana.\nNel 1941 la famiglia Pasolini trascorse come ogni anno le vacanze estive a Casarsa e Pier Paolo scrisse poesie che allegava alle lettere per gli amici bolognesi tra i quali, oltre l'amico Serra, erano inclusi Roberto Roversi e il cosentino Francesco Leonetti, verso i quali sentiva un forte sodalizio: \nIl padre era stato richiamato in servizio ed era partito per l'Africa Orientale, dove verr\u00e0 fatto prigioniero dagli Inglesi.\nI quattro giovani pensarono di fondare una rivista dal titolo \"Eredi\" alla quale Pasolini volle conferire un programma sovraindividuale:\nLa rivista non vedr\u00e0 la luce a causa delle restrizioni ministeriali sull'uso della carta, ma quell'estate del 1941 rimarr\u00e0 per i quattro amici indimenticabile. Cominciarono intanto ad apparire nelle poesie di Pasolini alcuni frammenti di dialogo in friulano, anche se le poesie inviate agli amici continuavano a essere composte da versi improntati alla letteratura in lingua italiana.\nLe prime esperienze letterarie.\nDi ritorno da Casarsa, all'inizio dell'autunno scopr\u00ec di aver nel cuore la lingua friulana e tra gli ultimi mesi del 1941 e i primi del 1942 scrisse i versi che, raccolti in un libretto intitolato \"Poesie a Casarsa\", verranno pubblicati il 14 luglio 1942, a spese dell'autore, e saranno subito notati da Gianfranco Contini (che gli dedicher\u00e0 una recensione positiva), da Alfonso Gatto e dal critico Antonio Russi. Nel luglio 1942 pass\u00f2 tre settimane in un campo di addestramento per allievi ufficiali presso Porretta Terme.\nA Bologna intanto riprese la fervida vita culturale, che si svolgeva all'interno dell'universit\u00e0, e, anche perch\u00e9 incoraggiato dal giudizio positivo che Francesco Arcangeli aveva dato ai suoi quadri, chiese di svolgere una tesi di laurea sulla pittura italiana contemporanea con Roberto Longhi, docente di Storia dell'arte. Di questa tesi, il cui manoscritto andr\u00e0 perduto dopo l'8 settembre del 1943, Pasolini abbozzer\u00e0 solamente i primi capitoli, per poi rinunciarvi e passare a una tesi pi\u00f9 motivata sulla poesia di Pascoli. Scelto come relatore il suo professore di letteratura italiana Carlo Calcaterra, Pasolini lavor\u00f2 al progetto dell\"Antologia della poesia pascoliana (introduzione e commenti)\" tra il 1944 e il 1945, mettendo a punto, dopo un'ampia introduzione in cui sono esposte e discusse le premesse teoriche della tesi, una personale selezione di testi provenienti dalle differenti raccolte del Pascoli, analizzati e commentati con sensibilit\u00e0 peculiare.\nIl 26 novembre 1945 Pasolini si laure\u00f2 in Lettere con 110/110 e lode presso l'Universit\u00e0 degli Studi di Bologna, discutendo una tesi su Giovanni Pascoli, ma solo nel 1993 l\"Antologia\" vide la luce per la casa editrice Einaudi.\nLa GIL di Bologna aveva intanto in programma di pubblicare una rivista, \"Il Setaccio\", con qualche fronda culturale. Pasolini ader\u00ec e ne divent\u00f2 viceredattore, ma presto entr\u00f2 in contrasto con il direttore responsabile, Giovanni Falzone, che era molto ligio alla retorica del regime. La rivista cesser\u00e0 le pubblicazioni dopo solo sei numeri, ma rappresenter\u00e0 per Pasolini un'esperienza importante, grazie alla quale comprender\u00e0 la natura regressiva e provinciale del fascismo e maturer\u00e0 un atteggiamento culturale antifascista anche grazie all'incontro con Giovanna Bemporad, a cui propose di tradurre per la rivista dove lei si firmava \"Giovanna Bembo\" per sfuggire alle leggi razziali.\nNell'autunno del 1942 partecip\u00f2 a un viaggio nella Germania nazista, organizzato come incontro della giovent\u00f9 universitaria dei paesi fascisti, che gli rivel\u00f2 aspetti della cultura europea sconosciuti al provincialismo italiano. Al ritorno dal viaggio, pubblic\u00f2, sulla rivista del GUF, l'articolo \"Cultura italiana e cultura europea a Weimar\" (gennaio 1943), che anticipava gi\u00e0 quello che sar\u00e0 il Pasolini \"corsaro\", e sul \"Setaccio\" tracci\u00f2 le linee di un programma culturale i cui principi erano quelli dello sforzo di autocoscienza, del travaglio interiore, individuale e collettivo e della sofferta sensibilit\u00e0 critica, un percorso che lo poneva gi\u00e0 al di fuori del fascismo.\nIl periodo della guerra.\nIl 1942 si concluse con la decisione della famiglia di sfollare in Friuli, a Casarsa, ritenuto un luogo pi\u00f9 tranquillo e sicuro per attendere la fine della guerra. Nel 1943 a Casarsa il giovane Pier Paolo fu colto da quei turbamenti erotici che in passato aveva cercato di allontanare:\nContinuava intanto a tenersi in contatto epistolare con gli amici, ai quali questa volta non volle nascondere nulla, raccontando quanto gli stava capitando:\nAlla vigilia dell'armistizio, Pasolini fu chiamato alle armi. Costretto ad arruolarsi a Pisa il primo settembre 1943, una settimana dopo, l'8 settembre, disobbed\u00ec all'ordine di consegnare le armi ai tedeschi e riusc\u00ec a fuggire dalla deportazione travestito da contadino e a rifugiarsi a Casarsa. L\u00ec c'erano alcuni giovani appassionati di poesia (Cesare Bortotto, Riccardo Castellani, Ovidio Colussi, Federico De Rocco e il cugino Domenico Naldini) con i quali fond\u00f2 l'Academiuta di lenga furlana, che si proponeva di rivendicare l'uso letterario del friulano casarsese contro l'egemonia di quello udinese. Il nuovo gruppo si propose di pubblicare una rivista che fosse in grado di rivolgersi al pubblico del paese e nello stesso tempo promuovere la sua poetica. Il primo numero della rivista usc\u00ec nel maggio del 1944 con il titolo \"Strolig\u00f9t di c\u00e0 da l'aga\" (\"Lunario [pubblicato] di qua dall'acqua [il Tagliamento]\"). Nel frattempo, la tranquillit\u00e0 di Casarsa era compromessa dai bombardamenti e dai rastrellamenti dei fascisti per l'arruolamento forzato nel nuovo esercito della Repubblica di Sal\u00f2 e cominciavano a formarsi i primi gruppi partigiani. Pier Paolo cerc\u00f2 di astrarsi il pi\u00f9 possibile, dedicandosi agli studi e alla poesia, e intanto tenne lezioni private per quegli studenti che a causa dei bombardamenti non potevano raggiungere le scuole di Pordenone o il ginnasio di Udine.\nNell'ottobre del 1944 Pier Paolo e la madre\u00a0\u2013 il fratello Guido si era intanto unito alle formazioni partigiane della Carnia \u2013 si trasferirono a Versuta, che sembrava essere un luogo pi\u00f9 tranquillo e lontano dagli obiettivi militari. Nel villaggio mancava la scuola e i ragazzi dovevano percorrere pi\u00f9 di tre chilometri per raggiungere la loro sede scolastica a Casarsa, che era stata bombardata. Susanna e Pier Paolo decisero cos\u00ec di aprire una scuola gratuita nella loro casa. Pier Paolo visse il suo primo amore in quei momenti per un allievo tra i pi\u00f9 grandi (\u00abIn quelle membra splendevano un'ingenuit\u00e0, una grazia\u2026 o l'ombra di una razza scomparsa che durante l'adolescenza riaffiora\u00bb) e, al contempo, si innamor\u00f2 di lui una giovane violinista slovena, Pina Kalc (Josipina Kalc), che aveva raggiunto con la sua famiglia il rifugio di Pasolini. La vicenda del ragazzo e l'amore di Pina per lui si intrecciarono, complicando dolorosamente quei lunghi mesi che mancavano alla fine della guerra.\nIl 7 febbraio del 1945, Guido, il fratello diciannovenne di Pier Paolo, fu ucciso, insieme ad altri 16 partigiani della Brigata Osoppo, a Porzus, in Friuli, da una milizia di partigiani comunisti in quello che fu ricordato come l'eccidio di Porz\u00fbs. Questa notizia fu data a Pasolini il 2 maggio 1945 dal suo amico partigiano Cesare Bortotto, gettando Pier Paolo e la madre in un terribile strazio. Proseguirono comunque le lezioni nella piccola scuola di Versuta, dove Pier Paolo era considerato un vero maestro. Il 18 febbraio dello stesso anno venne fondata l'\"Academiuta di lenga furlana\", che raccoglieva un piccolo gruppo di ne\u00f2teroi e che, sulle basi delle esperienze precedenti di Pier Paolo, fond\u00f2 i principi del felibrismo regionale:\nIn agosto fu pubblicato il primo numero de \"Il Stroligut\", con una numerazione nuova per distinguersi dal precedente \"Stroligut di c\u00e0 da l'aga\" e, nello stesso periodo, cominci\u00f2 la serie dei \"diarii\" in versi italiani pubblicati nel 1946 in un primo volumetto a spese dell'autore sulle \"Edizioni dell'Academiuta\", e sulla rivista fiorentina \"Il Mondo\" pubblic\u00f2 due poesie tratte dalla raccolta e scelte dallo stesso Montale. Nello stesso anno ader\u00ec a \"Patrie tal Friul\" (l'associazione per l'autonomia del Friuli creata da Tiziano Tessitori, con sede a Udine) e dopo il ritorno del padre nell'autunno del 1945, prigioniero degli inglesi in Africa e poi rimpatriato, in anticipo per il lutto ricevuto, dal Kenya.\nIl dopoguerra in Friuli.\nNel 1946 Pasolini lavor\u00f2 a un romanzo autobiografico rimasto incompiuto, intitolato dapprima \"Quaderni rossi\" perch\u00e9 scritto a mano su cinque quaderni scolastici dalla copertina rossa, poi \"Pagine involontarie\" e infine \"Il romanzo di Narciso\". In queste pagine l'autore descrive per la prima volta le sue esperienze omosessuali. Scrive di queste pagine Nico Naldini: \"Prima di allora Pier Paolo non aveva mai descritto, se non per simboli ed ellissi, il suo eros e il suo dolore. Lo ha fatto con una sincerit\u00e0 che direi \"musicale\" dove anche l'ombra di una falsit\u00e0 avrebbe stonato.\" Isolato a Versuta (la casa di Casarsa era stata danneggiata dai bombardamenti), Pasolini cerc\u00f2 di ristabilire i rapporti con il mondo letterario e scrisse a Gianfranco Contini per presentargli il progetto di trasformare lo \"Strolig\u00f9t\" da semplice foglio a rivista. In seguito alla visita fatta da Silvana Mauri, sorella di un suo amico e innamorata di Pasolini, a Versuta, si rec\u00f2 in agosto a Macugnaga, dove risiedeva la famiglia Mauri e, approfittando dell'occasione, si rec\u00f2 a Domodossola per incontrare Contini.\nUsciva nel frattempo a Lugano il bando del premio \"Libera Stampa\" e Contini, che era membro della giuria, sollecit\u00f2 il giovane amico a inviare il dattiloscritto che gli aveva mostrato, \"L'usignolo della Chiesa Cattolica\", con la seconda parte de \"Il pianto della rosa\". L'operetta ricever\u00e0 solamente una segnalazione, ma intanto Pasolini usc\u00ec dal suo isolamento e, grazie anche al clima pi\u00f9 sereno del dopoguerra, ricominci\u00f2 a frequentare la compagnia dei ragazzi pi\u00f9 grandi di Versuta.\nIl 29 marzo 1947 vinse a Venezia il premio \"Angelo\" (presieduto da Giuseppe Marchiori) per poesie in friulano e veneto. In ottobre Pasolini si rec\u00f2 a Roma, dove fece la conoscenza di alcuni letterati che lo invitarono a collaborare alla \"Fiera Letteraria\". Complet\u00f2 inoltre il dramma in italiano in tre atti intitolato \"Il Cappellano\" e pubblic\u00f2, nelle Edizioni dell'Academiuta, la raccolta poetica, sempre in italiano, \"I Pianti\".\nNel corso del 1947 si iscrisse al PCI di San Giovanni di Casarsa, di cui divenne segretario nel 1949.\nIl 26 gennaio del 1947 Pasolini scrisse sul quotidiano \"Libert\u00e0\" di Udine: \u00abNoi, da parte nostra, siamo convinti che solo il comunismo attualmente sia in grado di fornire una nuova cultura \"vera\", ( [...] ) una cultura che sia moralit\u00e0, interpretazione intera dell'esistenza\u00bb. Dopo la guerra Pasolini, che era stato a lungo indeciso sul campo in cui scendere, osserv\u00f2 le nuove esigenze di giustizia che erano nate nel rapporto tra il padrone e le varie categorie di diseredati e non ebbe dubbi sulla parte da cui voleva schierarsi. Cerc\u00f2 cos\u00ec di consolidare una prima infarinatura dottrinaria con la lettura di Karl Marx e soprattutto con i primi libri di Antonio Gramsci. Scriver\u00e0 all'amica poetessa Giovanna Bemporad:\nEd \u00e8 pensando all'altro che nacque la decisione importante di aderire al comunismo. Progett\u00f2 intanto di allargare la collaborazione della rivista dell'Academiuta alle altre letterature neolatine e fu messo in contatto, da Contini, con il poeta catalano in esilio Carles Card\u00f3. Sempre a Contini invi\u00f2 la raccolta completa delle sue poesie in friulano, che per ora si intitolava \"Cjants di un mu\u00e0rt\", titolo che verr\u00e0 cambiato in seguito in \"La meglio giovent\u00f9\". Non riusc\u00ec per\u00f2 a ottenere l'aiuto di nessun editore per pubblicare i versi.\nAlla fine dell'anno ottenne l'incarico per due anni (1947-1948 e 1948-1949) di insegnare materie letterarie alla prima media della scuola di Valvasone, che raggiungeva ogni mattina in bicicletta. Continu\u00f2 con grande convinzione la sua adesione al PCI e in gennaio partecip\u00f2 alla manifestazione, che si tenne nel centro di San Vito, il 7 gennaio 1948, organizzata dalla Camera del lavoro per ottenere l'applicazione del \"Lodo De Gasperi\" e fu in questa occasione che, osservando le varie fasi degli scontri con la polizia e parlando con i giovani contadini, si deline\u00f2 il progetto di scrivere un romanzo su quel mondo in fermento, pubblicato solo nel 1962 con il titolo \"Il sogno di una cosa\". Il primo titolo del romanzo \u00e8 \"La meglio giovent\u00f9\". Sempre impegnato nel PCI, partecip\u00f2 nel febbraio del 1949 al primo congresso della \"Federazione comunista\" di Pordenone e in maggio si rec\u00f2 a Parigi per il Congresso mondiale della pace.\nIl primo processo.\nIl 29 agosto del 1949, alla sagra di Santa Sabina a Ramuscello, Pasolini pag\u00f2 tre minori per dei rapporti di masturbazione. La voce arriv\u00f2 ai carabinieri della Stazione di Cordovado, competente per il territorio. La famiglia di Pasolini intervenne e l'avvocato Bruno Brusin convinse le famiglie dei ragazzi a non sporgere denuncia, offrendo 100\u00a0000 lire a testa alle famiglie per il danno subito. L'indagine prosegu\u00ec, con l'imputazione di atti osceni in luogo pubblico e di corruzione di minore (uno dei ragazzi era sotto i sedici anni). Il 28 dicembre venne stralciata l'accusa di corruzione di minori per mancanza di denuncia. La sentenza arriv\u00f2 nel gennaio del 1950: Pasolini e i due ragazzi sopra i sedici anni vennero giudicati colpevoli di atti osceni in luogo pubblico e condannati a tre mesi di reclusione ciascuno e al pagamento delle spese processuali; la pena venne interamente condonata per effetto dell'indulto. Il 28 dicembre 1950 venne prosciolto dall'accusa di corruzione di minori, ma condannato per atti osceni in luogo pubblico; il processo di appello si tenne nell'aprile 1952, si stabil\u00ec che il prato era propriet\u00e0 privata e non visibile durante le ore notturne, tutti gli imputati furono perci\u00f2 assolti, mentre i dirigenti del PCI di Udine, il 26 ottobre, decisero di espellerlo dal partito \u00abper indegnit\u00e0 morale e politica\u00bb. Fu anche sospeso dall'insegnamento, come previsto in simili casi.\nA questo punto aveva ormai maturato la consapevolezza di essere una sorta di \u201cpoeta maledetto\". \nGli anni cinquanta a Roma.\nPasolini, nel gennaio del 1950, si rifugi\u00f2 con la sola madre, che dovette prendere servizio come cameriera, a Roma. I primi tempi a Roma furono difficili, a piazza Costaguti, dove viveva in una stanza in affitto, per il giovane che sentiva il dovere di trovare un lavoro. Grazie all'intervento del poeta dialettale abruzzese Vittorio Clemente, allora ispettore scolastico nella Capitale, Pasolini ottenne un lavoro come insegnante in una scuola privata a Ciampino, diretta dai Professori Gennaro e Anna Bolotta. Sempre per cercare di sbarcare il lunario, si iscrisse al sindacato comparse di Cinecitt\u00e0, e si offr\u00ec come correttore di bozze presso un giornale. Riusc\u00ec a pubblicare qualche articolo su alcuni quotidiani cattolici e continu\u00f2 a scrivere i romanzi che aveva cominciato in Friuli: \"Atti impuri\", \"Amado mio\" e \"La meglio giovent\u00f9\". Cominci\u00f2 a scrivere \"Ragazzi di vita\" e alcune pagine romane, come \"Squarci di notti romane\", \"Gas e Giubileo\", riprese poi in in \"Al\u00ec dagli occhi azzurri\". Dopo l'amicizia con Sandro Penna, compagno inseparabile delle passeggiate notturne sul lungotevere, conobbe nel '51 un giovane imbianchino, Sergio Citti, che lo avrebbe aiutato ad apprendere il gergo romanesco, costituendo, come ebbe a dire lo stesso Pasolini, il suo \"dizionario vivente\".\nCompose in questo periodo le poesie che verranno raccolte in \"Roma 1950\u00a0\u2013 Diario\" pubblicate nel 1960 da Scheiwiller e finalmente riusc\u00ec a ottenere un posto di insegnante presso una scuola media di Ciampino, dove insegn\u00f2 dal 1951 al 1953, cosa che gli permise di far smettere la madre di lavorare e di affittare una casa in via Tagliere - nella borgata Rebibbia - dove li raggiunse il padre. Durante l'estate pubblic\u00f2 sulla rivista \"Paragone\" il racconto \"Il Ferrobed\u00f2\", che diventer\u00e0 in seguito un capitolo di \"Ragazzi di vita\", scrisse il poemetto \"L'Appennino\" che far\u00e0 da apertura a \"Le ceneri di Gramsci\" e altri racconti romani. Partecip\u00f2 al premio di poesia dialettale \"Cattolica\" (nella giuria anche Eduardo De Filippo) vincendo il secondo premio (50.000 lire) con Il testamento di Coran (ora compreso ne \"La meglio Giovent\u00f9\"). Riuscir\u00e0 a vincere un premio anche i due anni successivi, (premio \"Sette Stelle di Sinalunga\" e Le \"Quattro arti\" di Napoli).\nIn questo periodo strinse amicizia con Giorgio Caproni, Carlo Emilio Gadda e Attilio Bertolucci grazie al quale firmer\u00e0 il primo contratto editoriale per una \"Antologia della poesia dialettale del Novecento\" che uscir\u00e0 nel dicembre del '52 con una recensione di Eugenio Montale. Nel 1953 prese a lavorare a un'antologia della poesia popolare, per la collana dell'editore Guanda diretta dall'amico Bertolucci, che uscir\u00e0 con il titolo \"Canzoniere italiano\" nel 1955 e nel frattempo pubblic\u00f2 il primo volumetto di versi friulani \"Tal c\u00f2ur di un frut\". Nell'ottobre dello stesso anno usc\u00ec su \"Paragone\" un'altra anticipazione del futuro \"Ragazzi di vita\" e Bertolucci lo present\u00f2 a Livio Garzanti perch\u00e9 si impegnasse a pubblicare il romanzo. Nel 1954, in situazione di ristrettezze economiche, riesce a far pubblicare \"La meglio giovent\u00f9\", presso l'editore Sansoni, una raccolta di poesie in friulano con una dedica a Gianfranco Contini, con cui Pasolini vinse il Premio Giosu\u00e8 Carducci ex aequo con Paolo Volponi, premio storico, ancora oggi vigente, della citt\u00e0 di Pietrasanta.\nCome scrive in una lettera indirizzata a Vittorio Sereni, datata 7 agosto 1954, Pasolini si trova ad accettare il Premio soprattutto \"per l'urgente, odioso bisogno delle 150mila\". Risale al marzo del 1954 il suo primo lavoro cinematografico che consisteva nella collaborazione con l'amico Giorgio Bassani alla sceneggiatura del film di Mario Soldati \"La donna del fiume\". Il lavoro con il cinema gli permette di lasciare l'insegnamento e trasferirsi nell'aprile del 1954 in un appartamento in via Fonteiana. Intanto Vittorio Sereni gli propone di pubblicare una raccolta di poesie nella collana per La Meridiana che curava insieme a Sergio Solmi che uscir\u00e0 nel gennaio del 1954 con il titolo \"Il canto popolare\" e che confluir\u00e0 in seguito nell'opera \"Le ceneri di Gramsci\".\nIl romanzo \"Ragazzi di vita\".\nTra il 1955 e il 1960 Pasolini, iniziando con il successo di \"Ragazzi di vita\", assunse un ruolo centrale nel panorama della cultura italiana.\nIl 13 aprile del 1955 Pasolini sped\u00ec all'editore Garzanti il dattiloscritto completo di \"Ragazzi di vita\" che viene dato alle bozze. Il romanzo uscir\u00e0 quello stesso anno ma il tema scabroso che trattava, quello della prostituzione omosessuale maschile, causa all'autore accuse di oscenit\u00e0. Nonostante l'intervento feroce della critica (tra questi Emilio Cecchi, Asor Rosa e Carlo Salinari) e l'esclusione dal premio Strega e dal premio Viareggio, il libro ottenne un grande successo da parte del pubblico, venne festeggiato a Parma da una giuria presieduta da Giuseppe De Robertis e vinse il \"Premio letterario Mario Colombi Guidotti\". Nel frattempo la magistratura di Milano aveva accolto la segnalazione della presidenza del consiglio dei ministri, rappresentata da Antonio Segni, di \"carattere pornografico\" del libro.\nIl vecchio amico cosentino Francesco Leonetti gli aveva scritto dicendo che era giunto il momento di fare una nuova rivista, annunciando in questo modo quella che diventer\u00e0 \"Officina\" (maggio 1955-giugno 1959), rivista che ritrova i suoi precedenti nella rivista giovanile \"Eredi\". Il progetto della rivista, lanciato appunto da Leonetti e da Roberto Roversi (con il coinvolgimento dell'amico bolognese Gianni Scalia), procedette in quello stesso anno con numerosi incontri per la stesura del programma al quale Pasolini ader\u00ec attivamente.\nSempre nel 1955 usc\u00ec l'antologia della poesia popolare, \"Canzoniere italiano\" con una dedica al fratello Guido e in luglio Pasolini si recher\u00e0 a Ortisei con Giorgio Bassani per lavorare alla sceneggiatura del film di Luis Trenker \"Il prigioniero della montagna\". Questo \u00e8 il periodo in cui cinema e letteratura cominciano a procedere su due binari paralleli come scrive Pasolini stesso a Contini:\nContinuava nel frattempo la polemica della critica marxista a \"Ragazzi di vita\" e Pasolini pubblic\u00f2 sul numero di aprile della nuova rivista \"Officina\" un articolo contro Carlo Salinari e Antonello Trombadori che scrivevano sul \"Contemporaneo\". A luglio si tenne a Milano il processo contro \"Ragazzi di vita\" che terminer\u00e0 con una sentenza di assoluzione con \"formula piena\", grazie anche alle testimonianze di Pietro Bianchi e Carlo Bo, che aveva dichiarato il libro essere ricco di valori religiosi \"perch\u00e9 spinge alla piet\u00e0 verso i poveri e i diseredati\" e non contenente oscenit\u00e0 perch\u00e9 \"i dialoghi sono dialoghi di ragazzi e l'autore ha sentito la necessit\u00e0 di rappresentarli cos\u00ec come in realt\u00e0\", e di Giuseppe Ungaretti, che invi\u00f2 una lettera firmata ai magistrati che si occupavano del caso \"Ragazzi di vita\" dicendo loro che si trattava di un abbaglio clamoroso perch\u00e9 il romanzo di Pasolini era semplicemente la cosa pi\u00f9 bella che si poteva leggere in quegli anni. Pasolini si dichiarava razionalmente ateo e anticlericale ma \u00ab [...] io so che in me ci sono duemila anni di cristianesimo: io con i miei avi ho costruito le chiese romaniche, e poi le chiese gotiche, e poi le chiese barocche: esse sono nel mio patrimonio, nel contenuto e nello stile.\u00bb.\nCineasta e letterato.\nNel mese di agosto scrisse la sceneggiatura per il film di Mauro Bolognini, \"Marisa la civetta\", e contemporaneamente collabor\u00f2 con Fellini alle \"Notti di Cabiria\". Alternando il suo impegno di cineasta con quella di letterato, scrisse, in questo periodo, articoli di critica sul settimanale \"Il Punto\" (la prima recensione sar\u00e0 per \"La Bufera\" di Montale) e assistette i nuovi giovani scrittori di \"Officina\", come Arbasino, Sanguineti e Alfredo Giuliani, che emergeranno in seguito nel Gruppo '63. Fece nuove amicizie tra le quali si annovera quella con Laura Betti, Adriana Asti, Enzo Siciliano, Ottiero Ottieri.\nIspirato dalla crisi ideologica e politica in atto (il rapporto Kruscev al \"XX Congresso\" del Partito comunista sovietico aveva segnato il rovesciamento dell'epoca staliniana mettendo in evidenza il contrasto con quanto era successo in Polonia e in Ungheria), il 1956 sar\u00e0 l'anno della stesura definitiva delle \"Ceneri di Gramsci\" e della prima bozza del romanzo \"Una vita violenta\".\nIl dattiloscritto de \"Le ceneri di Gramsci\", composto da undici poemetti scritti tra il 1951 e il 1956, venne spedito da Pasolini a Garzanti nell'agosto del 1957. L'opera, come gi\u00e0 era successo per \"Ragazzi di vita\", accese un contrastato dibattito critico ma ebbe un forte impatto sul pubblico che in quindici giorni esaur\u00ec la prima edizione. Al premio Viareggio, che si tenne nell'agosto di quell'anno, il libro venne premiato insieme al volume \"Poesie\" di Sandro Penna, e \"Quasi una vicenda\", di Alberto Mondadori. Italo Calvino aveva gi\u00e0 espresso, con dure parole, il suo giudizio nei confronti del disinteresse di alcuni critici marxisti sostenendo che per la prima volta \"in un vasto componimento poetico viene espresso con una straordinaria riuscita nell'invenzione e nell'impiego dei mezzi formali, un conflitto di idee, una problematica culturale e morale di fronte a una concezione del mondo socialista\".\nNel settembre 1958, in veste di inviato speciale, si rec\u00f2 a Mosca al Festival della giovent\u00f9 mentre presso l'editore Longanesi uscirono i versi de \"L'usignolo della Chiesa cattolica\". Lavor\u00f2 anche alacremente a \"Una vita violenta\", scrisse la sua prima autonoma sceneggiatura, \"La notte brava\", e collabor\u00f2 con Bolognini a \"Giovani mariti\". Il 19 dicembre 1958 muore suo padre, Carlo Alberto: l'evento coincide con una crisi del rapporto di Pasolini con la comunit\u00e0 degli intellettuali, sancito dalla traumatica fine della rivista \"Officina\" e un conseguente impegno di Pasolini nel cinema con una riduzione della sua produzione letteraria.\nIl romanzo \"Una vita violenta\".\nNel dicembre del 1958 termin\u00f2 \"Una vita violenta\" che consegner\u00e0 all'editore Garzanti nel marzo del 1959 e, alla fine di un lungo lavoro di \"autocensura\" reso necessario soprattutto per un episodio considerato dall'editore pericoloso dal punto di vista politico, il libro uscir\u00e0 a maggio dello stesso anno ma, come gi\u00e0 successo per \"Ragazzi di vita\", non otterr\u00e0 n\u00e9 il premio Viareggio n\u00e9 quello Strega. Apprezzato e stimato comunque da un consistente gruppo di letterati otterr\u00e0 il \"premio Crotone\" da una giuria composta da Ungaretti, Debenedetti, Moravia, Gadda e Bassani. Il lavoro di sceneggiatore gli permette di cambiare appartamento, nel giugno 1959, da via Fonteiana a via Giacinto Carini, dove abitava anche Bernardo Bertolucci.\nDurante l'estate Pasolini fece un viaggio giornalistico lungo le coste italiane come inviato del mensile \"Successo\" e scrisse tre puntate dal titolo \"La lunga strada di sabbia\". Il sindaco democristiano di Cutro querel\u00f2 Pasolini per diffamazione a mezzo stampa a causa della descrizione del suo paese nel servizio, cinque giorni dopo la consegna del \"Premio Crotone\", citt\u00e0 governata allora dal partito comunista, la querela venne archiviata. Tradusse l\"Orestiade\" di Eschilo per la compagnia teatrale di Vittorio Gassman e riordin\u00f2 i versi che compongono \"La religione del mio tempo\". L'Azione Cattolica nel frattempo aveva provveduto a sporgere denuncia \"per oscenit\u00e0\" alla magistratura per \"Una vita violenta\", denuncia che verr\u00e0 per\u00f2 subito archiviata.\nNell'anno 1960 Pasolini cominci\u00f2 a collaborare a \"Vie nuove\", a scrivere le bozze del libro di saggi \"Passione e ideologia\", e raccolse i versi de \"La religione del mio tempo\".\nGli anni sessanta.\nNel 1960 uscirono due volumi di vecchi versi, \"Roma 1950\u00a0\u2013 Diario\" e \"Sonetto primaverile\". Prima del Capodanno del 1961 part\u00ec per l'India con Alberto Moravia e Elsa Morante e il viaggio gli fornir\u00e0 il materiale per scrivere una serie di articoli per Il Giorno che andranno a formare il volume \"L'odore dell'India\". A maggio venne pubblicata la raccolta \"La religione del mio tempo\" molto apprezzata dall'amico Franco Fortini che gli scriver\u00e0: \"Vorrei che fossi qui per abbracciarti\". Dal 4 giugno 1960 fino al 30 settembre 1965 tenne, su invito di Antonello Trombadori, una rubrica \"Dialogo con i lettori\" sul popolare settimanale comunista \"Vie Nuove\".\nIn quello stesso anno si dedic\u00f2 al suo amore per il cinema scrivendo le sceneggiature de \"La giornata balorda\" di Bolognini, \"Il carro armato dell'8 settembre\" per Gianni Puccini, \"La lunga notte del '43\" per Florestano Vancini tratto dal racconto di Bassani e Il bell'Antonio tratto dal romanzo di Vitaliano Brancati. Si era intanto prospettato alla sua mente il progetto di scrivere un film in proprio con un soggetto dal titolo La commare secca, ma i fatti di luglio, con i drammatici giorni del governo Tambroni, gli faranno mettere da parte il progetto per scrivere il soggetto di \"Accattone\". Pasolini prov\u00f2 a proporre il soggetto alla casa di produzione dell'amico Fellini, la \"Federiz\".\nFellini gli chiese di girare due intere scene di prova, ma il girato non piacque alla produzione che lo rifiut\u00f2. L'amico Bolognini gli trov\u00f2 un produttore, Alfredo Bini (a cui si associ\u00f2 Cino del Duca), al quale Pier Paolo spieg\u00f2 come voleva fosse girato il film: molti primi piani, prevalenza dei personaggi sul paesaggio e soprattutto grande semplicit\u00e0. Protagonista sar\u00e0 Franco Citti, il fratello di Sergio e aiuto regista Bernardo Bertolucci al suo primo film. Le riprese del film \"Accattone\" furono ultimate nel luglio del 1961, il film non ottenne il visto della censura per la proiezione nelle sale italiane, ma verr\u00e0 lo stesso presentato, il 31 agosto 1961 al Festival di Venezia, fuori concorso. Non particolarmente apprezzato dalla critica italiana, a Parigi, dove venne presto proiettato, ricevette invece il giudizio entusiastico di Marcel Carn\u00e9 e di Andr\u00e9 Chamson.\nDopo la tempestosa accoglienza alla Mostra di Venezia \"Accattone\" divenne il primo film italiano a ottenere il divieto ai minori di anni 18. La prima del film a Roma, al cinema Barberini, il 23 novembre 1961, vide l'irruzione di un gruppo di neofascisti che interruppe la proiezione, aggredendo gli spettatori e vandalizzando la sala. \nNel 1961 sul n\u00b0 1, a pag. 7, del Pioniere venne pubblicato un racconto dal titolo \"Biciclettone. I grandi racconti del Pioniere.\" Nell'autunno 1961 si rec\u00f2 al Circeo nella villa di un'amica per scrivere insieme a Sergio Citti la sceneggiatura del film \"Mamma Roma\" la cui lavorazione verr\u00e0 programmata per la primavera del 1962, annoverando fra gli interpreti Anna Magnani.\nDenunce e processi.\nNel corso della sua vita Pasolini ricevette 24 denunce e/o querele. Il 30 giugno del 1960 Pasolini venne convocato in commissariato per ricevere una denuncia della polizia per favoreggiamento personale perch\u00e9 aveva dato un passaggio a due ragazzi di Trastevere che erano stati coinvolti in una rissa. Ne risulter\u00e0 innocente.\nIl 22 novembre 1961 la polizia perquis\u00ec, senza risultato, il suo appartamento in cerca di una pistola con cui Pasolini avrebbe rapinato, il 18 sera, un distributore di benzina di San Felice Circeo. Il 30 novembre Il Tempo usc\u00ec a tutta pagina con un articolo \"Denunciato per tentata rapina Pier Paolo Pasolini\" con una foto di scena che lo ritraeva con un mitra in mano. Il processo che ne segu\u00ec si svolse il 3 luglio a Latina e condann\u00f2 Pasolini per \"minaccia con arma\". Successivamente la corte d'appello di Roma dichiara di non doversi procedere contro Pasolini per estinzione del reato intervenuta per amnistia; il successivo ricorso in cassazione termina con un'assoluzione per mancanza di prove.\nIl romanzo \"Il sogno di una cosa\".\nTermin\u00f2 nel frattempo il romanzo del periodo friulano, \"Il sogno di una cosa\", che verr\u00e0 pubblicato in maggio e tra aprile e giugno lavor\u00f2 alle riprese di Mamma Roma che verr\u00e0 presentato alla Mostra del cinema di Venezia il 31 agosto 1962 ottenendo un grande successo e una denuncia per \"oscenit\u00e0\" poi archiviata. Alla prima di \"Mamma Roma\", il 22 settembre 1962, al cinema \"Le quattro fontane\" di Roma, viene aggredito da un gruppo di neofascisti e interviene la polizia. Durante il settembre di quello stesso anno Pasolini partecip\u00f2 a un convegno che si tenne alla Cittadella di Assisi ed ebbe occasione di leggere il Vangelo di San Matteo.\nDa questa lettura nacque l'idea di produrre un film. Nel frattempo partecip\u00f2, con il produttore Bini, al film a episodi \"Ro.Go.Pa.G.\" insieme a Roberto Rossellini, Jean-Luc Godard e Ugo Gregoretti e in quell'occasione pens\u00f2 di ricavare un mediometraggio, girato nell'autunno del 1962, su una ricostruzione cinematografica della Passione di Cristo scritta durante la lavorazione di Mamma Roma dal titolo \"La ricotta\" che uscir\u00e0 il primo marzo del 1963 accolto da un pubblico poco partecipe e che verr\u00e0 sequestrato lo stesso giorno della sua uscita con l'accusa di \"vilipendio alla religione di Stato\". Il processo, che verr\u00e0 tenuto a Roma tra il 6 e il 7 marzo, condann\u00f2 Pasolini a quattro mesi di reclusione per essere \"colpevole del delitto ascrittogli\" e il film venne sequestrato fino al dicembre dello stesso anno.\nCome scriver\u00e0 Alberto Moravia su \"l'Espresso\": Nel marzo del 1963 acquist\u00f2 una casa in via Eufrate, all'EUR, dove si trasfer\u00ec con la madre, in maggio. Quasi contemporaneamente a \"La Ricotta\", Pasolini gira la prima parte del docu-film \"La rabbia\" (1963), formato dal montaggio di pezzi di cinegiornali commentati con suoi testi in forma lirica e in prosa; la seconda parte de \"La rabbia\" sar\u00e0 firmata da Giovannino Guareschi. Pasolini, visionato il film, ritir\u00f2 la firma e cerc\u00f2 di impedirne la distribuzione ritenendosi vittima di una manovra del produttore Gastone Ferrante. il film, uscito in poche sale nell'aprile 1963, ebbe scarso successo e fu ritirato quasi subito.\nContinu\u00f2 intanto a tenere i contatti con la Cittadella di Assisi e nel febbraio cominci\u00f2 le ricerche filologiche e storiche per poter realizzare il progetto di girare un film che avesse come soggetto il Vangelo. Insieme al biblista Andrea Carraro e una \"troupe\" di tecnici comp\u00ec viaggi in Israele e Giordania per trovare i luoghi e le persone adatte per la realizzazione del film. Il personaggio pi\u00f9 difficile da trovare fu il Cristo che Pasolini volle dai lineamenti forti e decisi. Dopo averlo cercato nel poeta Evtusenko, trov\u00f2 per caso, poco prima delle riprese, uno studente spagnolo, Enrique Irazoqui, dal volto fiero e distaccato simile ai Cristi dipinti dal Goya o da El Greco, e comprese di aver trovato la persona giusta.\nContemporaneamente alla preparazione dei film, tra marzo e novembre 1963, Pasolini realizz\u00f2 un film-inchiesta sulla sessualit\u00e0 degli italiani dal titolo \"Comizi d'amore\". Cominci\u00f2 a scrivere \"La Divina Mimesis\" tentativo incompiuto di rifacimento critico della \"Divina Commedia\" di Dante, il rifacimento in romanesco del \"Miles gloriosus\" di Plauto che intitoler\u00e0 \"Il Vantone\" e su richiesta di Vittorini present\u00f2 alcune poesie sulla rivista \"Il Menab\u00f2\" e la \"Notizia su Amelia Rosselli\".\nNel maggio del 1964 pubblic\u00f2 la quarta raccolta di versi italiani \"Poesia in forma di rosa\" e il 24 aprile cominciarono le riprese de \"Il Vangelo secondo Matteo\" che verranno concluse all'inizio dell'estate. L'opera \u00e8 stata girata nei paesaggi rupestri di Matera e Massafra utilizzando moltissime comparse locali. Il film, presentato il 4 settembre 1964 a Venezia e poi diffuso in tutti i paesi europei, ottenne un grande successo di pubblico e partecip\u00f2 alla prima edizione della Mostra internazionale del Nuovo Cinema di Pesaro. In quella occasione Pasolini conobbe Roland Barthes.\nNel mese di ottobre del 1965 cominciarono le riprese del nuovo film \"Uccellacci e uccellini\" che trattava il tema della crisi politica del PCI e del marxismo in chiave \"ideocomica\". Tra gli attori compariranno Tot\u00f2 e il giovane Ninetto Davoli. Tot\u00f2 era stato scelto perch\u00e9 il film, che si svolgeva tra il reale e il surreale, aveva bisogno di un attore che fosse un po' clown. I titoli di testa e di coda del film sono cantati da Domenico Modugno.\nNel novembre del 1965 usc\u00ec anche la raccolta narrativa con il titolo suggerito da Sartre \"Al\u00ec dagli occhi azzurri\" che conteneva nella parte centrale le sceneggiature de \"La notte brava\", \"Accattone\", \"Mamma Roma\", \"La ricotta\", mentre la prima e l'ultima parte era costituita da racconti che risalivano agli anni cinquanta e dagli abbozzi dei romanzi \"Il Rio della grana\" e \"La Mortaccia\". In quell'anno fu invitato da Alberto Moravia e Alberto Carocci, che era stato direttore di \"Solaria\", a dirigere con loro la nuova serie della rivista \"Nuovi Argomenti\" e, alla fine dell'anno, dopo aver progettato l'uscita di un nuovo film con Tot\u00f2 e la regia di un'opera lirica alla Piccola Scala, partir\u00e0 per un viaggio in Nordafrica.\nGi\u00e0 sofferente di ulcera, nel marzo del 1966, Pasolini, venne colpito da una forte emorragia che lo costrinse a letto per quasi un mese. Sar\u00e0 l'occasione di rileggere con calma i \"Dialoghi\" di Platone che lo stimoleranno a scrivere un teatro simile alla prosa, nella convalescenza scriver\u00e0 l'impianto delle sei tragedie che compongono la sua opera teatrale: \"Calder\u00f3n\", \"Pilade\", \"Affabulazione\", \"Porcile\", \"Orgia\" e \"Bestia da Stile\". Terminata la convalescenza lavor\u00f2 a \"Bestemmia\", un romanzo sotto forma di sceneggiatura in versi, e abbozz\u00f2 \"Orgia\" e \"Bestia da stile\" e tra maggio e giugno lavor\u00f2 ad alcuni drammi che voleva rappresentare all'estero. Per l'estate del 1966 si compr\u00f2 una Maserati 3500 GT di seconda mano, con cui trascorse le vacanze estive in Carnia con la madre Susanna.\nIntanto, al Festival di Cannes che si tenne il 3 maggio, il film \"Uccellacci e uccellini\" ebbe grande successo e l'intervento positivo di Roberto Rossellini durante la conferenza stampa suscit\u00f2 grande interesse. Tra la primavera e l'estate del 1966 scrisse la bozza dei film \"Teorema\" e l\"Edipo re\" oltre a elaborare altri drammi: \"Pilade\", \"Porcile\" e \"Calder\u00f3n\". Nell'ottobre del 1966 si rec\u00f2 a New York per la presentazione di \"Uccellacci uccellini\" a un festival cinematografico. Conobbe in quell'occasione Allen Ginsberg. All'inizio di ottobre si rec\u00f2 in Marocco per studiare l'ambientazione dell\"Edipo re\" e a novembre gir\u00f2 un episodio del film \"Le streghe\", dal titolo \"La Terra vista dalla Luna\" con Silvana Mangano, Tot\u00f2 e Ninetto Davoli. Di ritorno da un secondo viaggio in Marocco realizz\u00f2, in una sola settimana, le riprese dell'episodio \"Che cosa sono le nuvole?\" del film \"Capriccio all'italiana\", ancora con Tot\u00f2, Ninetto Davoli, Franco Franchi, Ciccio Ingrassia e Domenico Modugno.\nIn aprile ebbero inizio le riprese dell\"'Edipo re\" nei deserti rossi del Marocco del sud che continueranno, per alcune scene, nella pianura di Lodi e per il finale nella citt\u00e0 di Bologna. Il film, che verr\u00e0 presentato alla Mostra di Venezia nel settembre 1967, non ebbe successo in Italia, mentre ottenne il favore del pubblico e della critica in Francia e in Giappone. Nello stesso anno scrisse saggi di teoria e tecnica cinematografica che verranno raccolti nel 1972 in \"Empirismo eretico\". Il 26 ottobre dello stesso anno intervist\u00f2 nella sua casa veneziana il poeta Ezra Pound, allora di 83 anni, per conto della Rai. I due discussero della Neoavanguardia italiana e dell'arte, quindi Pasolini lesse alcuni versi dalla traduzione italiana dei \"Canti pisani\".\nIl Sessantotto.\nNel marzo del 1968 venne dato alle stampe il romanzo \"Teorema\", che sar\u00e0 trasformato successivamente nel soggetto di un film, girato nella primavera dello stesso anno, che verr\u00e0 presentato alla Mostra di Venezia il 4 settembre, alla critica, e che vincer\u00e0 il secondo premio della carriera di Pasolini, il \"Premio OCIC\" (Office Catholique International du Cin\u00e8ma, organizzazione cattolica che si occupa di cinema). Gli autori, tra cui Pasolini, Francesco Maselli e Cesare Zavattini, contestarono la Mostra del Cinema evidenziando come fosse una rassegna di \"produttori\" e non di \"autori\" e occuparono la Sala Volpi, solo l'intervento della polizia, il 26 agosto, permise la ripresa del festival. Jean Renoir, che assistette alla prima, dir\u00e0 a un giornalista: \"A chaque image, \u00e0 chaque plan, on sent le trouble d'un artiste\" (\"In ogni immagine, in ogni scena si sente il turbamento di un artista\").\nIl 13 settembre la Procura di Roma ordin\u00f2 il sequestro del film per \"oscenit\u00e0\". In seguito ai celebri scontri di Valle Giulia, scoppiati tra i reparti della polizia che avevano occupato preventivamente la facolt\u00e0 romana di Architettura e giovani studenti, Pasolini scrisse la poesia \"Il P.C.I. ai giovani!!\" che, destinata alla rivista \"Nuovi Argomenti\" usc\u00ec senza preavviso su \"L'Espresso\" scatenando una forte polemica. Nella poesia Pasolini si rivolge ai giovani dicendo che la loro \u00e8 una falsa rivoluzione e che essi sono solamente dei borghesi conformisti, strumenti nelle mani della nuova borghesia.\nAutore di canzoni.\nA partire dagli anni sessanta Pier Paolo Pasolini fu anche autore di canzoni, cercando un collegamento tra la poesia e la canzone d'autore. Le prime canzoni furono scritte su musiche di Piero Umiliani, Franco Nebbia e Piero Piccioni, e vennero incise da Laura Betti nel 1961, si tratta di \"Macr\u00ec Teresa detta Pazzia\", \"Il valzer della toppa\", \"Cocco di mamma\" e \"Cristo al Mandrione\". \"Il valzer della toppa\" venne in seguito reincisa da Gabriella Ferri, che la inser\u00ec nel 1973 nel suo album \"Sempre\", mentre \"Cristo al Mandrione\" fu reinterpretata da Grazia De Marchi e, nel 1997, dalla Ferri nel suo album \"Ritorno al futuro\".\nNel 1963 collabor\u00f2 con Sergio Endrigo, per cui prepar\u00f2 un testo utilizzando alcuni versi tratti dalla raccolta \"La meglio giovent\u00f9\"; la canzone che nasce \u00e8 \"Il soldato di Napoleone\", contenuta nel primo 33 giri del cantautore istriano. Nel 1967 collabor\u00f2 con Domenico Modugno, scrivendo il testo di \"Che cosa sono le nuvole\":\nLa canzone \u00e8 poi stata reinterpretata nel 1996 da gianCarlo Onorato nell'album \"Il Velluto Interiore\", nel 1997 dagli Avion Travel nell'album \"Vivo di canzoni\", nel 2006 da Stefano Bollani nell'album \"I visionari\" e nel 2007 da Paolo Benvegn\u00f9. Modugno aveva gi\u00e0 lavorato con Pasolini l'anno precedente, cantando i titoli di testa e coda del film \"Uccellacci e uccellini\", che il regista aveva scritto in forma letteraria su musica di Ennio Morricone. Nel 1968 collabor\u00f2 con il gruppo di rock psichedelico Chetro &amp; Co., per cui scrisse il testo della canzone \"Danze della sera (suite in modo psichedelico)\", adattandolo da una sua poesia intitolata \"Notturno\".\nFine anni sessanta, tra teatro e cinema.\nNell'estate 1968 Pasolini gir\u00f2 \"La sequenza del fiore di carta,\" con Ninetto Davoli, tratto dalla parabola evangelica del fico infruttuoso che uscir\u00e0 nel 1969, come terzo episodio del film \"Amore e rabbia\". Pubblic\u00f2 intanto su Nuovi Argomenti un saggio dal titolo \"Manifesto per un nuovo teatro\" in cui dichiarava il suo completo rifiuto del teatro italiano. Il 27 novembre 1968 rappresent\u00f2, al Deposito del Teatro Stabile di Torino, \"Orgia\" che venne accolta malamente dal pubblico e dai critici e, nel novembre del 1968, ebbero inizio le riprese di \"Porcile\". \"Porcile\" ha come sfondo, per il suo episodio \"metastorico\", l'Etna ed era stato pensato da Pasolini gi\u00e0 nel 1965 quando aveva visto il film di Bu\u00f1uel, \"\". In seguito, per girare l'episodio moderno, la troupe si sposter\u00e0 per le riprese a Villa Pisani a Stra. Dopo \"Porcile\", che l'autore ritenne \"il pi\u00f9 riuscito dei miei film, almeno esteriormente\", realizz\u00f2 \"Medea\" e chiam\u00f2 per interpretarlo Maria Callas. Le riprese del film vennero girate in Cappadocia, a Grado, a Pisa. La Callas e Pasolini strinsero un fortissimo legame di amicizia.\nDurante la lavorazione del film comp\u00ec un viaggio in Uganda e Tanzania per cercare i luoghi dell'ambientazione del film che pensava di girare subito dopo \"Porcile\": \"Appunti per un'Orestiade africana\".\nGli anni settanta.\nIn questi anni l'opera di Pasolini si allontan\u00f2 ulteriormente dalle forme della cultura tradizionale per aumentare le occasioni di espressione su vari giornali e riviste.\nNell'autunno del 1970, acquist\u00f2 la Torre di Chia, nei pressi di Soriano nel Cimino, dove fece costruire un appartamento-rifugio per due. Il sito era stato scoperto da Pasolini nella primavera del 1964, dopo aver visionato molti luoghi, per ricostruire la scena del Battesimo di Ges\u00f9 nel fiume Giordano nel film \"Il Vangelo secondo Matteo\".\nScrisse una recensione molto critica su \"Nuovi Argomenti\" a \"Satura\" di Montale, che gli rispose in versi nella \"Lettera a Malvolio\" e in aprile usc\u00ec la sua ultima raccolta di poesie \"Trasumanar e organizzar\" accolta da lettori e critici distratti. All'inizio del 1971 realizz\u00f2 un documentario, dal titolo \"12 dicembre\", con la collaborazione di alcuni militanti di \"Lotta Continua\" sul tema della strage alla Banca dell'Agricoltura di Milano e a marzo presta il suo nome come direttore responsabile dello stesso quotidiano.\nAd aprile venne denunciato per \"istigazione a delinquere e apologia del reato\" per un supplemento sulle forze armate di Lotta Continua, \"Proletari in divisa\".\nLa Trilogia della vita.\nDurante l'estate del 1970 scrisse la sceneggiatura di dieci novelle tratte, tra quelle tragico-comiche, dal Decameron che ambienter\u00e0 nel mondo napoletano. \"Il Decameron\" voleva essere il primo del trittico che Pasolini \"dedicava alla vita\". Seguiranno infatti \"I racconti di Canterbury\" e \"Il fiore delle Mille e una notte\", i veri successi di pubblico di Pasolini. Nel settembre dello stesso anno cominci\u00f2 a girare a Casertavecchia le prime riprese per proseguire, con Ser Ciappelletto, a Napoli e a Bressanone.\nSi accinse poi a scrivere la sceneggiatura dei Racconti di Canterbury tratti da Chaucer e il 28 giugno al Festival di Berlino, \"Il Decameron\" ottenne l'Orso d'Argento e pi\u00f9 di 30 denunce in tutta Italia. Nove settimane, dal settembre al novembre 1971, furono impegnate per le riprese nel Regno Unito di \"Canterbury\". Nel 1972, durante l'estate, senza attendere che il film uscisse nelle sale, cominci\u00f2 a lavorare alla terza parte della trilogia tratta dalle novelle delle Mille e una notte e fece diversi sopralluoghi in Egitto, in Giordania, in Guinea, in India e in Ghana.\n\"I Racconti di Canterbury\" vinse l'Orso d'oro al festival di Berlino, ma venne stroncato dalla critica internazionale e ripetutamente sequestrato in Italia. Nel 1973 cominciarono nel frattempo le riprese del \"Fiore delle mille e una notte\" a Esfahan, in Iran. Il lavoro procedette con precisione e velocit\u00e0 tanto che l'autore riusc\u00ec a girare nel frattempo un documentario, \"Le mura di Sana'a\", che voleva essere un appello all'UNESCO perch\u00e9 salvaguardasse l'antica citt\u00e0 yemenita.\n\"Il fiore delle Mille e una notte\" usc\u00ec nelle sale all'inizio del 1974, vincendo il Grand Prix Sp\u00e9cial du Jury, al Festival di Cannes, e ottenne un gran successo, anche se il giudizio della critica non soddisfece l'autore. Le sceneggiature della \"Trilogia della vita\" vennero pubblicate nel 1975 con alcune pagine di introduzione titolate \"Abiura dalla Trilogia della vita\" dove prese le distanze dalle sue opere precedenti.\nIl romanzo \"Petrolio\" e gli scritti tra il 1972 e il 1975.\nNel 1972, accolto da indifferenza da parte della critica, pubblic\u00f2 la raccolta di saggi \"Empirismo eretico\" e continu\u00f2 a lavorare, rifugiandosi nella torre Chia, al romanzo \"Petrolio\", pubblicato postumo nel 1992, del quale, in tre anni, aveva compilato pi\u00f9 di 500 pagine dattiloscritte e che pens\u00f2 dovesse impegnarlo \"forse per il resto della mia vita\". Nel 1973 interruppe i rapporti con l'editore Garzanti e accett\u00f2 le offerte di Giulio Einaudi. Nel settembre dello stesso anno uscirono due testi per il teatro, \"Orgia\" e \"Affabulazione\".\nAlla fine del 1973 lo scrittore aveva gi\u00e0 in mente il progetto, di cui rimangono solo qualche decina di pagine, per un nuovo film dal titolo provvisorio \"Porno-Teo-Kolossal\" al quale avrebbe dovuto partecipare tra i protagonisti Eduardo De Filippo. Il progetto venne rinviato. Durante l'estate del 1974 scrisse una lunga appendice al dramma in versi \"Bestia da stile\".\nNel maggio 1975 vide le stampe \"La nuova giovent\u00f9\", che era una riproduzione dell'opera \"La meglio giovent\u00f9\", e durante l'estate Pasolini lavor\u00f2 al montaggio di \"Sal\u00f2\", che fu presentato, dopo la sua morte, il 22 novembre del 1975 al festival di Parigi. A ottobre consegn\u00f2 a Einaudi \"La Divina Mimesis\". Si rec\u00f2 quindi a Stoccolma per un incontro all'Istituto italiano di cultura e al ritorno si ferm\u00f2 a Parigi per rivedere l'edizione francese di \"Sal\u00f2\": il 31 ottobre ritorn\u00f2 a Roma.\nPasolini scrisse quindi quello che diverr\u00e0 il suo ultimo documento pubblico. Si tratta del testo dell'intervento che avrebbe dovuto tenere in quei giorni al 15\u00ba Congresso del Partito Radicale:\nGli \"Scritti corsari\".\nA novembre del 1972 cominci\u00f2 a collaborare con il settimanale \"Tempo\" occupandosi di recensioni letterarie che usciranno nel volume postumo, \"Descrizioni di descrizioni\". All'inizio del 1973 pass\u00f2 al \"Corriere della Sera\", allora diretto da Piero Ottone e da Gaspare Barbiellini Amidei, e il 7 gennaio usc\u00ec il primo articolo, \"Contro i capelli lunghi\", che avvi\u00f2 un'ininterrotta serie di interventi riguardo all'ambito politico, al costume, al comportamento pubblico e privato: questi articoli saranno raccolti nel volume \"Scritti corsari\". In seguito al referendum sul divorzio, pubblic\u00f2, il 10 giugno 1974, sul Corriere, l'articolo \"Gli italiani non sono pi\u00f9 quelli\", che scaten\u00f2 dure polemiche con Maurizio Ferrara e Italo Calvino.\nPasolini dedic\u00f2 all'operato politico dei Radicali una certa attenzione. Pur mantenendo inalterata la sua posizione contraria non tanto alla legalizzazione dell'aborto in s\u00e9, quanto al conformismo che, riguardo a questa tematica, si traduceva in quello che lui definisce \"fanatico abortismo\" , anche se \"in una situazione pratica avrebbe scelto il male minore cio\u00e8 l'aborto\". Divorzio e aborto erano invece propugnati con forza proprio dal PR, tra il 1974 e il 1975 scrisse alcuni pezzi, sul \"Corriere della Sera\" e su altri quotidiani, dedicati alle battaglie radicali e agli scioperi della fame di Marco Pannella, tra cui il famoso articolo \"Il fascismo degli antifascisti\" (uscito sul \"Corriere\" del 16 luglio 1974). Il 14 novembre del 1974, pubblic\u00f2 sul \"Corriere della Sera\" l'articolo \"Cos'\u00e8 questo golpe? Io so\", in cui accusava la Democrazia Cristiana e gli altri partiti suoi alleati nel governo di essere i veri mandanti delle stragi, a partire da piazza Fontana.\nIl 19 gennaio del 1975 usc\u00ec sul \"Corriere della Sera\" il suo articolo \"Sono contro l'aborto\", che suscit\u00f2 altre polemiche. Scrisse alcuni articoli sul settimanale \"Il Mondo\" che andranno a far parte del volume postumo \"Lettere luterane\", tra cui l'ultimo suo scritto pubblicato in vita, il 30 ottobre 1975. Nel mese di maggio usc\u00ec il volume \"Scritti corsari\" che raccoglieva tutti gli articoli scritti per i quotidiani \"Corriere della Sera\", \"Tempo illustrato\", \"Il Mondo\", \"Nuova generazione\" e \"Paese Sera\", tra il 1973 e il 1975, e che comprendeva una sezione di documenti allegati, redatti da vari autori e alcuni scritti di critica che erano apparsi sul settimanale \"Tempo\" dal 10 giugno al 22 ottobre 1974.\nIn una lettera del 3 ottobre 1975 indirizzata a Gianni Scalia, Pasolini comprendeva l'urgenza di mettere in termini di economia politica quello che Pasolini scriveva sul Corriere e chiedeva al suo amico di aiutarlo in questa fatica. Questo progetto era rimasto naturalmente solo sulla carta.\nIl film \"Sal\u00f2 o le 120 giornate di Sodoma\".\nInteressato al progetto del film tratto dal romanzo di Sade si mise a studiare intensamente il kantiano \"male radicale\" che riduce l'umanit\u00e0 nella schiavit\u00f9 del consumismo e che corrompe, manipolandole, le anime insieme ai corpi (precedentemente definiti \"una terra ancora non colonizzata dal potere\"). Ai primi di febbraio del 1975 termin\u00f2 la sceneggiatura del film che non sar\u00e0 mai realizzato, \"Il padre selvaggio\" e a met\u00e0 dello stesso mese cominciarono nel mantovano le riprese di \"Sal\u00f2 o le 120 giornate di Sodoma\", ultimo film scritto e diretto da Pasolini, che verr\u00e0 presentato al pubblico quando l'autore sar\u00e0 gi\u00e0 morto da tre settimane. Il 12 settembre 2015, in occasione del 72\u00ba festival di Venezia, il film verr\u00e0 premiato nella categoria classici come miglior film restaurato.\nLa morte e il processo.\nLa notte del 2 novembre 1975 Pasolini fu ucciso in maniera brutale: percosso e travolto dalla sua stessa auto sulla spiaggia dell'Idroscalo di Ostia, localit\u00e0 del comune di Roma. Il cadavere massacrato venne ritrovato da una donna alle 6:30 circa; sar\u00e0 l'amico Ninetto Davoli a riconoscerlo. Dell'omicidio fu incolpato Pino Pelosi di Guidonia Montecelio, di diciassette anni, gi\u00e0 noto alla polizia come ladro di auto e \"ragazzo di vita\", fermato la notte stessa alla guida dell'auto del Pasolini. Pelosi afferm\u00f2 di essere stato avvicinato da Pasolini nelle vicinanze della Stazione Termini, presso il \"Bar Gambrinus\" di piazza dei Cinquecento, e da questi invitato sulla sua vettura (un'Alfa Romeo 2000 GT Veloce) dietro la promessa di un compenso in denaro.\nDopo una cena offerta dallo scrittore nella trattoria \"Biondo Tevere\" nei pressi della basilica di San Paolo, i due si diressero alla periferia di Ostia. La tragedia, secondo la sentenza, scatur\u00ec a seguito di una lite per pretese sessuali di Pasolini alle quali Pelosi era riluttante, degenerata in un alterco fuori dalla vettura. Il giovane venne minacciato con un bastone, del quale poi si impadron\u00ec per percuotere Pasolini fino a farlo stramazzare al suolo, gravemente ferito ma ancora vivo. Quindi Pelosi sal\u00ec a bordo dell'auto dello scrittore e travolse pi\u00f9 volte con le ruote il corpo, sfondandogli la cassa toracica e provocandone la morte. Gli abiti di Pelosi non mostrarono tracce di sangue. Pelosi venne condannato in primo grado per omicidio volontario \"in concorso con ignoti\" e il 4 dicembre del 1976, con la sentenza della Corte d'Appello che, pur confermando la condanna dell'unico imputato, riformava parzialmente la sentenza di primo grado escludendo ogni riferimento al concorso di altre persone nell'omicidio.\nSostenitori del complotto.\nDue settimane dopo il delitto apparve un'inchiesta su \"L'Europeo\" con un articolo di Oriana Fallaci, che ipotizzava una premeditazione e il concorso di almeno altre due persone. Un giornalista de L'Europeo ebbe alcuni colloqui con un ragazzo che, tra molte esitazioni e alcuni momenti di isteria, avrebbe dichiarato di aver fatto parte del gruppo che aveva massacrato il poeta; il giovane, tuttavia, dopo un'iniziale collaborazione, avrebbe rifiutato di proseguire oltre o fornire altre informazioni, dileguandosi dopo aver lasciato intendere di rischiare la vita confessando la propria partecipazione e concludendo che non sarebbe stata intenzione del gruppo uccidere il poeta, ma che si sarebbe trattato di una rapina degenerata, concludendo \"je volevamo sol\u00e0 er portafoglio\" (\"volevamo rubargli il portafoglio\").\nDiversi abitanti delle numerose abitazioni abusive esistenti in via dell'Idroscalo confidarono in seguito alla stampa di aver sentito urla concitate e rumori - indizio della presenza di ben pi\u00f9 di due persone sul posto - e invocazioni disperate di aiuto da parte del Pasolini la notte del delitto, ma senza che alcuno fosse intervenuto in suo soccorso. Sembra che la zona non fosse ignota al Pasolini, che gi\u00e0 varie volte vi si era recato con altri partner e addirittura, stando a quanto la Fallaci afferm\u00f2, avrebbe talvolta affittato per qualche ora una delle abitazioni del posto per trascorrervi momenti di intimit\u00e0.\nNella sua biografia su Pasolini Enzo Siciliano sostiene che il racconto dell'imputato presentava delle falle, perch\u00e9 il bastone di legno - in realt\u00e0, una tavoletta di legno utilizzata precariamente per indicare il numero civico e l'abitazione di una delle baracche - a lui sembrava marcita per l'umidit\u00e0 e troppo deteriorata per costituire l'arma contundente che aveva causato le gravissime ferite riscontrate sul cadavere del poeta e rimarcando l'impossibilit\u00e0, per un giovane minuto come il Pelosi, di sopraffare un uomo agile e forte come Pasolini senza presentare n\u00e9 tracce della presunta lotta, n\u00e9 macchie di sangue sulla sua persona o sugli indumenti.\nIl film \"Pasolini, un delitto italiano\", di Marco Tullio Giordana, uscito nel ventennale del delitto, \u00e8 sceneggiato come un'inchiesta e arriva alla conclusione che Pelosi non fosse solo. Lo stesso Giordana per\u00f2 ha precisato, in un'intervista al \"Corriere della Sera\", che non intendeva sostenere a tutti i costi la matrice politica nel delitto. Ha dichiarato inoltre di non escludere altre possibilit\u00e0, per esempio quella di un incontro omosessuale di gruppo degenerato in violenza.\nPelosi, dopo aver mantenuto invariata la sua assunzione di colpevolezza per trent'anni, fino al maggio 2005, a sorpresa, nel corso di un'intervista televisiva a \"Ombre sul giallo\", di Franca Leosini, ha affermato di non essere l'esecutore materiale dell'uccisione di Pier Paolo Pasolini e ha dichiarato che l'omicidio era stato commesso da altre tre persone, giunte su un'autovettura targata Catania, che a suo dire parlavano con accento \"calabrese o siciliano\" e, durante il massacro, avrebbero ripetutamente inveito contro il poeta gridandogli \"jarrusu\" (termine gergale siciliano, utilizzato in senso dispregiativo nei confronti degli omosessuali). E, infatti, era giunta a suo tempo alle autorit\u00e0 una lettera anonima in cui si affermava che, la sera della morte di Pasolini, la sua auto era stata seguita da una Fiat 1300 targata CT di cui erano indicate le prime quattro cifre, ma nessuno si preoccup\u00f2 mai di effettuare una verifica presso il Pubblico registro automobilistico. Pelosi ha poi fatto i nomi dei suoi presunti complici solo in un'intervista del 12 settembre 2008, pubblicata sul saggio d'inchiesta di Giuseppe Lo Bianco e Sandra Rizza \"Profondo Nero\" (Chiarelettere 2009). Ha aggiunto inoltre di aver celato questa rivelazione per timore di mettere a rischio l'incolumit\u00e0 della propria famiglia, ma di sentirsi adesso libero di parlare, dopo la morte dei genitori.\nA trent'anni dalla morte, assieme alla ritrattazione di Pelosi, \u00e8 emersa la testimonianza di Sergio Citti, amico e collega di Pasolini, su una sparizione di copie dell'ultimo film \"Sal\u00f2\" e su un eventuale incontro con dei malavitosi per trattare la restituzione. Sergio Citti mor\u00ec per cause naturali alcune settimane dopo.\nUn'ipotesi molto pi\u00f9 inquietante lo collega invece alla \"lotta di potere\" che prendeva forma in quegli anni nel settore petrolchimico, tra Eni e Montedison, tra Enrico Mattei e Eugenio Cefis. Pasolini, infatti, si interess\u00f2 al ruolo svolto da Cefis nella storia e nella politica italiana: facendone uno dei due personaggi \"chiave\", assieme a Mattei, di \"Petrolio\", il romanzo-inchiesta (uscito postumo nel 1992) al quale stava lavorando poco prima della morte. Pasolini ipotizz\u00f2, basandosi su varie fonti, che Cefis \"alias\" Troya (l'alias romanzesco di \"Petrolio\") avesse avuto un qualche ruolo nello stragismo italiano legato al petrolio e alle trame internazionali. Secondo autori recenti fu proprio per questa indagine che Pasolini fu ucciso.\nAltri collegano la morte di Pasolini alle sue accuse a importanti politici di governo di collusione con le stragi della strategia della tensione. Walter Veltroni il 22 marzo 2010 ha scritto al Ministro della Giustizia Angelino Alfano una lettera aperta, pubblicata sul Corriere della Sera, chiedendogli la riapertura del caso, sottolineando che Pasolini \u00e8 morto negli anni settanta, \"anni cui si facevano stragi e si ordivano trame\". Nel 2010 l'avvocato Stefano Maccioni e la criminologa Simona Ruffini hanno ricordato che i proprietari della trattoria \"Biondo Tevere\", di cui Pasolini era cliente abituale, furono sentiti pochissime ore dopo l'identificazione del corpo ed entrambi descrissero il giovane con cui Pasolini s'era presentato la sera del delitto come \"alto almeno 1,70 e forse di pi\u00f9, con capelli lunghi e biondi, pettinati all'indietro\", ovvero completamente diverso da Pelosi, che era poco pi\u00f9 di 1.60\u00a0m., tarchiato e con folti capelli neri e ricci, secondo la moda dell'epoca. Hanno anche raccolto la dichiarazione di un nuovo testimone, cosa che ha aperto ulteriori indagini.\nLe nuove indagini sono state infine definitivamente archiviate all'inizio del 2015 perch\u00e9 non hanno portato a nulla di nuovo rispetto alla sentenza, se non ad alcune tracce di DNA sui vestiti dello scrittore di difficile attribuzione e impossibili da collocare temporalmente, se durante il delitto o nei giorni precedenti.\nSostenitori della sentenza.\nMolti intellettuali sostengono la verit\u00e0 giudiziaria, o comunque non credono a complotti. Si tratta di scrittori e amici di Pasolini che ritengono inattendibile, per molti motivi, la ritrattazione di Pelosi a distanza di trent'anni. In linea generale, sono gli stessi che rifiutano la lettura politica militante delle opere di Pasolini e l'immagine edulcorata del personaggio che porta a farne \"un santo e un martire\". Essi privilegiano, invece, una chiave interpretativa dell'uomo e dell'opera legata alla sua particolare omosessualit\u00e0, vissuta senza fermarsi di fronte a pratiche estreme e violente, anche con i minori.\nSono le basi da cui partono Edoardo Sanguineti (che definisce il suo comportamento \u201csuicidio per delega\"), Franco Fortini e il curatore dell'opera omnia Walter Siti per sostenere che in generale la sua scrittura presenta un forte contenuto autobiografico e che in particolare alcune opere sono una sorta di autobiografia originata da una tendenza sadomasochista votata all'autodistruzione.\nSono le stesse basi che utilizzano Nico Naldini, cugino di primo grado di Pasolini, anch'egli omosessuale, poeta e scrittore, nonch\u00e9 suo collaboratore in tutti i film, e Marco Belpoliti per dire che con le teorie del complotto si manifesta la resistenza della sinistra e di alcuni amici ad accettare la particolare omosessualit\u00e0 dello scrittore riducendola a una sorta di vizietto, una pratica privata di cui non si deve parlare, mentre costituisce la sostanza su cui egli ha fondato la propria opera e la propria critica della societ\u00e0. Naldini, che definisce le teorie del complotto \"bufale che si inseguono e che si divorano l'un l'altra\", e \"delirio che continua da molti anni e non \u00e8 ancora del tutto passato\", nel suo libro \"Breve vita di Pasolini\", scrive che l'attrazione per quel tipo di ragazzi gli faceva perdere il senso del pericolo. Un senso che avrebbe invece dovuto tenere ben presente, vista anche la sua costituzione fisica minuta (era alto 1,67\u00a0m e pesava 59\u00a0kg.) che lo portava a essere facile oggetto di lesioni, anche da parte di ragazzi. Per diversi motivi, tra cui il fatto che lo scrittore, da tempo, aveva adottato il sadomasochismo, anche con rituali feticistici (le corde per farsi legare e cos\u00ec immobilizzato in una sorta di scena sacrificale farsi percuotere fino allo svenimento), Naldini ritiene che abbiano ragione coloro che dicono che, suo cugino, in fondo, sia in parte autore del suo stesso destino. La sua morte \u00e8 spiegata dal fatto che viveva una vita violenta: per questo egli pensa che sia allo stesso tempo tragico e ridicolo volerlo trasformare in una specie di santo laico.\nAnche per il critico Giancarlo Vigorelli, scopritore di Pier Paolo Pasolini sin da quand'era un poeta adolescente, si tratta di omicidio omosessuale. Egli considerava Pasolini un uomo pieno di contraddizioni non tanto perch\u00e9 cercasse il sesso occasionale, ma per la violenza, \"per il modo bestiale in cui si consumava durante nottate di violenza che non comprendevo. Fino alle sette di sera era una persona, dopo era tutt'altra... a me gelava il sangue quando lo vedevo il giorno dopo le sue avventure notturne pieno di graffi e lividi\".\nFerdinando Camon, la cui prefazione dei primi libri \u00e8 stata scritta da Pasolini, afferma che lo scrittore \u00e8 morto come ha rischiato tante volte di morire. Egli sostiene che le teorie del complotto rispondono al desiderio di alcuni amici di Pasolini di mondarlo dalla morte per omosessualit\u00e0, vissuta anche comprando minorenni, per consegnarlo alla storia come morto per antifascismo.\nL'amico pittore Giuseppe Zigaina rievoca le circostanze della scomparsa di Pasolini in un suo saggio. Dal confronto con la simbologia presente in gran parte delle sue opere egli sostiene che Pasolini ha \u00abprogettato per quindici anni la sua morte\u00bb.\nSulle stesse posizioni, contro le teorie del complotto, si trovano anche Guido Santato, studioso di Pasolini, e l'italianista Bruno Pischedda il quale aggiunge che queste teorie sono anche un tentativo di preservarne la statura di vate, un modo per custodire un'immagine mitica, consacrata, ponendola fuori e al di sopra di qualsiasi giudizio. Anche se la tendenza a credere nelle teorie del complotto, secondo Pierluigi Battista, prescinde dalla storia personale dello scrittore, e deriva dal fatto che \"i gialli sono sempre pi\u00f9 avvincenti della piattezza delle trame realistiche\".\nUn altro cronista che non ha mai creduto alla tesi del complotto neofascista \u00e8 Massimo Fini: nel 2015, in occasione dei quarant'anni dell'omicidio, ricord\u00f2 che quella teoria fu innescata da Oriana Fallaci (sua collega all\"'Europeo\") dopo aver sfogliato alcune riviste dal parrucchiere e aver raccolto dei \"boatos\" in quel senso.\nLa morte di Pasolini per lo storico Federico Zeri pu\u00f2 esser paragonata a quella di Caravaggio: \"Secondo me c'\u00e8 una forte affinit\u00e0 fra la fine di Pasolini e la fine di Caravaggio, perch\u00e9 in tutt'e due mi sembra che questa fine sia stata inventata, sceneggiata, diretta e interpretata da loro stessi\".\nTributi a Pier Paolo Pasolini.\nA Pasolini sono stati dedicati eventi, mostre, film e anche murales.\nHostia: la caduta di Pier Paolo Pasolini di Nicola Verlato.\n\"Hostia\" \u00e8 un murale sorto nell'aprile 2017 sulla facciata di una palazzina in via Galeazzo Alessi, nel quartiere di Torpignattara. Rappresenta la morte dello scrittore e regista romano, ucciso a Roma nel 1975.\nIl murale misura 10 metri di altezza per 5,8 metri di lunghezza, acrilico su intonaco, in bianco e nero. Il luogo non \u00e8 casuale: infatti il quartiere di Torpignattara era uno dei pi\u00f9 frequentati da Pasolini.\nRetrospettiva al MOMA di New York.\nUna retrospettiva completa che celebra la produzione cinematografica del regista, dal 13 dicembre 2012 al 5 gennaio 2013 al MoMA di New York. Ad accompagnare l'evento, supportato da Gucci, una serata con letture di brani di Pasolini da parte di artisti italiani e americani, la presentazione del nuovo libro \"Pier Paolo Pasolini, il mio cinema\", un seminario e una mostra di disegni e ritratti.\nNell'ambito della manifestazione, inoltre, \u00e8 stata allestita una mostra che presenta una quarantina tra disegni e dipinti di Pasolini, raramente esposti prima d'ora, custoditi presso l'Archivio Contemporaneo Alessandro Bonsanti del Gabinetto Scientifico Letterario Vieusseux di Firenze.\nLa retrospettiva completa presenta i celebri film di Pasolini in copie nuove, realizzate dall'Istituto Luce Cinecitt\u00e0 in due anni di lavoro. Le opere corrispondono approssimativamente a quattro periodi della vita socialmente e politicamente impegnata dell'artista.\n\u00c8 un album contenente 14 tracce pubblicato da Rustblade nel 2009, prodotto in edizione limitata (696 copie).\nLettera di Oriana Fallaci.\nLa lunghissima lettera scritta da Oriana Fallaci il 16 novembre 1975, in onore del suo amico Pasolini \u00e8 una testimonianza che aiuta a comprendere il grande scrittore italiano. Fu indirizzata idealmente al poeta dopo la sua morte e al suo interno la Fallaci rievoca parole, pensieri ed emozioni che le aveva lasciato il poeta attraverso alcune lettere: \n\"Diventammo subito amici, noi amici impossibili. Cio\u00e8 io donna normale e tu uomo anormale, almeno secondo i canoni ipocriti della cosiddetta civilt\u00e0, io innamorata della vita e tu innamorato della morte. Io cos\u00ec dura e tu cos\u00ec dolce.\"\nFilm di Abel Ferrara.\nIl regista Abel Ferrara dedic\u00f2 un film alla sua biografia: \"Pasolini\" del 2014.\nUna storia sbagliata di Fabrizio De Andr\u00e9.\nIl poeta e cantautore italiano Fabrizio De Andr\u00e9 dedic\u00f2 una canzone all'assassinio di Pasolini, definendolo, come dice il titolo, \"una storia sbagliata\".\nIn un futuro aprile.\nIl documentario diretto da Francesco Costabile e Federico Savonitto, miglior Film sull'Arte all'AsoloArtFilmFestival 2020, racconta gli anni della giovent\u00f9 di Pasolini nel suo amato Friuli, attraverso la voce del cugino \"Nico\" Domenico Naldini.\nOpere.\nPer l'importanza della sua poesia il critico statunitense Harold Bloom ha inserito Pasolini tra gli scrittori che compongono il Canone Occidentale."}
{"id": "14410", "revid": "46291", "url": "https://it.wikipedia.org/wiki?curid=14410", "title": "Axonopus", "text": "Axonopus \u00e8 un genere di piante della trib\u00f9 delle Paniceae (famiglia delle Poaceae o Graminaceae).\nAl genere appartengono circa 75 specie:"}
{"id": "14411", "revid": "15756", "url": "https://it.wikipedia.org/wiki?curid=14411", "title": "Energia di Fermi", "text": "In fisica, in particolare in meccanica quantistica, l'energia di Fermi \u00e8 l'energia del pi\u00f9 alto livello occupato in un sistema di fermioni alla temperatura dello zero assoluto. Il suo nome deriva dal fisico italiano Enrico Fermi.\nIl termine \"energia di Fermi\" viene anche usato facendo riferimento al concetto di livello di Fermi, diffuso nella fisica dei semiconduttori. L'energia di Fermi e il potenziale elettrochimico coincidono allo zero assoluto, ma differiscono a temperature maggiori.\nIntroduzione.\nContesto.\nIn meccanica quantistica, una classe di particelle indicate con il nome di fermioni (alla quale appartengono, ad esempio, l'elettrone, il protone e il neutrone) obbedisce al principio di esclusione di Pauli. Questo principio afferma che due fermioni identici non possono occupare lo stesso stato quantico. Ogni stato di un sistema \u00e8 caratterizzato dai valori dell'insieme dei numeri quantici caratteristici del sistema. In un sistema che contiene molti fermioni (come gli elettroni in un metallo), ciascun fermione ha un diverso insieme di valori dei numeri quantici.\nPer calcolare l'energia minima di un sistema di fermioni, \u00e8 quindi possibile raggruppare in insiemi gli stati che hanno la medesima energia, e ordinare poi questi insiemi in ordine di energia crescente. Partendo dal sistema vuoto (senza nessun fermione), possiamo dunque aggiungere via via un fermione dopo l'altro, occupando quindi in ordine tutti i livelli di energia pi\u00f9 bassa salendo ogni volta. Quando tutte le particelle sono state cos\u00ec inserite, l'energia di Fermi coincide con l'energia dello stato quantico pi\u00f9 alto occupato.\nCi\u00f2 ha come conseguenza che, anche se portiamo un metallo allo zero assoluto, gli elettroni all'interno del metallo sono ancora in movimento: il pi\u00f9 veloce di essi, infatti, si muover\u00e0 con una velocit\u00e0 tale che la sua energia cinetica corrisponda all'energia di Fermi. Tale velocit\u00e0 \u00e8 chiamata velocit\u00e0 di Fermi.\nI livelli di energia dei fermioni sono spesso quantizzati per via della forma dell'energia potenziale a cui sono sottoposti, per esempio un elettrone di valenza in un metallo vede grandi variazioni dell'energia potenziale che \u00e8 negativa in prossimit\u00e0 dei nuclei e del proprio atomo e positiva in vicinanza di altri elettroni appartenenti ad atomi differenti. L'energia degli stati varia con continuit\u00e0 se \u00e8 superiore al valore massimo dell'energia potenziale vista dal fermione considerato ed \u00e8 quantizzata sotto tale valore e quindi assume valori discreti via via maggiori (negativi se il fermione \u00e8 legato positivi se \u00e8 libero) e sempre pi\u00f9 addensati. L'energia di Fermi \u00e8 l'ultima di tali livelli discreti appartenente al fermione libero nello stato occupato per ultimo. La presenza di altri fermioni della stessa specie vicini a quello considerato porta a un significativo aumento dei livelli d'energia quantizzata possibili tanto che se prima erano pochi, abbastanza ben definiti e ben separati diventano molti e vicini tra loro sebbene mantengano dei raggruppamenti divisi che per questo comunemente si rappresentano per semplicit\u00e0 come bande continue come in figura.\nL'energia di Fermi \u00e8 uno dei concetti fondamentali della fisica della materia condensata: viene usato, per esempio, per descrivere metalli, isolanti e semiconduttori. \u00c8 inoltre importante nella fisica dei superconduttori, in quella dei liquidi quantici superfluidi (come lo 3He a basse temperature), nella fisica nucleare e per comprendere la stabilit\u00e0 delle nane bianche nei confronti del collasso gravitazionale.\nApprofondimenti sul contesto.\nL'energia di Fermi formula_1 di un sistema di fermioni non interagenti \u00e8 pari all'aumento totale di energia dello stato di valenza quando le particelle vengono aggiunte sola una alla volta nel sistema. Parimenti, pu\u00f2 essere vista come l'energia di un singolo fermione nell'ultimo livello almeno parzialmente occupato, cio\u00e8 quello a energia massima. Il potenziale chimico allo zero assoluto coincide con l'energia di Fermi.\nIl caso della buca di potenziale in una dimensione.\nLa buca di potenziale fornisce un modello per rappresentare una scatola unidimensionale: si tratta di un modello tipico della meccanica quantistica per il quale si conoscono le soluzioni relative al caso della particella singola. Indicando con formula_2 il numero quantico che distingue i livelli del sistema, l'energia \u00e8 data da:\nSupponiamo ora che invece di una sola particella, siano presenti nella buca formula_4 fermioni (di spin semi-intero). Per il principio di esclusione di Pauli solo due particelle potranno avere la medesima energia; pertanto, solo due particelle potranno avere l'energia:\naltre due l'energia:\ne cos\u00ec via. Si noti, infatti, che trattandosi di fermioni, sono possibili i due stati di spin +1/2 (spin su) e spin -1/2 (spin gi\u00f9) e pertanto \u00e8 possibile avere due particelle con la medesima energia che per\u00f2, in ottemperanza al Principio di Pauli, non hanno \"tutti\" i numeri quantici identici.\nSe ora consideriamo l'energia totale del sistema, \u00e8 evidente che la situazione in cui l'energia totale \u00e8 minima (cio\u00e8 lo stato fondamentale) \u00e8 quella in cui tutti i livelli fino al formula_7-esimo sono occupati (e tutti quelli di energia maggiore vuoti). L'energia di Fermi di tale stato fondamentale \u00e8 dunque:\nIl caso a 3 dimensioni.\nIl caso tridimensionale isotropico \u00e8 noto come sfera di Fermi.\nSi consideri una scatola tridimensionale cubica di lato formula_9 (si veda anche Buca di potenziale infinita), che si dimostra essere una ottima approssimazione per descrivere il comportamento degli elettroni in un metallo. Siano poi gli stati numerati da tre diversi numeri quantici formula_10 e formula_11. Le energie della singola particella sono allora:\ndove formula_13 sono interi positivi. Ci sono evidentemente una pluralit\u00e0 di stati con la stessa energia; ad esempio formula_14\nSupponiamo di introdurre ora formula_4 fermioni di spin formula_16, non interagenti, nella nostra scatola. Per calcolare l'energia di Fermi consideriamo il caso di formula_4 elevato. Se introduciamo il vettore:\nallora, ogni stato quantico corrisponder\u00e0, nello spazio formula_2-dimensionale, a un punto con energia:\nIl numero di stati con energia minore di formula_1 \u00e8 pari al numero di stati all'interno della sfera di raggio formula_22, ovviamente considerando solo quella regione dello spazio formula_2-dimensionale dove formula_10 e formula_11 sono tutti positivi. Nello stato fondamentale questo numero \u00e8 uguale al numero di fermioni presenti nel sistema.\ndove il fattore formula_27 \u00e8, ancora una volta, dovuto al fatto che ci sono due diversi stati di spin, mentre il fattore formula_28 deriva dal fatto che solo un ottavo della sfera cade nella regione dove tutti gli formula_2 sono positivi. Si trova in questo modo:\ncosicch\u00e9 l'energia di Fermi \u00e8 data da:\nNe deriva la seguente relazione tra l'energia di Fermi e il numero di particelle per unit\u00e0 di volume (si noti che formula_33 \u00e8 stato rimpiazzato da formula_34, essendo formula_35 il volume):\ndove \"N\" \u00e8 il numero di particelle, \"m\" la massa a riposo di ognuno dei fermioni, \"V\" il volume del sistema, formula_37 \u00e8 il fattore di molteplicit\u00e0 di spin e formula_38 la costante di Planck ridotta.\nL'energia totale di una sfera di Fermi con formula_39 fermioni \u00e8 cos\u00ec data da:\nEnergie di Fermi tipiche.\nNane bianche.\nLe stelle conosciute con il nome di nane bianche hanno massa comparabile con quella del nostro Sole, ma un raggio 100 volte minore. Le alte densit\u00e0 cos\u00ec raggiunte fanno s\u00ec che gli elettroni non siano pi\u00f9 legati ai singoli nuclei, ma formino invece un gas elettronico degenerato. La densit\u00e0 elettronica in una nana bianca raggiunge l'ordine di 1036 elettroni/m3. Questo significa che l'energia di Fermi \u00e8:\nNuclei.\nUn altro tipico esempio relativo all'energia di Fermi \u00e8 quello delle particelle presenti in un nucleo atomico. Il raggio del nucleo \u00e8 approssimativamente\ndove formula_43 \u00e8 il numero di nucleoni.\nLa densit\u00e0 di nucleoni in un nucleo \u00e8 dunque:\nPoich\u00e9 l'energia di Fermi si applica solo a fermioni tutti dello stesso tipo, \u00e8 necessario dividere questa densit\u00e0 in due: ci\u00f2 \u00e8 possibile poich\u00e9 la presenza di neutroni non influenza la densit\u00e0 di protoni e viceversa.\nIn questo modo l'energia di Fermi di un nucleo \u00e8:\nPoich\u00e9 il raggio del nucleo pu\u00f2 variare intorno al valore sopra riportato, il valore tipico dell'energia di Fermi generalmente accettato \u00e8 di 38 Mev.\nIl livello di Fermi.\nIl livello di Fermi \u00e8 il livello occupato di maggior energia allo zero assoluto: in altri termini, tutti i livelli energetici fino al livello di Fermi sono occupati da elettroni.\nPoich\u00e9 i fermioni non possono coesistere in stati energetici identici (si veda il principio di esclusione), allo zero assoluto gli elettroni sono catturati dal livello energetico pi\u00f9 basso disponibile creando il mare di Fermi di stati energetici elettronici. In queste condizioni, l'energia media formula_46 di un elettrone pu\u00f2 essere calcolata mediante la formula:\ndove formula_48 \u00e8 la funzione della densit\u00e0 degli stati (il fattore formula_27 a numeratore \u00e8 dato dalla degenerazione degli elettroni, che possono avere formula_27 possibilit\u00e0 di spin) e vale: formula_51\nSostituendo si ottiene l'espressione per l'energia media:\ndove formula_53 \u00e8 l'energia di Fermi.\nIl momento di Fermi e la velocit\u00e0 di Fermi sono rispettivamente l'impulso e la velocit\u00e0 dei fermioni sulla superficie di Fermi, che si calcolano dall'energia con le usuali espressioni:\ndove formula_56 \u00e8 la massa dell'elettrone.\nOra, analogamente a quanto fatto per l'energia media, \u00e8 possibile determinare la velocit\u00e0 media dei fermioni:\nformula_57,\ndove formula_58\nSi ottiene pertanto che formula_59.\nSotto la cosiddetta temperatura di Fermi le sostanze mettono in evidenza via via sempre pi\u00f9 gli effetti quantistici del raffreddamento. Tale temperatura \u00e8 definita da:\ndove formula_61 \u00e8 la costante di Boltzmann.\nGas di elettroni liberi.\nIn un gas di elettroni liberi (la versione quantistica di un gas ideale di fermioni), gli stati quantistici possono essere distinti in base al loro impulso. Ci\u00f2 \u00e8 analogo a quanto avviene nei sistemi periodici, come nel caso degli elettroni all'interno della struttura cristallina di un metallo, introducendo il concetto di \"quasi-momento\" o \"momento cristallino\" (si veda Onda di Bloch). In entrambi i casi, gli stati corrispondenti all'energia di Fermi giacciono, nello spazio dell'impulso, su una superficie detta superficie di Fermi. Per il gas di elettroni liberi, la superficie di Fermi coincide con la superficie di una sfera mentre, per sistemi periodici, \u00e8 solitamente una superficie pi\u00f9 complessa (vedi Zone di Brillouin). Il volume racchiuso dalla superficie di Fermi definisce il numero di elettroni del sistema, mentre la topologia del volume \u00e8 direttamente collegata alle propriet\u00e0 di trasporto del metallo, come ad esempio la conduttivit\u00e0 elettrica. Lo studio della superficie di Fermi \u00e8 talora chiamata fermiologia. Le superfici di Fermi della maggior parte dei metalli sono state ampiamente studiate sia dal punto di vista teorico che sperimentale.\nL'energia di Fermi di un gas di elettroni liberi \u00e8 collegata al potenziale chimico dalla relazione:\ndove formula_1 \u00e8 l'energia di Fermi, formula_61 \u00e8 la costante di Boltzmann e formula_65 \u00e8 la temperatura. Di conseguenza, il potenziale chimico \u00e8 (circa) uguale all'energia di Fermi a temperature molto minori della temperatura di Fermi formula_66. Valori tipici della temperatura di Fermi per i metalli sono dell'ordine di 105 K. Di conseguenza, alla temperatura ambiente (300 K) l'energia di Fermi e il potenziale chimico sono sostanzialmente equivalenti. Questa equivalenza \u00e8 importante anche perch\u00e9 il potenziale chimico (e non l'energia di Fermi) \u00e8 utilizzato dalla statistica di Fermi-Dirac."}
{"id": "14412", "revid": "767487", "url": "https://it.wikipedia.org/wiki?curid=14412", "title": "Il pensionante (film 1927)", "text": "Il pensionante (\"The Lodger: A Story of the London Fog\"), conosciuto anche con il nome de L'inquilino, \u00e8 un film muto prodotto nel 1927 e diretto da Alfred Hitchcock.\n\u00c8 considerato dal suo autore \"il primo vero film di Hitchcock\": suspense, labilit\u00e0 del confine tra bene e male, semplificazione assoluta dei meccanismi narrativi sono le marche di stile che diventeranno la firma del \"maestro del brivido\".\nIl film risente dell'influenza del cinema espressionista di Murnau.\nTrama.\nTardo pomeriggio d'inverno a Londra. Fa gi\u00e0 buio. La prima inquadratura \u00e8 il volto di una ragazza bionda che urla. Uno stacco e si passa a un'insegna pubblicitaria che reclamizza uno spettacolo dal titolo \"Riccioli d'oro\". L'insegna si riflette nell'acqua. Il corpo di una donna \u00e8 riverso sulla banchina del Tamigi. Si affollano intorno i passanti. Arriva la polizia, arrivano i giornalisti.\nLa macchina da presa segue il diffondersi della notizia: un giornalista d'agenzia telefona, la notizia \u00e8 battuta a macchina, arriva alle telescriventi, \u00e8 annunciata alla radio, appare sul giornale luminoso sulla strada. Ad ogni passaggio si aggiungono particolari: l'assassino uccide solo donne bionde, sempre il marted\u00ec, lascia un biglietto con disegnato un triangolo e la firma \"The Avenger\", \"Il Vendicatore\", \u00e8 alto, passeggia vestito con un mantello nero, porta una valigia nera, una sciarpa gli copre la faccia.\nIn citt\u00e0 i giornali della sera sono stampati e venduti nelle strade e tutti commentano le notizie. Le ragazze bionde sono impaurite e il panico si diffonde. Nei camerini delle case di moda dove le modelle si cambiano e si truccano, esse chiacchierano e scherzano sull'assassino ma hanno paura.\nUna di queste, giovane e bionda, Daisy Bunting, rientra a casa, a Bloombsury. I genitori la stanno aspettando con il fidanzato, Joe Betts, poliziotto di Scotland Yard. Parlano del delitto. La luce nella stanza diminuisce a poco a poco e il padre va ad aggiungere uno scellino nel contatore del gas.\nQualcuno bussa alla porta, la madre va ad aprire. Nella nebbia appare un uomo avvolto in un mantello nero, con sciarpa davanti alla bocca e borsa nera. Chiede una stanza in affitto indicando il cartello esposto \"room to let\". Dice di chiamarsi Jonathan Drew. Prende alloggio nella stanza al piano superiore. Paga in anticipo e si accontenta di una cena modesta: pane, burro e un bicchiere di latte. Ha tuttavia degli atteggiamenti strani: fa togliere dalle pareti i quadri che ritraggono fanciulle provocanti, \u00e8 spesso agitato e nervoso, cammina avanti e indietro. Da sotto osservano il lampadario oscillare.\nDaisy \u00e8 incuriosita e affascinata dal misterioso pensionante.\nUna notte, calata la nebbia, Jonathan, col cappello sugli occhi, esce furtivo ma viene notato dalla padrona di casa che insospettita ispeziona la stanza e trova le ante della credenza chiuse a chiave. Il mattino seguente un'altra donna bionda assassinata viene trovata non lontano dalla casa dei Bunting.\nAd una sfilata a cui Daisy partecipa \u00e8 presente anche Jonathan che la sorprende regalandole con galanteria l'elegante abito indossato nel defile\u00e9. A casa per\u00f2 i genitori non consentono che lei accetti il regalo e il padre lo restituisce all'inquilino. Joe annuncia che gli \u00e8 stato affidato il caso del \"Vendicatore\" e che appena avr\u00e0 catturato il serial killer sposer\u00e0 Daisy.\nLa madre di Daisy \u00e8 sempre pi\u00f9 preoccupata e confida al marito di sospettare che l'inquilino possa essere il \"Vendicatore\", \u00e8 in ansia per Daisy, anche il marito \u00e8 angosciato.\nUn marted\u00ec Jonathan invita Daisy ad uscire con lui. Sono raggiunti da Joe, sempre pi\u00f9 geloso. Scoppia una scenata fra i fidanzati e Daisy dichiara che fra loro \u00e8 finita. Ritorna a casa con Jonathan.\nJoe si convince che Jonathan sia l'assassino e con un mandato di cattura e due colleghi fa irruzione nella pensione. Nella stanza affittata trovano oggetti compromettenti: la mappa di Londra con i luoghi dei delitti delimitati da un triangolo, una borsa nera sotto chiave contenente una pistola, ritagli di giornali con le notizie riguardanti il\" \"Vendicatore\"\" e la fotografia della prima vittima. Jonathan \u00e8 ammanettato e condotto via. Approfittando di un malore della padrona di casa fugge.\nDaisy lo raggiunge e lui le racconta di essere il fratello della prima ragazza uccisa e di aver promesso alla madre morente di trovare l'assassino. La giovane crede nella sua innocenza.\nLo accompagna a ristorarsi con un brandy caldo in un pub ma i clienti si accorgono che ha le mani nascoste sotto il mantello, ancora ammanettate. Inseguito dalla folla che lo vuole linciare Jonathan, nel tentativo di scavalcare una ringhiera, vi rimane appeso. Appena prima di essere sopraffatto dalla folla inferocita, \u00e8 raggiunto da Joe e liberato: il vero \"Vendicatore\" \u00e8 stato arrestato.\nNel finale i genitori di Daisy accettano il pensionante, rivelatosi ricco e proprietario di una splendida casa, come pretendente della figlia.\nI due innamorati si abbracciano e sullo sfondo ritorna la scritta intermittente che reclamizza lo spettacolo \"Riccioli d'oro\".\nProduzione.\nIl film, il terzo del regista, fu prodotto da Michael Balcon per la Gainsborough Pictures. Fu distribuito da Wardour and F. Film Service Ldt..\nPer la stessa casa produttrice avrebbe per contratto dovuto produrre altri due film, \"Il declino\" e \"Virt\u00f9 facile\", ma grazie al successo ottenuto il regista firm\u00f2 un nuovo contratto con lo studio cinematografico rivale, la British International Pictures di John Maxwell, per la considerevole somma di 13.000 sterline, il triplo di quello che lo pagava la Gainsborough.\nSoggetto.\nIl soggetto fu proposto ad Hitchcock da Michael Balcon il produttore della Gainsborough. Egli aveva ottenuto i diritti per un adattamento cinematografico di un romanzo del 1913 di Marie Adelaide Lowndes, chiamata anche Belloch Lowndes perch\u00e9 sorella di Hilaire Belloc. Il romanzo parlava dei delitti commessi nel 1888 da Jack lo squartatore, nella zona est di Londra, e aveva ottenuto un grande successo. Hitchcock aveva gi\u00e0 visto il lavoro teatrale \"Who Is He?\" tratto dallo stesso romanzo.\nMolti aspetti lo interessarono: i delitti del serial killer e l'atmosfera di paura collettiva che si propaga per la citt\u00e0; l'ambiente piccolo borghese della Londra che conosceva cos\u00ec bene essendo quello della sua infanzia.\nSceneggiatura.\nLa sceneggiatura del film fu opera di Hitchcock e di Eliot Stannard e fu pronta all'inizio del maggio 1926. Il progetto del film era fissato nei minimi dettagli, scritto e disegnato su carta prima che si iniziasse a girare.\nCast.\nFurono scritturati per i ruoli dei protagonisti due attori inglesi molto in vista: Ivor Novello, idolo del teatro e autore lui stesso, e June Howard Tripp, che preferiva essere chiamata col solo nome e che due anni dopo abbandon\u00f2 la professione per il matrimonio con un Lord.\nSet.\nHitchcock volle ricostruire in studio un luogo che avesse le caratteristiche di Bloomsbury. Fu curata in particolare la costruzione della casa dei Bunting, tipica abitazione della piccola borghesia.\nRiprese.\nSi incominci\u00f2 a girare negli stabilimenti di Islington in maggio e si termin\u00f2 all'inizio di luglio. Il film cost\u00f2 12.000 sterline, un bel po' di soldi per quei tempi. Nel mese d'agosto fu colorato. Proiettato ai gestori delle sale per deciderne la distribuzione incontr\u00f2 l'ostilit\u00e0 del socio di Balcon, C.M. Woolf, che lo giudic\u00f2 \"spaventoso\" e decise di metterlo da parte.\nAdattamento e titoli di testa.\nBalcon ricorse alla collaborazione di Ivor Montagu che ridusse le didascalie e rifece un ristretto numero di scene poco chiare; coinvolse un grande disegnatore di manifesti pubblicitari, E.McKnight Kauffer che disegn\u00f2 lo sfondo dei titoli di testa giocando con il simbolo del \"triangolo\": la presenza dell'assassino che lascia sulle vittime biglietti triangolari e la storia d'amore a tre.\nPrima.\nL'anteprima per la stampa si ebbe nel mese di settembre; la prima a Londra per il pubblico il 14 febbraio 1927.\nAccoglienza.\nIl film ebbe un'accoglienza entusiasta da parte della stampa e da parte del pubblico che faceva la coda da mezzogiorno a mezzanotte.\nUn importante giornale, il \"Bioscope\", il 16 settembre 1926, giudicava il film \"forse la miglior produzione britannica di tutti i tempi\"\nCritica.\nHitchcock dichiar\u00f2: \"\"The Lodger\" \u00e8 il primo film nel quale ho messo in pratica ci\u00f2 che avevo appreso in Germania. Il mio rapporto con questo film \u00e8 stato del tutto istintivo; per la prima volta ho applicato il mio stile. In realt\u00e0, possiamo dire che\" The Lodger\" \u00e8 il mio primo film\".\nTecnica cinematografica.\nDal punto di vista tecnico il film rivela l'abilit\u00e0 raggiunta dal regista. Gi\u00e0 in apertura la distribuzione della \"luce\" e delle \"ombre\" riesce a creare effetti inquietanti. Dai registi tedeschi aveva imparato l'importanza dell'\"atmosfera\" e come costruirla attingendo al repertorio di mezzi visivi sperimentati: ad esempio con l'uso degli \"specchi\" e dei loro riflessi, oppure sfruttando l'espressivit\u00e0 delle \"scale\" che formano spirali verso l'alto o verso il basso e che i personaggi salgono e scendono \"suggerendo sensazioni di ebbrezza o di abbattimento\".\nNella fotografia inventa soluzioni originali: ad esempio riprende i capelli biondi della donna uccisa sparsi su una lastra di vetro e illuminati dal basso per farli risaltare; oppure inquadra dal basso verso l'alto attraverso l'espediente di un soffitto \"trasparente\" i piedi del pensionante per sottolinearne l'andirivieni ossessivo, ulteriormente sottolineato dal dondolio del lampadario.\nMacGuffin.\nLo spettatore non vedr\u00e0 mai \"Il vendicatore\": se ne far\u00e0 un'idea dal racconto dei media e dai commenti della gente. \"Si tratta del primo \"MacGuffin\", termine inventato da Hitchcock per indicare un vuoto pretesto narrativo che tuttavia mantiene tutto in movimento\".\nTemi.\nDal punto di vista del contenuto troviamo gi\u00e0 i temi tipici di Hitchcock: \nIl cameo di Alfred Hitchcock.\nIn questo film Hitchcock appare due volte:\nSi tratta del primo cameo del regista, che continuer\u00e0 questa tradizione in tutti i suoi film."}
{"id": "14415", "revid": "767487", "url": "https://it.wikipedia.org/wiki?curid=14415", "title": "Il declino", "text": "Il declino (\"Downhill\") \u00e8 un film muto del 1927 diretto da Alfred Hitchcock.\nTrama.\nIl tempo della giovinezza. Londra. Anno scolastico 1921-1922. Cortile di un college. Si sta svolgendo una partita di rugby. Il protagonista, Roddy Berwick, \u00e8 portato in trionfo dai compagni di squadra. Il rettore si congratula con il padre, sir Thomas: \u201cVorrei che aveste altri figli come lui\u201d. L'amico di stanza, Tim Wakeley \u00e8 col padre e con la sorella. Di soppiatto la giovane e avvenente cameriera gli consegna un biglietto: \u00e8 un invito a farle visita nella pasticceria in cui lavora, nell'orario di chiusura. Roddy si cambia negli spogliatoi e lo intravediamo a torso nudo mentre si asciuga. Genitori e studenti prendono posto nella sala da pranzo. Si recita la preghiera di ringraziamento e Roddy, arrivato leggermente in ritardo, si ferma a recitarla nell'atrio mentre la cameriera graziosa e sfrontata corteggia pure lui. Durante il pranzo gustose scenette di birbantelli che, soffiando nelle cannucce delle penne, lanciano palline nelle tazze di caff\u00e8 degli austeri ospiti.\nL'orologio da polso segna le 17.20. L'orologio della torre segna le 18.05. \u00c8 l'ora dell'appuntamento galante in pasticceria. L'amico Tim si fa accompagnare da Roddy e la cameriera balla con entrambi. Abile nel ballo Roddy \u00e8 corretto e non approfitta della disponibilit\u00e0 della ragazza, meno portato nella danza Tim \u00e8 assai pi\u00f9 intraprendente. Divertente intermezzo: un bambino entrato in pasticceria con pochi spiccioli ottiene da Roddy, improvvisato sostituto della commessa impegnata a baciare Tim, una scatola di dolci; immediatamente il locale si riempie di bambini che vogliono comprare altre scatole di dolci. Irritata la commessa rimprovera l'ingenuo Roddy, il quale rimedia pagando con il proprio denaro, una banconota che lei si affretta a ritirare con avidit\u00e0.\nCerimonia di premiazione. Roddy \u00e8 elogiato dal Rettore e nominato capitano della squadra di rugby. La macchina da presa inquadra il cappello della divisa degli studenti che nello stemma ha come motto la parola \u201conore\u201d. Stanza dei due ragazzi. Il bidello li chiama: li vuole il rettore. Studio del rettore. Il rettore comunica che la commessa li ha accusati di aver approfittato di lei. Nel confronto diretto con la giovane, che spera in un consistente risarcimento in denaro, ad essere accusato \u00e8 Roddy, rampollo di una agiata famiglia, e non Wakeley troppo povero. Roddy protesta la sua innocenza ma non accusa Tim. Viene espulso dal collegio. \u201cCi\u00f2 significa, signore, che non potr\u00f2 pi\u00f9 giocare per gli Old Boys?\u201d e non dice di pi\u00f9. Tristemente prepara la sua valigia e consulta gli orari ferroviari. Dichiara al compagno che non ha intenzione di denunciarlo. L'altro poco nobilmente non trova il coraggio di confessare.\nNella lussuosa casa paterna Robby giunge inatteso, prima della conclusione del corso. Il confronto con il padre \u00e8 durissimo.\ngenitore non crede alle sue giustificazioni e lo insulta, accusandolo di essere un bugiardo. Robby offeso e indignato esce di casa, deciso a non ritornare mai pi\u00f9. La madre spettatrice impotente, non cerca neanche di trattenerlo. Roddy \u00e8 inghiottito nell'imbuto delle scale mobili che scendono verso i treni della metropolitana.\nIl tempo della finzione. Inquadratura mezzobusto di Roddy in smoking: \u00e8 un cliente del ristorante? La macchina da presa si abbassa e nelle sue mani c'\u00e8 un vassoio: \u00e8 un cameriere? La macchina da presa si sposta lateralmente su un palcoscenico e Roddy balla: \u00e8 stato assunto come attore. Presto si innamora della prima attrice. Ha raccolto il portasigarette da lei dimenticato su un tavolino del ristorante e con il pretesto di restituirglielo va a farle visita nel suo camerino. La mano timidamente impugna il battente della porta tanto desiderata. Soggettiva di lei al tavolino della toilette che lo vede rovesciato e sghembo. Da una vasta e comoda poltrona girata verso il camino, si alza un fil di fumo: un ricco signore, l'amante dell'attrice, fuma, beve cognac, controlla fatture e si lamenta delle spese eccessive di lei per il guardaroba \u201cUn altro cappotto? Vuoi mandarmi in rovina?\u201d. Lo spiantato corteggiatore \u00e8 compatito dai due che gli danno un passaggio sul taxi e lo lasciano sotto la pioggia, lontano dalla misera pensione in cui alloggia, che si vergogna di mostrare e alla quale giunge con il tram in cui non c'\u00e8 posto al coperto. Inzuppato si rifugia nella stanza disadorna. Lo attende una lettera provvidenziale: ha ereditato dalla madrina la considerevole somma di 30.000 sterline. \u00c8 ricco!\nLa successiva visita al camerino dell'attrice ha un altro tenore: elegantissimo \u00e8 accolto calorosamente da lei e il suo amante \u00e8 lieto di cedergli il fascio di bollette delle spese pazze della dama. Ora \u00e8 Roddy ad ospitarli nel taxi che li trasporta in citt\u00e0. La furba e opportunista attrice \u00e8 ben felice di acconsentire alla domanda di matrimonio che lo sprovveduto e troppo innamorato corteggiatore ha fretta di concludere. Sar\u00e0 la sua definitiva rovina. Travolto dai debiti e tradito dalla donna col vecchio amante, Roddy non pu\u00f2 far altro che cercare di nuovo la fuga. Un ascensore discende velocemente precipitandolo verso il basso.\nIl tempo delle illusioni perdute. Parigi. Moulin Rouge. Locale da ballo per ricche signore attempate. Roddy \u00e8 pagato 50 franchi per ballare con chi lo richiede. Una solitaria dama lo nota e si informa per averlo al suo tavolo. Gli chiede di raccontargli la sua storia. Un poco lo compiange e un poco lo fa vergognare. I musicisti si asciugano il sudore. \u00c8 quasi l'alba. Un cliente ha un malore. Si scostano le tende per aprire i vetri e far entrare aria fresca. Un raggio di sole illumina sgarbatamente il viso della donna mettendo crudelmente a fuoco rughe e segni del tempo. Roddy si allontana cosciente dello stato in cui si \u00e8 ridotto.\nMarsiglia. Il porto. Roddy giace febbricitante e delirante in una bettola. Ha le allucinazioni. Dei marinai pietosi lo imbarcano nella stiva di una nave diretta a Londra. Dopo cinque giorni di navigazione \u00e8 scaricato sulla banchina del porto della sua citt\u00e0. \u00c8 molto debole e fatica a reggersi in piedi. I raggi del sole gli feriscono gli occhi, ha capogiri e in soggettiva la sua visione risulta alterata, le immagini si sovrappongono confusamente nella sua mente. Un cieco istinto lo conduce a casa e qui lo attende un insperato lieto fine. I genitori, saputa la verit\u00e0 sui fatti trascorsi, l'avevano invano cercato ovunque; ora increduli lo accolgono a braccia aperte. Avr\u00e0 di nuovo il suo ruolo nella squadra degli Old Boys.\nProduzione.\nSi tratta del penultimo film per la Gainsborough con cui aveva l'impegno di girare altri due film, questo e \"Virt\u00f9 facile\". Hitchcock aveva gi\u00e0 firmato, dopo il grande successo di \"Il pensionante\" un nuovo contratto con la British International Pictures per la considerevole cifra di 13.000 sterline annue. Distribuzione: Wardour e F.\nSoggetto.\nIl melodramma \u00e8 un adattamento di un lavoro teatrale di Ivor Novello e Constance Collier che scrivevano con lo pseudonimo David LeStrange.\nSceneggiatura.\nLa sceneggiatura fu affidata a Stannard che la complet\u00f2 da febbraio a marzo del 1927.\nRiprese.\nLe riprese cinematografiche iniziarono nel mese di marzo 1927 negli studi di Islington.\nCast.\nI protagonisti sono Ivor Novello (\"Il pensionante\", 1927) e Isabel Jeans (\"Virt\u00f9 facile\", 1928); nella parte del compagno del college c'\u00e8 Robin Irvine, anch'egli scritturato poi in \"Virt\u00f9 facile\", in quella di Archie l'attore Jan Hunter che avrebbe recitato con Hitchcock ancora in \"Virt\u00f9 facile\" e \"Vinci per me!\".\nDurata.\nLa durata dei canonici 5 rulli che il maestro soleva utilizzare \u00e8 di 105 minuti.\nPrima.\nLa prima a Londra si ebbe il 24 ottobre 1927.\nAccoglienza.\nIl film nato per ripetere il successo di \"Il pensionante\" con l'accoppiata Novello-Hitchcock ebbe una discreta accoglienza dalla stampa del settore. Si sottoline\u00f2 la debolezza dell'intreccio ma si lod\u00f2 la mano esperta e il tocco originale del regista.\nTecnica cinematografica.\n\"Hitch\" racconter\u00e0 a Truffaut che speriment\u00f2 tecniche di ripresa e di montaggio per le visioni oniriche: allora nei film i sogni erano resi con dissolvenze e l'immagine era sempre sfumata; il regista invece fra un'inquadratura e l'altra fa uso solamente dello stacco, per integrare il sogno nella realt\u00e0.\nAveva inoltre dato istruzione che le scene del delirio fossero colorate di verde pallido a ricordo delle luci verdi che a teatro usavano accompagnare la comparsa dei fantasmi.\nTemi.\nIl tema centrale del film \u00e8, come recita la didascalia introduttiva, la lealt\u00e0 di cui \u00e8 facile approfittare e l'amicizia difficile da mantenere. Centrale \u00e8 anche il rapporto di scontro dell'adolescente con le istituzioni Scuola e Famiglia, il dramma di non riuscire a far credere la verit\u00e0, e l'itinerario di degradazione che attende il protagonista, una volta proiettato nel mondo esterno. Non manca la satira sui personaggi minori che vengono ritratti impietosamente.\nCritica.\nNel loro libro dedicato ad Hitchcock, Rohmer e Chabrol sottolineano che il regista coraggiosamente evita di sfruttare il precedente successo di \"Il pensionante\" e non riprende la tematica del delitto, si dedica ad altro e riesce a dimostrare di nuovo le sue \"doti di creatore di atmosfere, di osservatore satirico, di virtuoso della macchina da presa\". In particolare, cura alla perfezione tre sequenze: la descrizione del collegio all'inizio del film, la scena del locale notturno parigino, la sequenza del delirio a Marsiglia.\nJohn Taylor Russell cos\u00ec commenta: \"Il film ha innegabilmente i suoi momenti di assurdit\u00e0... nonch\u00e9 certe ingenuit\u00e0 descrittive\" ad esempio esemplificare la decadenza morale del protagonista facendolo scendere per una scala mobile della metropolitana di Londra, ma \"visto oggi appare uno dei film muti pi\u00f9 vivaci e pi\u00f9 gioiosamente inventivi di Hitchcock\" e cita la scena della pasticceria in cui il regista sfrutta gli effetti dell'illuminazione alla maniera del cinema tedesco e la scena della commedia musicale in cui gioca con le false apparenze, ingannando lo spettatore pi\u00f9 volte sul ruolo del protagonista."}
{"id": "14417", "revid": "1906976", "url": "https://it.wikipedia.org/wiki?curid=14417", "title": "Vitellio", "text": "Originario della Campania (probabilmente di Nuceria), fu imperatore dal 16 aprile al 20 dicembre del 69, terzo a salire sul trono durante l'anno detto \"dei quattro imperatori\".\nVitellio fu il primo ad aggiungere al suo nomen il cognomen onorifico \"Germanico\" al posto di \"Cesare\", quest'ultimo titolo caduto in disgrazia in molti quartieri dell'Urbe a causa delle azioni di Nerone. La sua ascesa al trono fu ostacolata dalle legioni di stanza nelle province orientali, che avevano acclamato il loro comandante Vespasiano imperatore.\nNella guerra che segu\u00ec, Vitellio riport\u00f2 una sconfitta nella seconda battaglia di Bedriaco, localit\u00e0 situata nell'attuale comune di Calvatone nei pressi di Cremona. Dopo questa battaglia, essendo stato abbandonato dai suoi seguaci, Vitellio abdic\u00f2 in favore di Vespasiano, ma fu comunque ucciso a Roma dai soldati di Vespasiano, il 20 dicembre 69.\nBiografia.\nOrigini familiari.\nEra figlio di Lucio Vitellio il Vecchio, che era stato console e governatore in Siria sotto Tiberio, nonch\u00e9 console due volte con Claudio, e censore assieme a lui, e di Sextilia. Aveva un fratello, Lucio Vitellio il Giovane. Suo nonno era invece stato procuratore di Augusto. Riguardo alle origini della Gens Vitellia, Svetonio riporta due diverse versioni: l'una riporta che la famiglia di Vitellio \u00e8 discendente degli antichi sovrani del Lazio; l'altra descrive i Vitellii di umili origini, originari dal ciabattino Cassio Severo. Svetonio osserva che le due varianti potrebbero essere frutto l'una dei sostenitori, l'altra dei nemici dell'imperatore (anche se entrambe erano gi\u00e0 in circolazione prima che Vitellio diventasse imperatore).\nGiovinezza.\nVitellio nacque a Nuceria Alfaterna il 6 o il 24 settembre del 15. Secondo Svetonio, Vitellio avrebbe passato la sua giovinezza a Capri, dove sarebbe stato fra i giovani amanti di Tiberio, cosa che avrebbe accelerato la carriera al padre. In realt\u00e0, mentre la reale entit\u00e0 delle perversioni dell'imperatore \u00e8 assai dubbia, \u00e8 altrettanto improbabile che sia veramente accaduto qualcosa del genere, dato che gli sforzi nella carriera politica del padre vanno pi\u00f9 probabilmente interpretati come quelli di un \"homo novus\" in cerca di affermazione. Poco dopo, Vitellio ebbe modo di stringere amicizia con il giovane Caligola, amicizia dovuta alla comune passione per i carri, e sembra che questa passione gli abbia procurato un incidente che lo costrinse a zoppicare per il resto della propria vita.\nIn primo luogo spos\u00f2 intorno all'anno 40 una donna di nome Petronia, figlia di Publio o Gaio Petronio Ponzio Nigrino, dalla quale ebbe un figlio Aulo Vitellio Petroniano, l'erede della madre e del nonno. La tradizione vuole che suo figlio, avendo provato a ucciderlo, sia stato scoperto e costretto al suicidio, anche se su questa versione persistono numerosi dubbi. In secondo luogo spos\u00f2 intorno all'anno 50, una donna di nome Galeria Fundana, forse la nipote di Gaio Galerio. Da lui ebbe due figli, un maschio di nome Germanico e una femmina il cui nome non ci \u00e8 giunto, ma che \u00e8 convenzionalmente nota col nome di Vitellia.\nCarriera militare e politica.\nVitellio fu console nel 48 con Lucio Vipsanio Publicola, fu sacerdote fra gli Arvali nel 57 e negli anni successivi, fu \"quindecemvir sacris faciundis\" prima o dopo l'assunzione dell'impero, e (forse nel 60 - 61) proconsole in Africa proconsolare, e si dice che avesse assolto il compito con successo. Alla fine del 68 Galba, fra lo stupore generale, lo scelse per comandare l'esercito dislocato nella Germania inferiore, e qui Vitellio si guadagn\u00f2 la popolarit\u00e0 presso i subalterni e i soldati.\nAscesa al trono.\nLungi dall'essere ambizioso o scaltro, fu pigro e autoindulgente, amante del mangiare e del bere, e dovette la salita al trono a Cecina Alieno e Fabio Valente, comandanti di due legioni sul Reno. Da questi due uomini fu compiuto un colpo di Stato militare, e all'inizio del 69 Vitellio fu proclamato imperatore a \"Colonia Agrippinense\" (l'odierna Colonia), o, pi\u00f9 precisamente, imperatore degli eserciti della Germania Inferiore e Superiore.\nRegno (aprile-dicembre del 69).\nIn effetti non fu mai accettato come imperatore dall'intero mondo romano, anche se a Roma il senato lo accett\u00f2 e gli attribu\u00ec i consueti onori imperiali. Egli entr\u00f2 in Italia alla testa di soldati licenziosi e rozzi, e Roma divenne lo scenario di rivolte e massacri, spettacoli di gladiatori e fasti stravaganti. Appena si sparse la voce che gli eserciti danubiani di Pannonia e Mesia, avevano acclamato Vespasiano, Vitellio, abbandonato da molti dei suoi sostenitori, avrebbe voluto rinunciare al titolo di imperatore.\nMorte.\nPoich\u00e9 gran parte dei soldati e del popolo si opponevano a che abbandonasse il potere, esortandolo a non perdersi d'animo, si riprese e attacc\u00f2 Flavio Sabino e i suoi partigiani, costringendoli a difendersi sul Campidoglio, dove nel corso dello scontro il Tempio di Giove Ottimo Massimo fu dato alle fiamme e buona parte dei partigiani dei Flavi perse la vita.\nPoco dopo, pentito di quanto aveva commesso e dandone la colpa ad altri,\nConvinse, quindi, il Senato a inviare ambasciatori, insieme con delle vergini Vestali, per chiedere la pace, o comunque una tregua. Il giorno seguente, un esploratore lo inform\u00f2 che reparti di Vespasiano si stavano avvicinando. Subito in lettiga si rec\u00f2 di nascosto sull'Aventino, nella casa della moglie, accompagnato solo da un cuoco e un pasticciere, pronto a fuggire in Campania presso Terracina, dove si trovava l'esercito del fratello Lucio, se almeno quel giorno fosse riuscito a tenersi nascosto. Poi per\u00f2 decise di tornare a palazzo, \u00ab\"credendo in base a una voce vaga e incerta che la pace fosse stata accordata\"\u00bb.\nLe avanguardie dell'esercito si erano ormai introdotte in citt\u00e0 e non avendo trovato alcuna resistenza, lo stavano cercando ormai ovunque. Lo trov\u00f2 un certo Giulio Placido, tribuno di una coorte, pur non avendolo riconosciuto inizialmente. Fu condotto nel Foro romano ubriaco e rimpinzato di cibo pi\u00f9 del solito, avendo compreso che la fine era ormai vicina, attraverso l'intera via Sacra, con le mani legate, un laccio al collo e la veste strappata. Un soldato germanico gli and\u00f2 incontro per colpirlo con violenza o per ira o per sottrarlo a peggiori strazi, oppure mirando il tribuno Placido, al quale mozz\u00f2 un orecchio; per questo fu subito trucidato.\nLungo l'intero percorso venne fatto oggetto di ogni ludibrio a gesti e con parole, mentre era condotto con una punta di spada al mento e la testa tenuta indietro per i capelli, come si fa con i criminali. Fu cos\u00ec costretto a guardare i Rostri, dove aveva pubblicamente rinunciato all'impero, le proprie statue mentre venivano abbattute, il lago Curzio dove era stato ucciso Galba, e alla fine fu portato alle scale Gemonie, dove era stato buttato il tronco senza testa di Flavio Sabino. Venne scannato per le vie di Roma, dopo otto mesi e cinque giorni di regno:\n\u00ab\"S\u00ec, io fui una volta il vostro imperatore\"\u00bb, furono le sue ultime e, per quanto si sa, le pi\u00f9 nobili parole pronunciate da Vitellio. Secondo Tacito dopo queste parole mor\u00ec sotto un gran numero di colpi, secondo Cassio Dione la sua testa fu portata dai soldati in giro per la citt\u00e0.\nMor\u00ec insieme con il fratello e il figlio, all'et\u00e0 di 57 anni, o 54 come scrive Cassio Dione. Durante la sua breve amministrazione Vitellio aveva mostrato l'intenzione di governare saggiamente, ma fu completamente sotto l'influenza di Valente e Cecina Alieno, che lo indussero a una sequenza di eccessi che misero completamente in secondo piano le sue qualit\u00e0."}
{"id": "14420", "revid": "767487", "url": "https://it.wikipedia.org/wiki?curid=14420", "title": "Virt\u00f9 facile", "text": "Virt\u00f9 facile (\"Easy Virtue\"), conosciuto in Italia anche con il titolo Fragile virt\u00f9, \u00e8 un film muto del 1928 diretto da Alfred Hitchcock, tratto dall'omonima commedia di Noel Coward.\nTrama.\nLondra, bacheca del tribunale: avviso di procedimento per divorzio. Primissimo piano dall'alto sulla parrucca del giudice che lentamente alza il viso e gira lo sguardo sui palchi affollati. Il giudice sistema il monocolo all'occhio e in soggettiva, ingranditi dalla lente, sono inquadrati prima l'avvocato della parte offesa, il marito, e poi la moglie imputata, Larita Filton. L'interrogatorio cerca di chiarire se c'\u00e8 stato un bacio col coimputato, il pittore, e la donna lo nega. Si chiede di precisare il ruolo di una bottiglia di brandy. Il pubblico rumoreggia e il giudice minaccia di far sgomberare l'aula.\nLa donna ripensa a quanto era successo. Lei posava per un ritratto. Il pittore si era innamorato, pur non ricevendo alcun incoraggiamento. Il marito sospettoso e alcolizzato l'aveva picchiata, lasciandole lividi ben evidenti. Il pittore le aveva poi consegnato un biglietto in cui le proponeva di fuggire con lui. Il marito intercettato il biglietto, aveva avuto uno scontro col pittore ed era caduto, apparentemente colpito a morte. In realt\u00e0 si trattava di un malore.\nRiprende l'interrogatorio e si esibiscono come prove di colpevolezza per la donna il biglietto del pittore e il suo testamento lasciato in favore di Larita, dopo il tragico suicidio. Il prevedibile verdetto viene emesso: Larita \u00e8 condannata. La folla lascia l'aula e Larita all'uscita \u00e8 aggredita da giornalisti e reporter.\nGrazie al patrimonio di cui dispone, Larita cerca di rifarsi una vita lontano da Londra, verso il sole del Mediterraneo, soggiornando in un lussuoso albergo sulla Costa Azzurra. Tuttavia il suo fascino magnetico non le permette di passare inosservata. Assiste ad una partita di tennis e la pallina la colpisce a un occhio. Il giovane e aitante tennista \u00e8 desolato, e con molta galanteria la soccorre ed \u00e8 immediatamente affascinato dalla grazia e bellezza della donna. I due diventano inseparabili: passano le giornate in carrozza ad ammirare i paesaggi e i panorami della riviera, a passeggio per i vicoli pittoreschi dei borghi medievali e tanto altro. Lui non ha occhi che per lei, non vuole sapere niente del suo passato e le chiede di sposarlo. Lei non acconsente subito e rimanda la risposta alla telefonata serale. Con la mimica della telefonista il regista comunica allo spettatore la decisione di Larita.\nIl nuovo sposo, John, figlio di una nobile e ricca famiglia londinese, i Whittaker, \u00e8 ansioso di presentare Larita ai suoi e fa preparare in fretta i bagagli per il viaggio di ritorno. Prima in treno e poi in automobile giungono alla elegante e imponente villa della famiglia di John. Fin dall'inizio Larita avverte l'astio della madre di lui nei suoi confronti: la nobildonna \u00e8 indispettita dall'impulsivit\u00e0 del figlio, perch\u00e9 con quel matrimonio lampo ha resi vani i suoi progetti. A pranzo \u00e8 invitata anche una ragazza, Sarah, la predestinata nuora. A spalleggiare la madre c'\u00e8 anche la sorella di John, invidiosa dell'eleganza e del fascino di Larita. Solo il padre la ammira e prova simpatia per lei.\nIn mille modi la signora Whittaker cerca di metterla a disagio: a tavola fa sedere John a fianco di Sarah, rifiuta l'aiuto che lei le offre per scrivere i biglietti di invito alla cena offerta ai conoscenti per presentare ufficialmente la coppia, diffonde la voce che la nuora ha il mal di testa, augurandosi che non partecipi alla festa stessa. Rientrato nel suo ambiente familiare, John \u00e8 influenzato dall'atteggiamento della madre e scopre la superficialit\u00e0 del suo sentimento nei confronti di Larita.\nA un certo punto vengono trovati i vecchi giornali con le fotografie e le cronache del processo, e cos\u00ec il suo passato e la condanna di colpevolezza subita inchiodano Larita alla condizione di \"libertina\". Sfida l'ipocrisia di continuare come se niente fosse e affronta un nuovo processo di divorzio. All'uscita dal tribunale che l'ha condannata per la seconda volta, ai giornalisti e ai reporter che l'attendono esclama: \u201cSparate pure, ormai non c'\u00e8 pi\u00f9 nessuno da uccidere!\u201d.\nProduzione.\nEra per Hitchcock l'ultimo film da realizzare per la casa cinematografica Gainsborough di Michael Balcon. Fu proposto per la consulenza creativa e il montaggio ancora Ivor Montagu che gi\u00e0 aveva affiancato Hitchcock nel precedente lavoro \"Il declino\", ma in questo caso la collaborazione non fu priva di dissapori.\nSoggetto.\nIl soggetto \u00e8 basato su un testo teatrale, un duro dramma sociale di No\u00ebl Coward. Era stato rappresentato a New York nel 1925, a Londra nel 1926 e aveva ottenuto molto successo.\nSceneggiatura.\nLa sceneggiatura fu fatta da Hitchcock e Eliot Stannard.\nCast.\nLa parte della protagonista fu affidata a Isabel Jeans, che aveva gi\u00e0 interpretato in \"Il declino\" l'attrice, e avrebbe avuto una parte, Mrs. Newsham, ne \"Il sospetto\"; a Robert Irvine la parte del giovane secondo marito, anche lui presente nel cast di \"Il declino\" nella parte dell'amico.\nRiprese.\nLe riprese si effettuarono per gli interni negli studi di Islington, per gli esterni in Costa Azzurra e Alpi Marittime.\nDistribuzione.\nDistribuito dalla Woolf &amp; Freedman Film Service, usc\u00ec nelle sale britanniche il 5 marzo 1928. Negli Stati Uniti il film fu distribuito dalla Sono Art-World Wide Pictures.\nLa prima del film si tenne a Londra il 5 marzo 1928.\nAccoglienza.\nIl film fu accolto tiepidamente dal mondo della critica cinematografica e si rivel\u00f2 un fallimento finanziario.\nIl giudizio di Hitchcock.\nHichcock dichiar\u00f2: \"\u00c8 il pi\u00f9 brutto soggetto che abbia mai scritto a tal punto che ho perfino vergogna a raccontarlo\"\nCritica.\n\"Di Hitchcock \"Easy Virtue\" conteneva alcune grandi idee e qualche trucco dei pi\u00f9 sottili\".\nTecnica cinematografica.\nUna scena memorabile contiene un'originale trovata del regista nell'arte di raccontare: quella in cui Larita risponde alla domanda di matrimonio di John. I due personaggi non sono presenti nei fotogrammi ma tutto passa per il telefono. Sono le reazioni, prima distratte poi via via sempre pi\u00f9 partecipi della centralinista e la mimica facciale con cui segue e commenta lo scambio di battute, a rivelarci infine con uno sguardo illuminato e sorridente la positiva risposta.\nRifacimenti.\nNel 2008 dallo stesso soggetto \u00e8 stato tratto il film \"Un matrimonio all'inglese\", diretto da Stephan Elliott ed interpretato da Jessica Biel, Colin Firth e Kristin Scott Thomas. Nonostante la base di partenza di entrambe le pellicole sia la pi\u00e9ce teatrale di No\u00ebl Coward, il film di Elliott ha uno sviluppo diverso rispetto a quello di Alfred Hitchcock."}
{"id": "14424", "revid": "270833", "url": "https://it.wikipedia.org/wiki?curid=14424", "title": "Guerra civile russa", "text": "La guerra civile russa () fu una guerra civile che scoppi\u00f2 in Russia in seguito alla Rivoluzione d'ottobre (6-8 novembre 1917) e alla presa del potere da parte dei bolscevichi. Essa fu combattuta tra questi ultimi, detti \"rossi\", e vari gruppi controrivoluzionari, detti \"bianchi\", appoggiati da una coalizione di paesi quali Regno Unito, Stati Uniti d'America e Francia. I rossi ottennero la vittoria finale nel conflitto, liquidando le forze controrivoluzionarie e instaurando il loro potere su tutto il territorio della nascente Unione Sovietica.\nGeneralmente si indica la fine della guerra civile russa nella data del 25 ottobre 1922 con la presa di Vladivostok, ma in alcune zone i combattimenti si protrassero fino oltre il 1923.\nIl contesto storico.\nLa rivoluzione d'ottobre ed il crollo degli \"Zar\".\nLa rivoluzione d'ottobre, compiuta con successo nel novembre 1917, rappresent\u00f2 l'episodio chiave da cui evolsero le inesorabili dinamiche della guerra civile in Russia. Dopo l'abdicazione dello zar Nicola II a marzo, il subentrato Governo provvisorio russo, guidato dal principe L'vov e successivamente da Aleksandr Kerenskij, si dimostr\u00f2 sin dal principio incapace di governare efficacemente il Paese e impossibilitato a rimediare alla disastrosa situazione al fronte nella guerra contro gli Imperi centrali. La Russia era attraversata da una pesante crisi economica (tanto che la penuria di generi alimentari generava interminabili code ai magazzini persino nella capitale) e il tessuto sociale dava preoccupanti segni di cedimento, con l'acuirsi della tensione tra classi e il brusco aumento dei fenomeni di violenza. Il governo provvisorio, formato dai cadetti e dai social-democratici, era palesemente privo della forza e dell'autorevolezza necessarie a risolvere tali problemi.\nIl soviet centrale di Pietrogrado, che riuniva partiti di sinistra, sindacati e segmenti attivi della classe lavoratrice, degli studenti, dei contadini e dei soldati, gi\u00e0 dalla Rivoluzione di febbraio costituiva agli effetti un potere parallelo a quello del governo ufficiale. Nonostante la corposa presenza di menscevichi e socialrivoluzionari all'interno dei soviet, i bolscevichi, ovvero la fazione pi\u00f9 rivoluzionaria e intransigente, divennero presto i pi\u00f9 organizzati e influenti nell'attivit\u00e0 dei consigli rivoluzionari, galvanizzati anche dal ritorno in aprile del carismatico leader Vladimir Lenin. I bolscevichi, oltre a organizzare i principali scioperi, le rivolte e i presidi, erano coloro che pi\u00f9 fermamente spingevano per compiere la rivoluzione proletaria, e il loro rafforzamento in senso amministrativo e persino militare li port\u00f2 verso l'estate a dominare il soviet di Pietrogrado.\nL'insurrezione e la presa del potere dei bolscevichi.\nQuando a fine agosto il generale Kornilov tent\u00f2 la marcia su Pietrogrado, furono in larga parte le guarnigioni bolsceviche a difendere armi in pugno la capitale, nonostante l'impegno politico profuso da Kerenskij (divenuto Primo ministro il 20 luglio) nello sventare il colpo di Stato. Questo episodio accrebbe ancor pi\u00f9 la credibilit\u00e0 dei bolscevichi dinnanzi al popolo, mentre il consenso verso il Governo provvisorio, alienate anche le simpatie di reazionari e nazionalisti vicino a Kornilov, divenne pressoch\u00e9 evanescente. A questa situazione precaria si aggiungeva il pericolo delle nuove offensive dei Tedeschi, che gi\u00e0 avevano raggiunto Riga; lo sfacelo militare dava ancor pi\u00f9 credito alle tesi bolsceviche, secondo cui la pace immediata e incondizionata era necessaria. La guerra contro gli Imperi centrali aveva gi\u00e0 portato via la vita a un milione e mezzo di soldati russi, era causa di massicce diserzioni tra i contadini della fanteria e causa persino di gravi ammutinamenti tra i soldati, che cominciarono a schierarsi sempre pi\u00f9 spesso con i bolscevichi. La situazione nel settembre-ottobre 1917 era dunque critica.\nIl 6 novembre i bolscevichi decisero di insorgere a Pietrogrado e nella notte tra il 7 e l'8 novembre 1917 riuscirono senza sostanziali spargimenti di sangue a prendere il Palazzo d'Inverno, sede del vacillante Governo provvisorio russo, ponendo di fatto fine alla proclamata Repubblica Russa e mettendo in fuga il primo ministro Kerenskij. Era cos\u00ec compiuta la Rivoluzione d'Ottobre. Il potere pass\u00f2 di fatto nelle mani di Lenin e dei bolscevichi, ma nel resto del Paese solo in alcune regioni e citt\u00e0 della Russia centrale i bolscevichi riuscirono parimenti a porsi al potere. Altrove il nuovo governo rivoluzionario non venne riconosciuto e cominciarono a organizzarsi le prime forze di resistenza, tra cui un contingente di ufficiali e cosacchi raccolto da Krasnov su disposizione di Kerenskij, disperso per\u00f2 il 12 novembre a Pulkovo.\nAppena insediatasi, la giunta bolscevica guidata da Lenin proclam\u00f2 la creazione di un Consiglio dei Commissari del Popolo quale massimo organo esecutivo e decisionale. In una Russia divisa e solo parzialmente controllata dal governo rivoluzionario, i bolscevichi si proposero di concludere il Congresso dei soviet (indetto gi\u00e0 nei giorni precedenti la rivoluzione) e svolgere le elezioni per l'Assemblea costituente, necessarie per la legittimazione del nuovo regime ma alquanto temute dai bolscevichi. Svoltesi il 25 novembre 1917, le elezioni costituenti dimostrarono il modesto consenso verso i bolscevichi (24%) a fronte della popolarit\u00e0 dei socialrivoluzionari (41%), che conquistarono oltre 400 seggi sui circa 700 totali. Il Paese confermava in questo modo la scelta a favore di un socialismo diverso da quello bolscevico, pi\u00f9 \u201cmite\u201d e pi\u00f9 a misura delle campagne quale quello che proponevano i socialrivoluzionari.\nFondamentale per i bolscevichi, oltre che attuare la distribuzione delle terre e la collettivizzazione dell'industria, era ricercare l'armistizio presso le cancellerie degli Imperi centrali, cosa che riusc\u00ec definitivamente con la pace di Brest-Litovsk del marzo 1918. La pace avrebbe preservato la speranza di integrit\u00e0 territoriale della Russia post-zarista e, soprattutto, avrebbe alimentato l'aspettativa bolscevica di diffusione della Rivoluzione oltre confine. Ma tale aspettativa gi\u00e0 si scontrava con la realt\u00e0 russa del momento, dove la rivoluzione stentava a espandersi oltre un determinato bacino territoriale e incontrava man mano ostacoli non sormontabili con lo spontaneismo teorizzato da Lenin e Trockij. Dinnanzi allo sconfortante esito delle elezioni e ai seri problemi di consolidamento della rivoluzione, Lenin decise di imprimere una netta svolta autocratica al suo regime, mossa che si riveler\u00e0 determinante per la vittoria finale ma che causer\u00e0 la grave recrudescenza del nascente conflitto civile.\nAll'estero le potenze della Triplice Intesa vissero con preoccupazione l'avvento al potere dei bolscevichi in Russia, sia perch\u00e9 ci\u00f2 comport\u00f2 la chiusura del fronte orientale con la scomparsa del fondamentale alleato russo, sia perch\u00e9 la rivoluzione comunista rischiava in questo modo di espandersi altrove. Esse si prepararono quindi a sostenere qualunque tentativo controrivoluzionario che si fosse intrapreso successivamente in Russia.\nLo svolgimento.\nLa rivoluzione bolscevica e le prime ostilit\u00e0.\nDopo il successo dell'insurrezione bolscevica del 6-7 novembre 1917 a Pietrogrado e la veloce espansione della Rivoluzione nei giorni immediatamente successivi (al 12 novembre le principali citt\u00e0 della Russia centro-occidentale si dichiaravano bolsceviche), Lenin cominci\u00f2 a rendersi conto delle prime serie difficolt\u00e0 nella conduzione e nella gestione della stessa in un paese enorme e diviso come la Russia. I boicottaggi e i sabotaggi a danno delle manovre del nuovo governo si diffusero presto ovunque, mentre la resistenza controrivoluzionaria andava organizzandosi sempre pi\u00f9 serratamente. L'esito delle elezioni dell'Assemblea costituente inoltre metteva in grande imbarazzo i bolscevichi, costretti a fare i conti con i socialrivoluzionari, all'interno delle nuove istituzioni. Dinnanzi a una crisi che pareva ormai galoppante, il governo di Lenin cominci\u00f2 a emettere decreti per l'attuazione di misure sempre pi\u00f9 rigide. Il 25 dicembre fu istituita la \u010ceka, la polizia politica straordinaria al comando di Feliks Dzer\u017einskij, e il 6 gennaio fu sciolta l'Assemblea costituente.\nI primi gruppi armati antirivoluzionari cominciarono a raccogliersi nella regione del Don gi\u00e0 a met\u00e0 novembre; si composero principalmente di ex generali zaristi e di cosacchi che avevano dichiarato la loro lealt\u00e0 al deposto Governo provvisorio. Comandante e figura di spicco dei Cosacchi del Don era l'atamano Aleksej Kaledin. Nel frattempo, il generale Mikhail Alekseev, il vecchio Comandante in capo zarista, inizi\u00f2 ad organizzare un esercito di \u201cvolontari\u201d presso Novo\u010derkassk; a lui si un\u00ec in dicembre Lavr Kornilov, poi Denikin e numerosi altri. Il 9 gennaio 1918 fu annunciata ufficialmente la creazione dell'Armata dei Volontari con Alekseev leader supremo e il generale Kornilov Comandante in capo. In collaborazione con i cosacchi di Kaledin, l'Armata dei Volontari prese Rostov-sul-Don nello stesso mese. Lenin decise cos\u00ec di mobilitare l'Armata Rossa dirigendola verso il basso Don, che in un'offensiva inflisse una netta sconfitta all'Armata dei Volontari, costringendola a ripiegare verso sud in una manovra che prese il nome di \"Marcia del Ghiaccio\". Il capo dei cosacchi Kaledin si suicid\u00f2. Evacuata a sud, l'Armata dei Volontari si un\u00ec ai Cosacchi del Kuban per montare un assalto fallimentare a Ekaterinodar. Kornilov rimase ucciso il 13 aprile e il comando pass\u00f2 cos\u00ec ad Anton Denikin, che si ritir\u00f2 fino alla foce del Don per ricostituire l'esercito.\nLe spinte indipendentiste degli Stati dell'Impero russo.\nSubito nei primi mesi successivi alla Rivoluzione molte provincie dell'ex impero dichiararono la propria indipendenza: Ucraina, Finlandia, Polonia, Estonia, Transcaucasia e altre. L'Ucraina in particolare, autoproclamatasi indipendente per voce della \"Central'na Rada\" a maggioranza socialista, rappresent\u00f2 una grossa perdita territoriale e un inaspettato colpo politico per il governo bolscevico. Lenin e il Commissario alle Nazionalit\u00e0, Stalin, decisero per l'annessione dell'autoproclamata repubblica sfruttando la presenza dell'Armata Rossa nella vicina regione del Don. Similmente accadde anche in Asia centrale, dove i bolscevichi locali ricevettero il necessario appoggio per rovesciare il governo di Kokand e instaurare il proprio governo.\nIntanto gli intendimenti per l'armistizio intavolati con le cancellerie degli Imperi centrali fin da subito dopo la Rivoluzione trovarono definitivo esito nel Trattato di Brest-Litovsk, stipulato il 3 marzo 1918. Il governo bolscevico cedeva tutti i territori occidentali gi\u00e0 occupati dall'esercito tedesco pi\u00f9 l'Estonia, la Lettonia, parte della Russia Bianca e soprattutto l'Ucraina, che confluirono nella Ober Ost tedesca. Ucraina e Bielorussia furono costituite in repubbliche-fantoccio alla dipendenza economica e politica del II Reich. Nella Finlandia socialista vennero infine spedite truppe antirivoluzionarie. Il 14 marzo il governo bolscevico spostava la capitale da Pietrogrado a Mosca, ritenuta pi\u00f9 sicura.\nDopo la stipula della pace con le potenze centrali e a seguito dell'introduzione di misure autocratiche da parte del nuovo regime, anche i socialrivoluzionari e i menscevichi si unirono nella lotta armata contro il potere bolscevico. Questo rispose intensificando la repressione politica, aprendo al periodo del \"terrore rosso\". Contestualmente, il nuovo regime irrigid\u00ec il monopolio su produzione e commercio, promosse la militarizzazione della societ\u00e0 e avvi\u00f2 la requisizione sistematica degli ammassi nelle campagne. Si costituiva cos\u00ec quello stato di emergenza che Lenin aveva intuito come necessario al fine di giungere al comunismo; una dittatura del proletariato che doveva plasmare con la forza, a sua immagine e somiglianza, lo stesso proletariato russo.\nNelle regioni orientali e oltre gli Urali la debolezza del potere bolscevico lasci\u00f2 attecchire tentativi controrivoluzionari. La Legione cecoslovacca, integrata nell'esercito zarista prima della Rivoluzione e con oltre 50.000 soldati a carico, era rimasta bloccata lungo la ferrovia transiberiana durante l'evacuazione verso Vladivostok, stabilita dal governo bolscevico. Un episodio (probabilmente uno scontro con alcuni ungheresi di ritorno) fece sollevare a maggio la Legione che presto si rivolt\u00f2 contro i bolscevichi, sopraffacendoli. La Legione cecoslovacca guidata da Tom\u00e1\u0161 Masaryk prese in breve tempo \u010celjabinsk, Omsk e altre citt\u00e0 della Siberia occidentale, mentre da est avanzavano i Giapponesi. Inoltre, a marzo navi inglesi erano sbarcate a Murmansk e a inizio estate contingenti statunitensi e italiani giunsero a Vladivostok.\nCome reazione all'avanzata dei cecoslovacchi nelle regioni centro-orientali, il soviet degli Urali con sede a Ekaterinburg eman\u00f2, col nullaosta di Lenin, l'ordine rivolto al commissario Jakov Jurovskij, detentore del deposto zar Nicola II, di eliminare l'ex-sovrano e tutti i membri della sua famiglia. Il 17 luglio l'ordine fu eseguito e i corpi furono occultati nei boschi presso Ekaterinburg. A Omsk, conquistata dalla Legione cecoslovacca, si costitu\u00ec a giugno il \"Governo provvisorio della Siberia autonoma\", formato da menscevichi, che a luglio proclamarono la Repubblica di Siberia. Similmente, pi\u00f9 a ovest presso Samara, si form\u00f2 a giugno con l'aiuto di bianchi e forze dell'Intesa un altro effimero governo autonomo, denominato \u201cKomu\u010d\u201d, che cadde a novembre.\nL'armistizio del 1918 e l'uscita dalla guerra.\nNonostante la situazione fosse estremamente complicata e non certo rassicurante per i bolscevichi, nel periodo tra luglio e novembre i combattimenti furono limitati e sporadici (proseguirono principalmente solo nel basso Don e negli Urali).\nLa resa della Germania nel novembre 1918 con l'armistizio di Compi\u00e8gne diede per\u00f2 una scossa alla guerra civile in Russia. Se da una parte i bolscevichi credettero che la rivoluzione ora potesse estendersi in tutta Europa, dall'altra le forze antibolsceviche, tra cui le Nazioni Alleate, avevano l'opportunit\u00e0 di calarsi pi\u00f9 risolutamente nel conflitto russo. In Ucraina, rivolte contadine capeggiate da Petljura, il social-democratico alla guida dell'esercito nazionale, scalzarono il regime filo-tedesco di Skoropad'skyj e Petljura si insedi\u00f2 a Kiev. In Siberia, il 3 novembre, un colpo di Stato dei militari guidato dal reazionario Aleksandr Kol\u010dak pose fine al \"Governo provvisorio della Siberia autonoma\" di Omsk, instaurando la sua dittatura \"bianca\"; questo fatto rappresent\u00f2 un serio problema militare per i bolscevichi ma mostr\u00f2 una volta per tutte che le principali forze antirivoluzionarie erano costituite da reazionari e nazionalisti. L'Ammiraglio Kol\u010dak prese il comando delle armate bianche, a capo di un esercito di circa 100.000 uomini. Kol\u010dak, non molto esperto di combattimenti terrestri, volse le armate verso ovest lungo tre direzioni alla guida di tre generali: Gajda verso Arcangelo, Chan\u017ein verso Ufa e Aleksandr Dutov, capo dei cosacchi, verso Samara. I bolscevichi si trovarono in enorme difficolt\u00e0 dinnanzi alle offensive di Kol\u010dak: l'esercito bianco prese Perm' a dicembre, Ufa nel marzo 1919 e avanz\u00f2 per liberare Kazan' e avvicinarsi al Volga. Le rivolte antibolsceviche scoppiate a Simbirsk, Kazan', Vjatka, e Samara favorirono gli sforzi degli uomini di Kol\u010dak. I bolscevichi dovettero cos\u00ec arretrare notevolmente, ma nella primavera la situazione nell'esercito bianco si complic\u00f2: la parte pi\u00f9 avanzata rimase tagliata fuori dai rifornimenti, i soldati erano esausti e l'Armata Rossa stava raccogliendo nuove forze in vista di una controffensiva.\nCrollato l'Impero Tedesco, l'Armata Rossa prov\u00f2 a riconquistare i territori sottratti dal Trattato di Brest-Litovsk entrando in Bielorussia e nel Baltico. Qui tuttavia forze indipendentiste e divisioni irregolari tedesche comandate da von der Goltz respinsero l'esercito bolscevico che non fu pi\u00f9 in grado di riprendersi i territori sul Baltico. A sud, anche l'esercito bianco di Denikin verso febbraio 1919 riprese l'offensiva antirivoluzionaria forte di pi\u00f9 di 100.000 uomini, allarmando le divisioni bolsceviche stanziate tra il Don e il Caucaso. Il potere bolscevico decise cos\u00ec di ricorrere nella regione a repressioni contro i cosacchi. La situazione si infuoc\u00f2 e cos\u00ec il Caucaso settentrionale divenne il teatro pi\u00f9 sanguinoso della guerra civile in questa fase. Anche in Ucraina a partire da febbraio-marzo esacerb\u00f2 il conflitto civile tra le forze di Petljura al potere e le fazioni filo-bolsceviche di Hryhoryiv, con i bianchi di Denikin che si unirono agli ultimi nel perpetrare violenti pogrom antisemiti, che causarono un numero elevatissimo di vittime. A prendere il sopravvento negli scontri generalizzati furono per\u00f2 le armate anarchiche di Nestor Machno. Quest'ultimo lasci\u00f2 Kiev cercando rifugio tra le file dell'esercito polacco di Pi\u0142sudski che avanzava prepotentemente a ovest. Nel marzo del 1919 scoppi\u00f2 cos\u00ec nei territori occidentali anche il conflitto polacco-sovietico lungo la linea percorsa solo un anno prima dall'esercito tedesco.\nSul fronte orientale, a fine aprile, ebbe inizio un'offensiva dell'Armata Rossa contro le armate di Kol\u010dak in grave affanno. In poche settimane riconquistarono i territori europei fino a sfondare la linea degli Urali. Le potenze dell'Intesa, che pure sostenevano Kol\u010dak, non si decisero a intervenire direttamente al suo fianco con i contingenti militari gi\u00e0 dislocati in territorio russo. Il generale francese Janin a Omsk considerava l'ammiraglio bianco un mero strumento degli Inglesi, i Giapponesi si accontentarono di creare un proprio Stato fantoccio ad est del lago Bajkal (lo Stato cosacco di Transbajkalia), mentre gli americani diffidavano di un generale zarista e autocratico quale Kol\u010dak.\nSempre a giugno l'Ufficio politico, creato a marzo dal governo rivoluzionario e composto da Lenin, Trockij, Stalin, Kamenev e Krestinskij, decise per l'intervento dell'Armata Rossa nel conflitto civile in Ucraina al fine di sconfiggere successivamente le armate bianche di Denikin. Giunto sul posto, Trockij decise per prima cosa di liquidare le forze \"nere\" di Machno. Cos\u00ec facendo egli apr\u00ec le porte all'offensiva di Denikin che profitt\u00f2 dei varchi aperti dalle insurrezioni. A luglio e agosto Kiev pass\u00f2 di mano prima ai bolscevichi, poi alle divisioni di Petljura sostenute dai polacchi e infine ai Bianchi di Denikin. L'esercito bianco di Denikin contava oramai quasi 250.000 unit\u00e0 e cominci\u00f2 un'avanzata che gener\u00f2 parecchio scompiglio tra i bolscevichi.\nLa vittoria di Denikin sul fronte sud coincideva con l'avanzata di Judeni\u010d verso Pietrogrado, dove ad agosto la flotta sovietica era riuscita a respingere la flotta inglese. A est, Vilnius e Minsk erano state prese dai Polacchi. Il periodo tra settembre e ottobre 1919 segn\u00f2 quindi il momento di massimo pericolo per il Cremlino. L'emergenza apr\u00ec una forte crisi politica all'interno del gruppo dirigente bolscevico, con Stalin in particolare che addoss\u00f2 le colpe della sconfitta di giugno in Ucraina a Trockij. Allo stesso tempo per\u00f2 l'emergenza indusse il regime a massimizzare lo sfruttamento interno di risorse e l'organizzazione burocratico-militare. Trockij riusc\u00ec a integrare e inquadrare nell'Armata Rossa una massa di soldati che nell'autunno 1919 arriv\u00f2 a contare 3 milioni di unit\u00e0.\nA ottobre, l'offensiva avviata dai bolscevichi contro le armate di Denikin vide un successo schiacciante e in poco tempo i Bianchi si scomposero cercando la salvezza nella fuga verso sud. Stalin e Ord\u017eonikidze si assunsero i meriti della vittoria in virt\u00f9 della loro ferrea condotta di guerra. Sul fronte nord-occidentale, Trockij si rec\u00f2 velocemente a Pietrogrado, ritenuta ormai persa, per organizzarne personalmente la difesa contro le truppe bianche guidate da Judeni\u010d. Combattuta strenuamente anche dagli operai della citt\u00e0 schierati accanto ai soldati dell'Armata Rossa, la battaglia di Pietrogrado del 22 ottobre 1919 vide prevalere la resistenza rossa. A inizio novembre il generale Judeni\u010d decise cos\u00ec di ritirarsi verso l'Estonia. A nord, il tentativo controrivoluzionario del generale Miller veniva sventato. In ultimo, sul fronte orientale l'Armata Rossa procedeva speditamente verso Omsk senza che le truppe dell'Ammiraglio Kol\u010dak riuscissero pi\u00f9 a esercitare sufficiente opposizione. Nel novembre 1919, dunque, il successo delle controffensive congiunte dell'Armata Rossa lasciava presagire la vittoria del regime bolscevico.\nIn inverno l'avanzata dei bolscevichi continu\u00f2 lungo le principali direzioni, dal momento che vasti erano ancora i territori da riconquistare. In Siberia, Kol\u010dak diede le dimissioni da comandante dell'Armata Bianca il 14 gennaio 1920 e una settimana dopo fu arrestato dai bolscevichi a Irkutsk, dove venne fucilato. I resti del suo esercito, nelle mani ora dell'atamano Sem\u00ebnov, si rifugiarono verso Vladivostok sotto la protezione giapponese. Dopo la vittoria a Or\u00ebl dell'ottobre 1919, l'Armata Rossa continu\u00f2 a inseguire le truppe bianche di Denikin allo sbando verso sud, giungendo fino al Caucaso. Parte delle truppe rimanenti furono evacuate in Crimea dove il generale P\u00ebtr Vrangel' tent\u00f2 di ricostituire un esercito contro l'Armata Rossa. A febbraio i bolscevichi terminarono la ripresa di tutto il territorio settentrionale e dei porti sul mare Artico. A fine aprile, divisioni dell'Armata Rossa sbarcarono a Baku per cominciare la riconquista della Transcaucasia (attuali Azerbaigian, Georgia e Armenia) ancora occupata da Inglesi e Turchi.\nIl problema maggiore per i bolscevichi, quindi, rimanevano l'esercito polacco a ovest e le truppe bianche di Vrangel' in Crimea, sebbene insurrezioni e sacche di resistenza persistessero nel territorio controllato da Mosca. Nonostante fossero in atto timide trattative di pace, l'esercito polacco guidato da J\u00f3zef Pi\u0142sudski sferr\u00f2 in aprile una potente offensiva contro i sovietici vedendo l'opportunit\u00e0 di costruire la Grande Polonia vagheggiata dai nuovi leader nazionali. Kiev cadde nelle mani dei polacchi il 25 aprile 1920. Costernati e colti alla sprovvista, i bolscevichi si videro costretti a preparare una vasta controffensiva. Trockij e Kamenev diressero oltre 200.000 unit\u00e0 sul fronte occidentale raccogliendo le migliori forze, e organizzarono la controffensiva secondo due direzioni: nord-occidentale (\u017dlobin-Minsk-Grodno) con a capo il generale Tucha\u010devskij, e sud-occidentale (Kiev-\u017ditomir-Rivne) con a capo il generale Bud\u00ebnnyj. L'offensiva inizi\u00f2 il 26 maggio e si rivel\u00f2 travolgente e inarrestabile. In un mese e mezzo l'esercito polacco arretr\u00f2 di 400\u00a0km cedendo un territorio di oltre 250.000\u00a0km2. Ad agosto le armate bolsceviche arrivarono a 50\u00a0km da Varsavia, quando l'esercito polacco trov\u00f2 le forze, sostenuto dalla Francia, di reagire con una nuova controffensiva. I sovietici, disincantati ed estenuati, indietreggiarono in poco tempo, stabilendosi a ottobre su una linea 200\u00a0km a est della Linea Curzon che diventer\u00e0 il futuro confine.\nLa guerra sovietico-polacca.\nNel frattempo, a est, l'Armata Rossa proseguiva la liberazione anche in direzione dei territori centro-asiatici. Nell'agosto 1920 i bolscevichi abbatterono l'Autonomia di Alash e fondarono la RSS kazaka, congiungendosi con i bolscevichi del Turkestan. Il 2 settembre fu infine rovesciato anche l'Emirato di Bukhara. Dopo alcuni combattimenti, Estonia e Lettonia firmarono paci separate con il governo sovietico.\nDell'esercito bianco, come detto, rimaneva ormai solo l'armata di Vrangel' in Crimea, composta da alcune decine di migliaia di uomini. A giugno essa riusc\u00ec a forzare l'istmo di Perekop e ad avanzare nel Donbass sfruttando il fatto che Rossi erano impegnati nella guerra contro i Polacchi. Alle truppe controrivoluzionarie di Vrangel' si unirono nell'estate anche gruppi di partigiani ucraini ed elementi reazionari scampati ai bolscevichi, andando a formare una resistenza di oltre 100.000 uomini scarsamente inquadrati. Arrestatosi il conflitto con i Polacchi, divisioni dell'Armata Rossa vennero ridirette in Ucraina orientale al fine settembre sotto il comando di Mikhail Frunze, al fine di liquidare le truppe di Vrangel'. L'attacco dei bolscevichi non fu retto dai Bianchi che a ottobre furono ricacciati nella penisola di Crimea. Il 9 novembre 1920 i bolscevichi irruppero in Crimea e, dopo un'ultima disperata resistenza, Vrangel' e i superstiti fuggirono il 16 novembre a bordo di navi russe scortate da navi da guerra inglesi e francesi. Era la fine dell'esperienza \"bianca\" controrivoluzionaria in Russia.\nOrmai conscio della vittoria nonostante le ingenti perdite causate dal conflitto, il governo bolscevico si adoper\u00f2 nella fase finale della guerra civile per conquistare gli ultimi territori dell'ex Impero Russo ancora recuperabili (ad esclusione quindi di Finlandia, Paesi baltici e Polonia), per conseguire i trattati di pace e per porre fine alle ultime resistenze interne.\nA ottobre del 1920 l'esercito giapponese inizi\u00f2 a ritirarsi dall'estremo oriente russo favorendo la ripresa dei territori siberiani oltre il lago Bajkal da parte di Mosca. Le ultime compagini bianche restanti dell'esercito di Kol\u010dak, racchiuse nella regione attigua al fiume Amur, verranno tuttavia liquidate definitivamente solo due anni dopo, nel 1923. Il Caucaso per\u00f2 rimase in quel periodo la regione pi\u00f9 ostica alla liberazione, resa pi\u00f9 difficile dall'opposizione incrociata di etnie non russe (principalmente azeri, georgiani, armeni), dal territorio aspro e montuoso e dalla resistenza turca. Solo dopo oltre un anno di duri combattimenti e complesse manovre l'Armata Rossa riusc\u00ec ad occupare l'intero territorio caucasico e a sedare le resistenze armate. Il Trattato di Kars, firmato il 23 ottobre 1921, stabil\u00ec la pace con la Turchia e la successiva nascita della RSSF transcaucasica.\nNell'agosto del 1920, nella regione centrale di Tambov, una ribellione contro il regime bolscevico era scoppiata nelle campagne per via della leva obbligatoria e delle requisizioni parziali di grano effettuate dal regime. La rivolta fu guidata dall'attivista politico Aleksandr Antonov e dall'ufficiale P\u0451tr Tokmakov, che furono in grado di organizzare un esercito di forze antibolsceviche armate che fu ribattezzato talvolta \u201cArmata verde\u201d, formato da circa 40.000 unit\u00e0. Il governo bolscevico rispose inviando interi reparti dell'Armata Rossa al comando di Michail Tucha\u010devskij a stroncare la rivolta. I combattimenti furono sanguinosi e senza esclusione di colpi (fu osservato il ricorso a fucilazioni di massa da ambo le parti). Solo a giugno del 1921 l'esercito bolscevico riusc\u00ec ad annientare le principali forze degli insorti.\nNel marzo 1921 veniva stipulata anche la Pace di Riga che metteva fine al conflitto con la Polonia, ma nello stesso mese un'altra grave rivolta aliment\u00f2 le preoccupazioni di Lenin e del governo bolscevico. Il primo marzo i marinai della base navale di Kron\u0161tadt si ribellarono al potere costituito rivendicando autonomie e un socialismo pi\u00f9 liberale. I bolscevichi ebbero mandato di sedare ogni insurrezione e il 7 marzo, al comando ancora una volta del generale Tucha\u010devskij, attaccarono l'isola-fortezza di Kron\u0161tadt, dove stavano asserragliati pi\u00f9 di 10.000 soldati. Dopo oltre dieci giorni di duri combattimenti, i bolscevichi spensero la rivolta.\nLa fine e la nascita dell'Unione Sovietica.\nDurante tutto il conflitto fu tuttavia determinante per la vittoria dell'Armata Rossa l'appoggio degli operai nelle citt\u00e0 e dei contadini nelle campagne. Questi ultimi non vedevano certo di buon occhio le politiche ferree del comunismo di guerra e le requisizioni nelle campagne, fondamentali per le razioni di cibo dei soldati al fronte, ma le consideravano un'alternativa migliore alla requisizione totale della terra attuata dai vari regimi dei \"bianchi\", che imposero col terrore le loro politiche economiche. Il periodo 1921-1922 vide per\u00f2 l'insorgere di terribili siccit\u00e0 e scarsi raccolti che portarono a una grave carestia particolarmente acuta nelle regioni del Volga. Solo l'introduzione della NEP da parte di Lenin nel 1921 evit\u00f2 un ulteriore disastro delle campagne russe.\nIl 30 dicembre 1922 fu fondata l'Unione Sovietica, primo Stato socialista della storia, simbolo evidente della vittoria finale del comunismo bolscevico nella guerra civile in Russia.\nLe parti in conflitto.\nLa guerra civile venne combattuta su tre fronti principali: meridionale, orientale e nord-occidentale e principalmente tra i \"Rossi\" (bolscevichi e rivoluzionari) e vari gruppi controrivoluzionari detti \"Bianchi\" (monarchici, reazionari, democratici, cadetti, nazionalisti) che si opponevano al regime bolscevico. A fianco dei Bianchi si schierarono numerose Nazioni Alleate nel primo conflitto mondiale, in particolare Gran Bretagna, Stati Uniti, Francia e Giappone, che fornirono supporto logistico e inviarono propri contingenti in diversi luoghi strategici della Russia, senza mai per\u00f2 prendere parte attiva nei combattimenti. Winston Churchill dichiar\u00f2 che il bolscevismo doveva essere \"strangolato nella culla\".\nMentre i Rossi costituivano un esercito unico e fortemente irreggimentato, ossia l'Armata Rossa con al comando Lev Trockij, l'Armata Bianca era l'unione di pi\u00f9 eserciti compositamente costituiti, numericamente pi\u00f9 ridotti, dispiegati in differenti zone della Russia e comandati da ex-ufficiali zaristi. Gli eserciti bianchi pi\u00f9 noti furono: l'Armata dei Volontari di Kornilov a sud, la Legione cecoslovacca e l'esercito di Kol\u010dak a est, l'Armata nord-occidentale di Judeni\u010d nel Baltico. Oltre agli eserciti controrivoluzionari, dall'afflato prevalentemente reazionario e grande-russo, coesistettero molteplici entit\u00e0 pi\u00f9 o meno istituzionalizzate che si opponevano politicamente al regime bolscevico istituendo il proprio potere su un determinato territorio: tra queste, la Repubblica di Siberia, l'Autonomia di Alash, la Repubblica Popolare del Kuban e altre. Caddero tutte sotto gli impeti dei due eserciti.\nInfine vi furono nazioni dell'ex Impero Russo che colsero l'occasione per proclamare l'indipendenza, talvolta ricorrendo a propri eserciti, come l'Ucraina, la Finlandia e l'Estonia, che giocarono una partita sostanzialmente autonoma sebbene in funzione quasi sempre anti-bolscevica.\nOltre ai Rossi e ai Bianchi, rilevante fu la guerra condotta da alcuni gruppi armati contro entrambi gli schieramenti principali: si tratta in particolare delle cos\u00ec chiamate Armata nera e Armata verde, che assieme costituirono un'autentica \u201cterza forza\u201d in conflitto. Dal carattere anarchico e nazionale (in particolare la prima, attiva in Ucraina) e in difesa degli interessi delle campagne (in particolare la seconda), costituirono esperienze para-militari limitate che cedettero alla maggiore forza delle due principali fazioni in lotta.\nLe campagne, quando non si unirono in autonome formazioni armate quali i Verdi o i Neri, divennero funestati teatri di guerra e luoghi da cui attingere continue risorse. Il governo bolscevico in particolare impose la politica delle requisizioni coatte, chiamata \u201ccomunismo di guerra\u201d, che sar\u00e0 all'origine di fame e carestie soprattutto negli anni 1920-1922. Anche nelle citt\u00e0 le condizioni di vita divennero assai dure, con l'industria ridotta all'osso a causa della leva degli operai e le merci sottoposte a razionamento, acquistabili solo con buoni cartacei forniti dalle autorit\u00e0. Pi\u00f9 che per convinzione, molte persone confluirono negli eserciti in lotta per necessit\u00e0 o obbligo. L'Armata rossa introdusse nel 1919 la coscrizione obbligatoria, motivo per cui arriv\u00f2 a un picco di 5,5 milioni di unit\u00e0 nel 1921, mentre gli eserciti bianchi si costituirono prevalentemente di volontari motivati e specifiche categorie combattenti, quali gli ex ufficiali zaristi e i cosacchi, ma non mancarono anche qui occasionali coercizioni alla leva militare.\nBilancio delle vittime e conseguenze.\nLa guerra civile ebbe conseguenze pesantissime per la Russia che, oltre gli sconvolgimenti politici, dovette subire immani devastazioni e ingentissime perdite umane. Lo choc economico, sociale e demografico patito fu tale che le dirette conseguenze si riverberarono nel successivo decennio. Il numero di vittime provocate dal conflitto, frutto di stime basate su dati spesso imprecisi e lacunosi dell'epoca, varia da 3 milioni fino a 7 milioni di morti (considerando anche carestie e malattie). Relativamente alla guerra civile russa, quindi, la maggior parte dei decessi nel periodo 1918-1922 furono dovuti a fame e malattie.\nI dati pi\u00f9 diffusi parlano di circa tra i 2/2,5 milioni di morti nei combattimenti, tra cui 0,9-1,2 milioni di Rossi, 700.000 Bianchi e 500-700.000 soldati di altre formazioni militari. A queste morti vanno aggiunte le vittime e rappresaglie politiche causate dai bolscevichi e dai bianchi, rispettivamente quantificabili in circa 50.000 vittime e 300.000 unit\u00e0, di cui si stima oltre a 100.000 ebrei massacrati in Ucraina. Tuttavia, la maggior parte delle morti occorse nel periodo di guerra civile\u00a0\u2013 non sempre conteggiate come vittime del conflitto\u00a0\u2013 furono causate dalla terribile carestia del 1920-1922 che provoc\u00f2, secondo le stime, tra i 2 e i 5 milioni di decessi. Accanto alla fame anche le epidemie, specie quella di tifo, che fecero altre centinaia di migliaia di morti. Ai morti si aggiungevano le masse di feriti, i 7 milioni di orfani senza tetto e, infine, circa 2 milioni di emigrati russi. La natalit\u00e0 si ridusse fortemente, l'equilibrio dei sessi si alter\u00f2 in modo tale da generare un'eccedenza di donne che perdurer\u00e0 fin oltre la Seconda guerra mondiale.\nL'economia russa fu cos\u00ec colpita che la produttivit\u00e0 scese sotto i livelli del 1913. La produttivit\u00e0 dell'industria si ridusse di cinque volte e quella agricola del 40%. I danni furono stimati in 50 miliardi di rubli-oro. La produttivit\u00e0 torner\u00e0 ai livelli del 1914 solo alla fine degli anni '20 sotto il regime di Stalin."}
{"id": "14425", "revid": "11", "url": "https://it.wikipedia.org/wiki?curid=14425", "title": "Aulo Vitellio Germanico", "text": ""}
{"id": "14426", "revid": "11", "url": "https://it.wikipedia.org/wiki?curid=14426", "title": "Aulus Vitellius Germanicus", "text": ""}
{"id": "14427", "revid": "339392", "url": "https://it.wikipedia.org/wiki?curid=14427", "title": "Gaius Julius Caesar", "text": ""}
{"id": "14430", "revid": "3831", "url": "https://it.wikipedia.org/wiki?curid=14430", "title": "Gaius Iulius Caesar Germanicus", "text": ""}
{"id": "14432", "revid": "768795", "url": "https://it.wikipedia.org/wiki?curid=14432", "title": "Tiberius Claudius Nero Domitianus Caesar", "text": ""}
{"id": "14433", "revid": "484362", "url": "https://it.wikipedia.org/wiki?curid=14433", "title": "Lucius Domitius Aenobarbus", "text": ""}
{"id": "14434", "revid": "287204", "url": "https://it.wikipedia.org/wiki?curid=14434", "title": "Lucio Domizio Enobarbo", "text": ""}
{"id": "14435", "revid": "339392", "url": "https://it.wikipedia.org/wiki?curid=14435", "title": "Titus Flavius Vespasianus", "text": ""}
{"id": "14436", "revid": "104458", "url": "https://it.wikipedia.org/wiki?curid=14436", "title": "Servius Sulpicius Galba", "text": ""}
{"id": "14438", "revid": "2181294", "url": "https://it.wikipedia.org/wiki?curid=14438", "title": "John Kerry", "text": "Biografia.\nLe origini borghesi e gli anni europei.\nJohn Kerry proviene da una famiglia di origini ebraiche, vero nome Kohn - Lowe, i nonni paterni Fritz Kohn e Ida Lowe provenienti dall'Austria cambiarono in Kerry nel 1900. Nel 1905 Fritz Kohn diventato Frederick Kerry si trasferisce negli Stati Uniti con la famiglia e diventa un uomo d'affari di successo, ma nel 1921 si suicida con un colpo di pistola al Copley Plaza Hotel di Boston per problemi finanziari. I genitori di John Kerry sono Richard John Kerry, diplomatico del Dipartimento di Stato, gi\u00e0 collaudatore dell'aeronautica durante la seconda guerra mondiale, e Rosemary Forbes Kerry, crocerossina durante la seconda guerra mondiale e appartenente all'influente famiglia Forbes: il nonno materno era un banchiere di fama internazionale nato a Shanghai (Cina, dove la famiglia Forbes, originaria di Boston, aveva fondato un commercio di oppio). Attraverso la nonna materna, inoltre, Kerry vanta antenati illustri nella classe dirigente dello Stato del Massachusetts e una lontana parentela anche con il presidente Franklin Delano Roosevelt nonch\u00e9 con gli stessi Bush padre e Bush figlio.\nAppassionato di musica, ha suonato il basso in un piccolo complesso al tempo della scuola, amante del calcio, dell'Hockey e della bicicletta (durante la sua giovent\u00f9 comp\u00ec una traversata in bici in molti stati europei), Kerry, a causa degli spostamenti del padre diplomatico, ha studiato in diverse scuole, anche europee, conducendo suo malgrado una vita un po' nomade (fatto questo sul quale egli recriminer\u00e0 spesso in futuro). Dopo i primi corsi alla scuola svizzera di Berlino, ha studiato - prima di approdare a Yale - a West Newton (Massachusetts) e alla St. Paul's School di Concord, dove si \u00e8 diplomato nel 1962. \u00c8 stato allora che ha sviluppato il suo interesse per la politica.\nSi \u00e8 laureato in scienze politiche alla Yale University nel 1966, dove entr\u00f2 nella societ\u00e0 segreta Skull and Bones.\nJFK come Kennedy.\nFervente ammiratore e amico di John Fitzgerald Kennedy (con cui ha condiviso, oltre che la passione politica nel campo democratico, le iniziali JFK, la passione per la vela e il servizio militare in marina), Kerry tenne il suo primo discorso politico nel novembre del 1960, proprio a sostegno dell'elezione di Kennedy a presidente degli Stati Uniti.\nVolontario e l'impegno antimilitarista.\nTerminati gli studi si arruol\u00f2 volontario nell'ottobre del 1966 nella Marina degli Stati Uniti; dopo un anno di addestramento fu mandato come ufficiale ad operare in Vietnam, specificamente nel Golfo del Tonchino e sul delta del Mekong, a bordo di Patrol Craft Fast, dove si distinse in numerose azioni. Rimasto ferito pi\u00f9 volte, \u00e8 stato pluridecorato con la Bronze Star, la Silver Star e tre Purple Heart.\nDopo aver lasciato il sud-est asiatico nel 1969, si mostr\u00f2 critico sull'intervento americano in Vietnam. Dopo un anno di servizio come assistente di un contrammiraglio a Brooklyn, Kerry si conged\u00f2 definitivamente dall'U.S. Navy nel 1970.\nIl suo impegno contro ogni tipo di conflitto si \u00e8 sviluppato a partire dagli anni immediatamente successivi al congedo, fino a portare alla sua adesione a organizzazioni anti-militariste, tra cui quella dei Vietnam Veterans Against the War, di cui \u00e8 stato portavoce a fianco di personalit\u00e0 come l'attrice Jane Fonda.\nKerry fu nell'aprile del 1971 tra gli organizzatori della manifestazione pacifista e di protesta davanti alla sede del Congresso, a Washington, indetta poco dopo l'invasione del Laos e alla quale parteciparono migliaia di veterani del Vietnam. In quello stesso periodo, parlando di lui con i suoi collaboratori, il presidente Nixon ironizz\u00f2 definendolo il \"falco che, tornato dal Vietnam, diviene colomba\" (in vista di nuove prospettive politiche).\nIl futuro senatore del Massachusetts fu anche chiamato a testimoniare assieme ad altri centocinquanta reduci davanti a una commissione di inchiesta senatoriale incaricata di esaminare crimini di guerra compiuti nel sud-est asiatico durante la guerra. Ader\u00ec per\u00f2 contemporaneamente alla Riserva navale fino al 1978.\nSpecializzatosi nel 1976 in legge al Boston College, nel 1977 divenne assistente procuratore distrettuale nella Contea di Middlesex (Massachusetts) e vi rimase fino al 1979.\nImpegno politico.\nKerry si aggiudic\u00f2 nel 1982 le primarie democratiche per la candidatura a vice governatore del Massachusetts e, vinte le elezioni, \u00e8 stato il 66\u00ba vicegovernatore del Massachusetts dal marzo 1983 al gennaio 1985 con il democratico Michael Dukakis, futuro candidato democratico alle presidenziali del 1988.\nSenatore.\nSi dimise perch\u00e9 eletto senatore degli Stati Uniti nel 1985. La sua candidatura \u00e8 stata sostenuta anche finanziariamente dall'alta borghesia degli Stati del nord-est. Nella sua agenda politica figurano la riduzione della dipendenza dalle fonti di energia non rinnovabili, l'espansione della copertura sanitaria pubblica e privata e l'istituzione di un servizio militare obbligatorio e di uno volontario che prevede quattro anni di istruzione gratuita per chi abbia svolto almeno due anni di servizio militare. Fra i diversi punti della sua campagna elettorale figura il sostegno ai matrimoni civili per le coppie omosessuali.\nDa Senatore ricopre il ruolo di Presidente della Commissione Piccole e Medie Imprese del Senato degli Stati Uniti d'America per ben tre volte. \nAlto 1,94\u00a0m (non a caso \u00e8 stato soprannominato \"lanky yankee\", lo \"spilungone del New England\"), nel 2003 gli era stato diagnosticato e curato un tumore alla prostata, parla correntemente francese e tedesco ed \u00e8 appassionato di windsurf. Kerry - che per i familiari e gli amici \u00e8 solo \"Johnny\" - \u00e8 considerato uno degli uomini politici pi\u00f9 ricchi degli Stati Uniti. Pur firmando la risoluzione del Senato USA che avallava nel 2003 l'invasione dell'Iraq, si \u00e8 sempre dichiarato contrario a tale intervento preferendo a esso l'opzione di invio di truppe ONU.\nCandidato alla presidenza.\nNel 2004, Kerry, aggiudicandosi nelle primarie democratiche antecedenti al super marted\u00ec del marzo 2004 ben ventisette sfide su trenta (sconfitto solo in Vermont, Carolina del Sud ed Oklahoma, delegati a favore 1.557), ha sbaragliato - nonostante la \"mina vagante\" di una presunta scappatella amorosa giovanile - il campo da ogni avversario, cosa che gli ha permesso di contendere al repubblicano George W. Bush la carica di presidente. Le elezioni presidenziali del 2004 si concludono per\u00f2 con la sua sconfitta e la rielezione di Bush, dal momento che Kerry non riesce a vincere negli stati chiave di Iowa, Florida e Ohio, aggiudicandosi cos\u00ec 252 voti elettorali contro i 286 del candidato repubblicano.\nSi \u00e8 molto speculato su una candidatura di Kerry in vista delle elezioni presidenziali del 2008, ma il senatore ha preferito non partecipare attivamente alle primarie democratiche, in cui ha appoggiato il collega dell'Illinois, Barack Obama.\nNel gennaio 2009 subentra a Joe Biden appena nominato Vicepresidente degli Stati Uniti d'America, come Presidente della prestigiosa Commissione Esteri del Senato federale, incarico mantenuto fino alla nomina a Segretario di Stato nella seconda presidenza Obama.\nSegretario di Stato.\nIl 21 dicembre 2012 il presidente Barack Obama ha annunciato la sua nomina a Segretario di Stato, carica nella quale \u00e8 succeduto a Hillary Clinton. Entra in carica l'1 febbraio 2013 e lascia il Senato. Resta in carica fino al gennaio 2017.\nInviato per il clima.\nIl 23 novembre 2020 \u00e8 stato designato \"Inviato speciale per il clima\" dal presidente eletto Joe Biden, entrando in carica il 21 gennaio 2021, con il rango di membro del Gabinetto degli Stati Uniti d'America.\nVita privata.\nDi fede cattolica, Kerry si \u00e8 sposato nel 1970 con Julia Thorne Stimson (1944 \u2013 2006), da cui ha avuto due figlie: Alexandra (nata il 5 settembre 1973) e Vanessa Bradford (nata il 31 dicembre 1976). La coppia ha divorziato nel 1988. In seguito Kerry si \u00e8 sposato nel 1995 con Teresa Heinz, madre di tre figli, avuti dal senatore degli Stati Uniti d'America Henry John Heinz III, del quale era rimasta vedova nel 1991.\nLegami di parentela.\nBruce e Kristine Harrison, fondatori del Waikiloa-base Forest Family Project, sostengono di avere trovato un legame di parentela fra Bush e Kerry. Secondo questi studi, la scelta alle elezioni presidenziali sarebbe stata fra due candidati cugini."}
{"id": "14442", "revid": "438678", "url": "https://it.wikipedia.org/wiki?curid=14442", "title": "Il giocatore - Rounders", "text": "Il giocatore - Rounders (\"Rounders\"), noto anche come Il piacere del rischio, \u00e8 un film del 1998 diretto da John Dahl.\nTrama.\nMike McDermott \u00e8 uno studente di giurisprudenza che si paga gli studi grazie alla sua bravura nel poker. Per fare il \"grande salto\" una sera decide di sfidare Teddy KGB, uno strozzino di origine russa che gestisce un club privato, ma la partita si chiude miseramente per lui, che infatti perde 30.000$.\nPassati nove mesi da questa dura sconfitta, Mike ha ormai mollato il poker e per mantenersi all'universit\u00e0 lavora come fattorino per il suo caro amico e giocatore Joey Knish. Le cose si complicano quando esce di prigione il suo vecchio amico Lester \"Verme\" Murphy, che si indebita subito di 15.000$ con Grama, uno scagnozzo di Teddy KGB, e di 7.000$ con il \"Chesterfield\", un club gestito dalla bella Petra.\nVerme e Mike cercano insieme di recuperare la somma, ma durante una partita di 7 card stud insieme a dei poliziotti, in cui Mike da solo era gi\u00e0 riuscito a recuperare la somma, a causa di Verme, che viene scoperto a barare, i due vengono duramente picchiati e privati della vincita. Dopo il pestaggio, Verme scappa e Mike si trova da solo a risarcire tutti i debiti dell'amico.\nIl ragazzo chiede dei soldi a Knish, che per\u00f2 non si pu\u00f2 permettere una tale cifra, per poi rivolgersi al professor Abe Petrovsky, che capisce che il futuro di Mike \u00e8 il gioco e gli concede un prestito di 10.000$.\nCon il prestito ricevuto dal suo professore, Mike sfida di nuovo Teddy KGB a una partita testa a testa. La partita viene vinta dal ragazzo, che con i 20.000$ ottenuti pu\u00f2 ripagare buona parte dei debiti, ma questi viene stuzzicato da Teddy a giocarsi questa somma contro i restanti 20.000$ che lo strozzino ancora ha dalla vincita precedente contro di lui. Mike accetta e, dopo una dura partita, riesce a sconfiggere Teddy KGB vincendo 60.000$, con i quali paga tutti i debiti riuscendo inoltre a tenerne da parte 30.000, che utilizzer\u00e0 per tentare di vincere a Las Vegas il \"Main Event\" delle WSOP.\nAccoglienza.\nAlla sua uscita nelle sale, il film ottenne un modesto successo al botteghino, incassando poco meno di 23 milioni di dollari negli Stati Uniti contro un budget di 12 milioni. Guadagn\u00f2, inaspettatamente, molto di pi\u00f9 con l'home video nei primi anni 2000 quando, con il boom del poker, divent\u00f2 un film di culto per gli appassionati del gioco."}
{"id": "14443", "revid": "322321", "url": "https://it.wikipedia.org/wiki?curid=14443", "title": "Biancavilla", "text": "Biancavilla (\"Biancavidda\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nGeografia fisica.\nIl comune \u00e8 situato alle falde dell'Etna, a 513 metri sul livello del mare, a nord-ovest della citt\u00e0 di Catania, su un lastrone magmatico che strapiomba sulla valle del Simeto a meno di 4\u00a0km in linea d'aria dal fiume.\n\u00c8 un comune appartenente al Parco dell'Etna ed \u00e8 adiacente a quello dei Nebrodi. In giornate terse il panorama permette di distinguere le colline dell'alto Calatino.\nTerritorio.\nIl territorio comunale, ovvero la parte maggiormente abitata, si estende lungo una zona di bassa montagna in una zona boscosa mentre tutto il territorio generalmente condivide la sommit\u00e0 dell'Etna in un punto geometrico teorico con altri nove comuni, in direzione sud-ovest, fino al fiume Simeto, e scorre come una lunga colata lavica dalla sommit\u00e0 dell'Etna con un dislivello complessivo di oltre 3.000 metri. Comprende ettari del Parco dell'Etna a cui partecipano altri 10 comuni pedemontani. Confina a nord-ovest con il comune di Adrano, a nord-est con Ragalna e Belpasso, a sud-est con quello di Santa Maria di Licodia e Patern\u00f2, a sud-ovest con il comune di Centuripe.\nClima.\nIn base ai dati dell'Osservatorio Astrofisico di Catania il clima della cittadina \u00e8 mediterraneo con caratteristiche continentali, con grandi estremi; la temperatura media nel mese di gennaio \u00e8 di 4\u00a0\u00b0C, nel mese di luglio di 19\u00a0\u00b0C con una media annuale di 12\u00a0\u00b0C.\nBiancavilla \u00e8 caratterizzata da: autunni fino a novembre generalmente miti, ma che iniziano verso la fine del mese a portare pioggia e freddo; inverni freddi, con precipitazioni nevose talvolta anche a carattere di blizzard che durano giorni interi; le primavere sono abbastanza fresche, con piogge e non rare grandinate; infine le estati sono molto miti con temperature che nei valori estremi non arrivano solitamente oltre i 39\u00a0\u00b0C, e in questa stagione si hanno molte giornate di sole ma non \u00e8 strano imbattersi in piogge, soprattutto durante i pomeriggi ad inizio e fine stagione. Le notti sono abbastanza fresche.\nGeologia.\nIgnimbrite di Biancavilla-Montalto.\nNelle vicinanze dell'abitato di Biancavilla, all'interno del Vallone San Filippo, a contatto con i cumulo - duomi del Monte Calvario, \u00e8 presente il deposito lavico noto come ignimbrite di Biancavilla-Montalto, formatosi nel periodo pleistocenico a seguito di numerose stratificazioni eruttive dell'Etna.\nImpatto ambientale.\nPer alcune sue modalit\u00e0 di cristallizzazione, di tipo asbestiforme, la fluoro-edenite presente nei depositi \u00e8 oggetto di attenzione per la potenziale azione carcinogena, che si manifesta con lo sviluppo di mesoteliomi pleurici e peritoneali.\nLo sviluppo tumorale \u00e8 confermato solo da alcuni \"fattori ambientali vulcanici\" ovvero un'elevata concentrazione di alcuni elementi (HCO3- ,SO4, SiO4, silicato, X2-Si8O22(OH)2, Ca, Mg, F, Cl, B, Mn, Fe e V) nelle acque provenienti dalle falde del vulcano Etna, e anche la concentrazione di altri elementi detti Inosilicati asbestiformi Anfibolici, classificati come Fluoro-edenite (NaCa2Mg5(Si7Al) O22F2) trovati nelle cave in aree vulcaniche di natura ignimbritica (cio\u00e8 fibre nel sistema di fratture centrali con minerali ricchi di fluoro, innanzitutto presenti nei pori e cavit\u00e0 delle rocce ricche di fluoroapatite).\nSismicit\u00e0.\nLa mappa di pericolosit\u00e0 sismica considera include l'area di Biancavilla in una zona a \"pericolosit\u00e0 alta\"\nOrigini del nome.\nUn gruppo di esuli albanesi, giunti in Sicilia nel XV secolo a causa delle pressioni islamiste turco-ottomane, decise di cercare riparo nel territorio ispanico-aragonese di Sicilia sulle falde dell'Etna, fondando nel 1482 una propria comunit\u00e0 nota inizialmente come \"Terra di Callicari\". Il centro fu poi chiamato o noto come \"Casale dei Greci\", \"Poggio Rosso\" o in latino \"Albavillae\", per giunger poi, dal 1599, al nome di Biancavilla, forse in omaggio alla regina Bianca di Navarra.\nStoria.\nEt\u00e0 antica.\nGrazie all'abbondante presenza di sorgenti naturali e di grotte laviche, il territorio di Biancavilla fu abitato sin dal paleolitico superiore, dai Sicani prima, e dai Siculi dopo, come testimoniato dai reperti conservati presso il museo civico di Adrano ritrovati in diversi siti archeologici esistenti anche all'interno dell'attuale centro abitato, ma fu successivamente abbandonato.\nEt\u00e0 medievale.\nLa fondazione dell'abitato risale al XV secolo, quando un gruppo di profughi \"arb\u00ebresh\u00eb\" provenienti dai Balcani (dall'Albania e successivamente dalla Morea), guidati da Cesare Masi (\u00c7ezari M\u00ebzi), ottennero il permesso di abitare nel sito, dal conte Gian Tommaso Moncada, il quale chiese e ottenne la \"licentia populandi\" dai presidenti del Regno di Sicilia Santapau e Centelles. Detto privilegio venne confermato nel 1501 dal conte Guglielmo Moncada e nel 1502 dal figlio Antonio. Successivamente, nel 1504 i tre privilegi furono redatti in forma pubblica con un nuovo atto, firmato dal giudice Ferdinando Marchisio e dal notaio Luigi Passitano mentre \u00e8 datata 1568, la conferma di D. Cesare, figlio di D. Francesco, primo principe di Patern\u00f2.\nLa colonia fu insediata nella zona allora chiamata Callicari o Poggio Rosso, luogo probabilmente dell'antica Inessa. Gli albanesi, professanti il rito \"greco\", portarono con s\u00e9 l'icona della Madre di Dio dell'Elemosina, tuttora oggetto di speciale e ininterrotta devozione.\nIn pochi anni la colonia albanese crebbe, grazie alle condizioni di privilegio concesse dai feudatari Moncada, Principi di Patern\u00f2. Non si conosce molto sull'attivit\u00e0 civile e religiosa della colonia, poich\u00e9 gli albanesi non lasciarono nessuno scritto, tranne che si esercit\u00f2 il rito greco per quasi un secolo e che quando non esistette pi\u00f9 un sacerdote per officiare il rito, veniva un \"pap\u00e0s\" tutti gli anni delle colonie albanesi della provincia di Palermo per amministrare la Pasqua ai fedeli secondo i propri riti.\nNel tempo la posizione geografica nonch\u00e9 la lontananza rispetto agli altri profughi albanesi port\u00f2 probabilmente alla scomparsa e alla decadenza della componente originaria albanese a Biancavilla e a far prevalere cos\u00ec progressivamente la componente locale siciliana. Biancavilla fu sempre compresa nel feudo di Adern\u00f2 e nel XVI secolo \u00e8 citato col nome di Casale dei Greci.\nEt\u00e0 moderna.\nIl culto di San Placido, Patrono della citt\u00e0, si diffuse a Biancavilla nel XVII secolo, quando l'abate del vicino monastero di Santa Maria di Licodia nel 1602 alla chiesa madre cittadina le reliquie del santo, il cui culto si era diffuso in tutta la Sicilia, a seguito del rinvenimento a Messina di numerosi resti di martiri nella chiesa di San Giovanni Battista.\nSan Placido fu dichiarato patrono e protettore della terra di Biancavilla, il 23 settembre 1709 dal vescovo di Catania Mons. Andrea Riggio, \u201cper essere sfuggiti alla crudele strage (terremoto gennaio 1693 che distrusse Catania e tutta la Sicilia orientale) [...] perch\u00e9 in futuro (la terra di Biancavilla) non sia distrutta dall'eccidio del terremoto e [...] perch\u00e9 questa devozione rimanga salva nel ricordo dell'evento\u201d.\nIl Suo \"patronato\" si inserisce cos\u00ec a quelli pi\u00f9 antichi \"ab immemorabile\" che la citt\u00e0 ha riservato sin dalla sua fondazione alla Madonna dell'Elemosina e a San Zenone martire d'Arabia.\nEt\u00e0 contemporanea.\nNel corso del Seicento e del Settecento si forma una borghesia sufficientemente agiata, ma anche un forte bracciantato e un ceto contadino che si caratterizza per la forte politicizzazione, che sfoci\u00f2 nelle rivolte del 1848 e del 1860 per la questione delle terre demaniali. Biancavilla fu, infatti, uno dei comuni etnei pi\u00f9 irrequieti, che prese parte a tutti i moti rivoluzionari e antiborbonici dal 1820 al 1860, evidenziando che la scena politica locale fu dominata principalmente dalla famiglia Biondi.\nIl \"Casino dei Civili\" (oggi Circolo Castriota) fu simbolo contro cui si rivolse la rabbia popolare; le stesse caratteristiche ebbe la rivolta della \"paglia\" nel 1923. Nell'immediato dopoguerra si assistette ad un singolare avvenimento ricordato come \"lo sciopero al contrario\": ai contadini era stato intimato di lasciare alcune terre di propriet\u00e0 del demanio, ma senza quelle terre tanta gente sarebbe stata costretta alla povert\u00e0; cosicch\u00e9 i contadini occuparono anche le terre fino ad allora lasciate libere, presidiandole con turni di lavoro anche notturni. Dopo qualche mese lo Stato, con decreto, lasci\u00f2 quelle terre ai biancavillesi.\nIl periodo successivo fu caratterizzato da eruzioni dell'Etna, da epidemie, dalla siccit\u00e0 e da diverse vicende belliche, che tuttavia interessarono solo marginalmente la citt\u00e0. La fortunata combinazione fu attribuita all'intercessione della Madonna dell'Elemosina. Il 3 ottobre 1948 l'icona della protettrice, venne solennemente incoronata con decreto del Ven.le Capitolo Vaticano, e il consiglio comunale deliber\u00f2 l'atto di consacrazione della citt\u00e0 alla Beata Vergine Maria dell'Elemosina.\nOggi Biancavilla \u00e8 un importante centro di produzione e commercio di mandorle, uva, agrumi, mele ortaggi e fichi d'India. Estesi sono i boschi e i pascoli permanenti. Aziende artigiane operano nei settori alimentari, del vestiario, del mobilio, dei materiali da costruzione.\nEventi sismici.\nAlle ore 02:34 CEST del , la citt\u00e0 \u00e8 stata colpita da un terremoto di magnitudo 4.8, con epicentro localizzato in territorio di Santa Maria di Licodia, a circa 1 km da Biancavilla. Il sisma ha comportato numerosi danni ad edifici scolastici, chiese ed abitazioni private. Precedentemente, eventi di pari gravit\u00e0 si erano verificati nel maggio 1898 (magnitudo 4.0), nell'aprile 1984 (M 3.5). L'evento di maggiore magnitudo in area etnea coinvolgente Biancavilla, risale al terremoto del 20 febbraio 1818 (M 6.3).\nSimboli.\nLo stemma \u00e8 composto dai seguenti simboli:\nNel gonfalone, lo stemma riprodotto su petto d'aquila rappresenta il simbolo dell'eroismo, quello dimostrato in sommo grado dallo Scanderberg (Giorgio Castriota), il quale non si pieg\u00f2 mai alla volont\u00e0 dei nemici turchi e fu sempre vittorioso in tutte le battaglie contro di loro.\nOnorificenze.\nLe onorificenze assegnate alla citt\u00e0 di Biancavilla in vari periodi sono elencate in:\nMonumenti e luoghi d'interesse.\nArchitetture religiose.\nLe architetture religiose di Biancavilla sono state edificate principalmente in stile barocco siciliano, ma dal Settecento si determin\u00f2 lo sviluppo ancora attuale, soprattutto nelle chiese dove \u00e8 conservato la maggior parte del patrimonio artistico, con edifici risalenti ai primi dell'Ottocento e altre architetture appartenenti alla fine del Novecento:\nSociet\u00e0.\nEvoluzione demografica.\nLa demografia ISTAT della citt\u00e0 fino al 2011:\nTradizioni e folclore.\nLa Santa Pasqua, il giorno della Resurrezione di Ges\u00f9, si avvia con le celebrazioni liturgiche e la santa messa del mattino, e prosegue con la rappresentazione denominata \"A Paci\".\nLa statua dell'Angelo esce dalla chiesa dell'Annunziata accompagnata da musiche di banda e si reca nella Matrice verso la statua di Ges\u00f9. La statua dell'Angelo \"balla\" con dei frutti di fave (\"faviani\") legati alla gamba destra e sfilano davanti a Lui la banda e le confraternite con in testa gli \"stinnardi (stendardi)\". Di nuovo viene portato a spalla verso la chiesa dell'Annunziata dove incontra la statua della Madonna. Le due statue ritornano alla Matrice dove li aspetta la statua del Cristo resuscitato, che viene portata fuori. Proprio davanti alla chiesa il tanto atteso incontro tra la Madonna ed il Figlio Risorto.\nGastronomiche.\nLe tradizioni gastronomiche tramandano la preparazione delle conserve, come le olive, i capperi e i carciofi sott'olio e sott'aceto preparate per le festivit\u00e0 Pasquali. La tradizione \u00e8 anche nell'uso dei \"buttigghi\", una passata di pomodoro preparata tra agosto e settembre, fatta in casa, alla cui produzione partecipano tutti i componenti familiari. Il Luned\u00ec dell'Angelo segna la fine delle festivit\u00e0 minori e viene festeggiata con la \"manciata\", un fastoso pranzo tra amici e parenti, con doppi primi piatti, tripli secondi piatti a base di carne e i dessert.\nSan Martino.\nIl giorno di San Martino si \"spilla\" il Vino novello prodotto dalle vendemmie dell'anno nei vigneti delle contrade a nord della citt\u00e0. Il vino locale (\"vinu de vigni\") \u00e8 prodotto ancora nei secolari palmenti ha una gradazione alcolica moderata, viene da cultivar di antico lignaggio, \u00e8 di colore rosso cupo e rosato, denso e pastoso con profumi delicati non aspri. Viene maturato ancora in botti di rovere del XVI secolo.\nLa prima degustazione del vino avviene in boccali di terracotta, accompagnato da biscotti secchi (\"ad esse\").\nLe novene.\nIn vari periodi, nei mesi di maggio, aprile e dicembre per tradizione i fedeli seguono una serie di Sante messe con gruppi di preghiera, chiamate \"novene\". Questo periodo varia da una settimana ad un mese.\nNei primi del Novecento, nel periodo natalizio si eseguivano le \"novene\" . Erano dei canti tradizionali che i suonatori di zampogna e ciaramella effettuavano presso gli \"altarini\" (simulacri dedicati alla Madonna o alla Sacra Famiglia) abbelliti con fiori di z\u00e0gara e arance. I canti perduravano per due settimane fino al Natale, ed erano propiziati con offerte devozionali.\nI gruppi religiosi e le confraternite\nCultura.\nArchitettura.\nL'architetto milanese Carlo Sada, autore di numerosi progetti nel capoluogo etneo, progett\u00f2 per la Basilica collegiata Maria SS. dell\u2019Elemosina sia la torre campanaria (la pi\u00f9 alta della provincia di Catania), che il prospetto; suoi sono inoltre i prospetti della Chiesa di Santa Maria Annunziata e della Chiesa di Santa Maria del Rosario.\nArte.\nUn'icona bizantina della \"Madonna dell'Elemosina\" (o della Misericordia), che la tradizione ininterrotta vuole sia stata portata dai profughi albanesi, \u00e8 detta \"di San Luca\" e ha il volto dal colorito bruno, insieme ad un reliquiario d'argento di san Zenone, ad una croce di legno, e una campana.\nL'abside della chiesa di Santa Maria dell'Elemosina, la principale del comune, ha interessanti affreschi storici-religiosi di fine Ottocento sulla vicenda della fondazione degli esuli albanesi che costruirono il centro. \nDiverse strutture religiose ospitano affreschi del pittore Giuseppe Tamo da Brescia.\nTeatro.\nNel Seicento, su impulso di alcune accademie teatrali (soprattutto \"La Fenice e i Rinnovati\" e gli \"Audaci\") nacque il pensiero di mettere in vivo le proprie opere attraverso la rappresentazione teatrale e la costruzione di un teatro, \"La Fenice\".\nL'esperienza teatrale, fortemente improntata sui modelli spagnoli, era molto diffusa nei paesi e si realizzava durante le feste patronali, a Natale e nelle principali ricorrenze religiose, oltre che in occasioni private. Vennero rappresentate commedie degli autori accademici siciliani, del catanese Squillaci, del siracusano Arezzo e del palermitano Pandolfo e del Belando (detto il Cataldo siculo). Altre opere dei commediografi Maiorana, del Cavanna e dell'Errico, nominate ne \"La Babilonia distrutta\", \"L'Occhiale appannato\", \"Le Rivolte di Parnaso\", \"Le Guerre di Parnaso\", la tragedia \"Notte di Palermo\" e il melodramma \"La Dalila\". Il teatro si rovin\u00f2 con gli anni: difatti, per somma incuria e per mancati restauri, venne abbandonato sin dalla met\u00e0 del Novecento e riebbe i suoi fasti solo agli inizi del nuovo millennio con un restauro integrale a opera della pubblica amministrazione.\nMusica.\nBanda musicale.\nIl primo corpo bandistico biancavillese nacque verso il 1862. Fino alla fine del secolo fu sovvenzionato dal Comune che ha provveduto ad ingaggiare illustri maestri provenienti da diverse parti della regione e anche oltre. A partire dai primi del '900 si sono succedute diverse organizzazioni che hanno gestito la banda musicale di Biancavilla, tra queste ricordiamo l'associazione \"Vincenzo Bellini\", guidata dal M\u00b0 don Giosu\u00e8 Chisari, che ha operato dal 1986 al 2003.\nDall'anno 2010 ad oggi la banda musicale di Biancavilla porta la denominazione di Orchestra di fiati \"Arturo Toscanini\" ed \u00e8 diretta dal maestro biancavillese Carmelo Galizia.\nMusica jazz.\nBiancavilla ospita da diversi anni un piccolo jazz club (\"Etna Jazz Club\"), che ha visto esibirsi anche artisti di fama internazionale.\nMedia.\nStampa.\nFra le testate giornalistiche della carta stampata si annoverano: Biancavilla Notizie, edita negli anni '90 dal Comune, Bloc Notes della Pro Loco di Adrano, Symmachia dell'omonima associazione culturale.\nInformazione online.\nDal 2014 viene pubblicato il quotidiano \"online\" \"Biancavilla Oggi\", la prima testata sul \"web\" interamente dedicata alla cittadina etnea. Successivamente, nel 2016, nacque la testata \"online\" \"Yvii24.it - L'informazione ai piedi dell'Etna\".\nRadio.\nNel corso degli anni a Biancavilla sono nate varie emittenti radiofoniche come Top Etna Radio (FM 90.6), Radio K2 (FM 92.1), Radio Antenna1 (FM 95.4) e Radio Studio 88 (FM 87,5) con programmazione spalmata sulle 24 ore, occupando diverse fasce orarie con musica, sport, intrattenimento e notizie.\nTelevisione.\nLa TV biancavillese \"Video Star\", fondata nel 1986 si occupa di cronaca, notizie e quant'altro riguardi Biancavilla, in tutti i suoi aspetti popolari e amministrativi.\nA seguire, nel 2013, \u00e8 stata fondata una nuova emittente televisiva, \"YVII TV\" che grazie ad una copertura regionale intrattiene il pubblico biancavillese e non solo, grazie anche ai vari format autoprodotti.\nCucina.\nBiancavilla ha una sua produzione di prodotti di pasticceria e gastronomia;\ntra di esse sono lo Scumuni, il gelato tradizionale di cioccolato e zabaione; le Granite di fabbricazione artigianale, il biscotto ricoperto di cioccolata chiamato \"bersagliere\", e prodotti dolciari da forno come \"iris\" e cornetti; le paste di mandorla prodotte con mandorle e zucchero, la pasticceria mignon e cioccolateria prodotta dai pasticceri del luogo, i Cannoli siciliani, con crema, ricotta e canditi; le torte alla crema, guarnite a crema pasticcera, gli arancini le pizzette e la scacciata, fatta con formaggio tuma, e i mastazzoli, dolci siciliani fatti con ficodindia dell'Etna.\nEconomia.\nBiancavilla \u00e8 un grosso centro agricolo della provincia catanese. Estesi sono soprattutto i boschi, date le vicinanze al parco etneo, ma non mancano i pascoli permanenti, e aziende artigiane che operano nei settori alimentari, come nella produzione e commercio di mandorle, uva, agrumi, fichi d'India; aziende del vestiario, del mobilio, dei materiali da costruzione e diverse concessionarie automobilistiche.\nAgricoltura.\nL'economia si basa principalmente sull'agricoltura; in particolare si producono ficodindia dell'Etna (\"ficurinnia\") specialmente \"fioroni\" ottenuti da una seconda fioritura, sino agli anni settanta da mandorle dolci, le olive con la DOP Nocellara dell'Etna, le pregiate arance rosse, tarocchi e prodotti ortofrutticoli di notevole qualit\u00e0. Ottima la produzione nel territorio di uve e vini da tavola come il pregiato Etna Rosso. La trasformazione dei prodotti avviene nei Palmenti e frantoi oleari del territorio a dare Olio d'oliva di qualit\u00e0.\nSviluppato anche l'allevamento soprattutto di bovini, ovini, caprini e equini, dovuto alla presenza nel territorio di vasti pascoli a foraggio e fieno.\nFiere e mercati.\nNel mese di aprile si teneva una fiera agricola, mentre nel mese di luglio si teneva una fiera dell'artigianato locale . Ogni mercoled\u00ec mattina si svolge il mercato settimanale locale.\nTurismo.\nIl piano commerciale - turistico mette in evidenza numerosi centri di ristorazione nel territorio, centri di lavorazione artigianale della pietra lavica, lavorazione della ceramica e vendita varia di oggetti artistici.\nDagli inizi degli anni novanta vi si \u00e8 sviluppato il settore turistico, con la pineta, estesa fino a lambire la localit\u00e0 di Serra la Nave e l'Osservatorio Astrofisico dell'Universit\u00e0 degli Studi di Catania (a quota 1750 m) e i sentieri curati dall'Ente Parco dell'Etna. Sono presenti diversi alberghi e dei B&amp;B.\nInfrastrutture e trasporti.\nStrade.\nLe strade extraurbane mettono in collegamento Biancavilla con Catania e i comuni pedemontani attraverso la SS 284 mentre il territorio a nord-ovest e sud-est verso i comuni di Adrano e Santa Maria di Licodia \u00e8 collegato dalla SP 220-II, a nord dalla SP 80 verso la pineta (in lingua siciliana: \u00f2 voscu) e la stazione turistica del versante Sud dell'Etna. A sud dalla SP 44 verso il comune di Centuripe (EN). Il territorio a valle, verso il fiume Simeto, \u00e8 collegato tramite la SS 121, a destra verso i comuni di Regalbuto, Troina (EN) e Nicosia (EN) e a sinistra verso le contrade Sferro e Schettino e la citt\u00e0 di Patern\u00f2. Di recente costruzione la Circumvallazione Nord che collega velocemente Piazza Sgriccio con lo svincolo della SS 284.\nLe strade urbane di Biancavilla sono disposte a scacchiera, nella parte superiore il viale Cristoforo Colombo, (in lingua siciliana: circumvallaz\u00econi) mentre nella parte inferiore le vie Innessa, viale Europa e via del Mietitore, (in lingua siciliana: quarteri spartiviali), assicurano la viabilit\u00e0 del perimetro del comune biancavillese. Inoltre la via Cristoforo Colombo e la via Vittorio Emanuele, a sud-est, confluiscono nella via Arti e Mestieri, collegando la SP 220-II, verso il comune di Santa Maria di Licodia. Dalla SS 284, tramite la SP 80 si arriva a piazza Roma, centro cittadino con la superba Pontificia Basilica di Santa Maria dell'Elemosina, attraverso le vie Marconi, via Mongibello e via San Giovanni Bosco. La via principale \u00e8 la via Vittorio Emanuele che da sud-est a nord-ovest, ha inizio dalla via Arti e Mestieri arrivando fino a piazza Sgriccio, immettendo al viale dei Fiori verso il comune di Adrano.\nFerrovie.\nBiancavilla \u00e8 servita dai treni e dalle autolinee della Ferrovia Circumetnea (F.C.E.) che dal 1898 attua il collegamento da e per Catania e verso Randazzo e Riposto. Il servizio ferroviario disponeva in origine di 2 stazioni, una principale posta in zona sud, e di una seconda in via Cristoforo Colombo. Nel 2015 con l'ammodernamento della linea Patern\u00f2-Adrano, le stazioni sono aumentate a quattro: Poggio Rosso, Centro, Colombo e Pozzillo. Lungo via Cristoforo Colombo, invece, sono disposte le fermate del servizio gommato, con partenze mattutine e serali ad ogni ora. La linea ferroviaria nell'ultimo decennio \u00e8 stata oggetto di ammodernamenti con interramento dei binari in galleria, nell'ambito del previsto potenziamento della Metropolitana di Catania tra il capoluogo e le citt\u00e0 pedemontane. Il servizio \u00e8 svolto tramite la Direzione di Esercizio in via Caronda a Catania e le numerose stazioni locali. A valle il territorio \u00e8 attraversato dalla dismessa linea delle Ferrovie dello Stato Motta - Regalbuto che supera il fiume Simeto, in contrada \"Ponte Barca di Biancavilla\", attraverso un ardito ponte in curva ad archi .\nAmministrazione.\nGemellaggi.\nLa citt\u00e0 di Biancavilla \u00e8 recentemente gemellata con:\nSport.\nCalcio.\nL\"Accademia Sportiva Biancavilla\" nata nel 1965, dopo aver disputato per tanti consecutivi i campionati di Seconda Categoria, negli anni 90 venne promossa in Prima Categoria, rimanendoci fino alla sua scomparsa nel 2003.\nL\"A.S.D. Biancavilla\" \u00e8 stata la prima squadra biancavillese a raggiungere prima il campionato di Promozione a fine della stagione 2006-2007 per poi raggiungere l'Eccellenza a finire della stagione 2007-08, la squadra fondata nel 2005, era partita dalla Terza Categoria, ha giocato nel massimo campionato regionale per due anni consecutivi ad ottimi livelli prima che la squadra con tutta la sua dirigenza decidesse di trasferirsi ad Adrano con il nome di Biancadrano, l'anno dopo Adrano; infine, a partire dal campionato 2012-2013, la squadra \u00e8 stata ceduta ad una cordata di imprenditori di Patern\u00f2.\nL\"A.S.D. Cometa Calcio Biancavilla 1990\" (Dopo aver cambiato nome e presidente riconosciuta come: A.S.D. Calcio Biancavilla 1990) gioca nel campionato di Promozione, nel 2015/2016 arrivando prima in campionato \u00e8 approvata cos\u00ec in Eccellenza. Nel campionato 2018-19 \u00e8 riuscita a vincere la finale nazionale dei playoff contro il Canicatt\u00ec e quindi \u00e8 stata promossa in serie D.\n\u00c8 stata cinque stagioni associata al C.S.I., ufficialmente dal 1990 associata alla F.I.G.C..\nInfine ci sono l\"A.S.D. Atletico Biancavilla\" in Seconda Categoria e l\"A.C. Real Biancavilla\" in Terza Categoria.\nAltri sport.\nMolto praticata \u00e8 l'atletica leggera che con diverse associazioni con la Marathon Club. L'unica infrastruttura sportiva comunale a disposizione per il calcio, l'atletica e il tennis \u00e8 lo Stadio Comunale \"Orazio Raiti\" nato negli anni '60 del ventesimo secolo."}
{"id": "14445", "revid": "289247", "url": "https://it.wikipedia.org/wiki?curid=14445", "title": "Hildegard von Bingen", "text": ""}
{"id": "14447", "revid": "1305772", "url": "https://it.wikipedia.org/wiki?curid=14447", "title": "Jim Clark (disambigua)", "text": "Jim Clark si riferisce a vari personaggi omonimi:"}
{"id": "14451", "revid": "1590006", "url": "https://it.wikipedia.org/wiki?curid=14451", "title": "Indice dei libri proibiti", "text": "L'Indice dei libri proibiti (in latino Index librorum prohibitorum) fu un elenco di pubblicazioni proibite dalla Chiesa cattolica, creato nel 1559 da papa Paolo IV. L'elenco fu tenuto aggiornato fino alla met\u00e0 del XX secolo e fu soppresso dalla Congregazione per la dottrina della fede il 4 febbraio del 1966. Dal 1571 al 1917 il compito della compilazione del catalogo dei libri proibiti fu di competenza della Congregazione dell'Indice.\nStoria.\nI precedenti.\nSin dalle sue origini le lotte della Chiesa contro le eresie comportarono la proibizione di leggere o conservare opere considerate eretiche: il primo concilio di Nicea (325) proib\u00ec le opere di Ario, papa Anastasio I (399-401) quelle di Origene, nel 405 Innocenzo I scrisse una lista di libri apocrifi, papa Leone I (440-461) proib\u00ec i testi manichei.\nIl secondo concilio di Nicea (787) stabil\u00ec che i libri eretici rinvenuti dovessero essere immediatamente consegnati al vescovo, un altro concilio nell'868 condann\u00f2 al rogo le opere di Fozio, nel 1140 furono condannate al rogo opere di Pietro Abelardo e Arnaldo da Brescia, nel 1239 il Talmud, e nel 1327 opere di Francesco Stabili. Un concilio a Tolosa nel 1229 giunse a proibire ai laici francesi il possesso di copie della Bibbia; nel 1234 un altro concilio, Tarragona, ordin\u00f2 il rogo delle traduzioni della Bibbia in lingue volgari.\nL'invenzione della stampa a caratteri mobili (met\u00e0 XV secolo) moltiplic\u00f2 la possibilit\u00e0 di diffusione anche delle opere potenzialmente eretiche. La Santa Sede prese dunque provvedimenti nel tentativo di controllare tutto ci\u00f2 che veniva stampato. Nel giro di pochi decenni si ebbero due bolle papali dedicate espressamente alla censura dei testi scritti. La prima fu la \"Inter multiplices\" di Innocenzo VIII (1487), \"il primo provvedimento censorio a vasto raggio\", volto a limitare la diffusione dei testi stampati, la quale introduceva la censura preventiva, ovvero la necessit\u00e0 per ogni libro che andava in stampa di ricevere una approvazione da parte dei vescovi. Tale compito per il solo territorio di Roma era affidato al Maestro del S. Palazzo. Successivamente nel 1515 fu la volta della bolla pontificia \"Inter Sollicitudines\", di Leone X, (4 maggio 1515), che istituiva l'imprimatur utilizzato ancora oggi. La Facolt\u00e0 di teologia dell'Universit\u00e0 di Lovanio pubblic\u00f2 suoi Indici negli anni 1546, 1550 e 1552. Anche il re di Francia si mosse nella stessa direzione: l'Universit\u00e0 della Sorbona (Parigi) pubblic\u00f2 Indici della censura libraria negli anni 1544, 1545, 1547, 1549, 1551 e 1556.\nNel 1542 papa Paolo III istitu\u00ec la Sacra Congregazione della romana e universale inquisizione (bolla \"Licet ab initio\" del 21 luglio 1542), affidandole il compito di \"mantenere e difendere l'integrit\u00e0 della fede, esaminare e proscrivere gli errori e le false dottrine\". Il primo presidente della congregazione fu il cardinale Giovanni Pietro Carafa, futuro papa Paolo IV. La congregazione pubblic\u00f2 il primo Indice dei libri proibiti. Nel 1543 il Consiglio dei Dieci della Repubblica di Venezia affid\u00f2 agli \"Esecutori contro la Bestemmia\" il compito di sorvegliare l'editoria, con facolt\u00e0 di multare chi stampava senza permesso: nel 1549, ad opera di monsignor Giovanni della Casa, fu pubblicato un \"Catalogo di diverse opere, compositioni et libri, li quali come eretici, sospetti, impii et scandalosi si dichiarano dannati et prohibiti in questa inclita citt\u00e0 di Vinegia\": l'elenco comprendeva 149 titoli e riguardava per lo pi\u00f9 opere tacciate di eresia. Il testo proibiva la pubblicazione delle opere dei teologi protestanti, dei primi riformati italiani che avevano ormai scelto la via dell'esilio (Ochino, Vermigli, Curione, ecc.), dei testi pi\u00f9 noti della produzione di area valdese (dal \"Beneficio di Cristo\" all\"Alfabeto cristiano di Vald\u00e9s\"), infine dei classici della polemistica antipapale (come i testi di Marsilio da Padova e le opere di autori coevi residenti in Italia, quali Bernardino Tomitano).\nLa proibizione fin\u00ec per non essere applicata grazie all'opposizione dei librai e dei tipografi. In una lettera del 27 giugno 1557 diretta all'inquisitore di Genova, il commissario Michele Ghislieri esprimeva sue assolute riserve su alcune specie di proibizioni:\nIl primo Indice (1559).\nTra i compiti della Santa Inquisizione vi era anzitutto la vigilanza sulle nuove pubblicazioni e la proibizione dei libri contenenti proposizioni eretiche, compito affidato a una commissione di cardinali e collaboratori, finanziariamente indipendente dalla Curia romana. Nel 1557 Paolo IV (1555-1559) incaric\u00f2 i cardinali inquisitori di redigere un elenco, o indice, dei libri proibiti. Il primo Indice, detto \"Indice Paolino\", fu promulgato con un decreto affisso a Roma il 30 dicembre 1558. Il decreto dell'Inquisizione romana prescriveva, pena la scomunica, \u00abChe nessuno osi ancora scrivere, pubblicare, stampare o far stampare, vendere, comprare, dare in prestito, in dono o con qualsiasi altro pretesto, ricevere, tenere con s\u00e9, conservare o far conservare qualsiasi dei libri scritti e elencati in questo Indice del Sant'Uffizio\u00bb. L'elenco dei libri proibiti (\"Cathalogus librorum Haereticorum\") era diviso in tre parti: a) autori (di essi erano proibite \"tutte\" le loro opere); b) libri (conteneva 126 titoli di 117 autori); c) opere anonime (l'elenco comprendeva 332 opere).\nVi erano inoltre elencate 45 edizioni proibite della Bibbia, oltre a tutte le Bibbie nelle lingue volgari, in particolare le traduzioni tedesche, francesi, spagnole, italiane, inglesi e fiamminghe. Veniva condannata l'intera produzione di 61 tipografi (prevalentemente svizzeri e tedeschi): di essi erano proibiti tutti i libri, anche quelli riguardanti argomenti non religiosi, in qualsiasi lingua e di qualsiasi autore; questa disposizione aveva l'obiettivo di scoraggiare gli editori a pubblicare autori protestanti di lingua tedesca. Infine si proibivano intere categorie di libri, come quelli di magia cerimoniale.\nTra i libri inizialmente proibiti c'erano: il \"Talmud\", tutte le opere di Luciano di Samosata, di Agrippa di Nettesheim, di Ortensio Lando, di Guglielmo di Ockham, di Niccol\u00f2 Machiavelli, \"Il Novellino\" di Masuccio Salernitano, il \"Decameron\" di Giovanni Boccaccio e il \"De Monarchia\" di Dante Alighieri.\nIl papa recep\u00ec il decreto dell'Inquisizione romana con la bolla \"Cum ex apostolatus officio\", pubblicata il 15 marzo 1559. Gian Pietro Carafa, che da cardinale era stato il primo presidente della Santa Inquisizione, attribu\u00ec a quest'ultima e alla sua rete locale l'applicazione delle proibizioni. L'inquisizione scavalc\u00f2 il potere dei vescovi.\nL'Indice Tridentino (1564).\nIl secondo elenco (\"Indice Tridentino\" o \"Index librorum prohibitorum a Summo Pontifice\") venne pubblicato durante l'ultima sessione (la XXV) del Concilio di Trento. Recependo un'indicazione del Concilio, papa Pio IV (1559-1565) fece rivedere e aggiornare l'Indice e il 24 marzo 1564 pubblic\u00f2 la costituzione \"Dominici gregis custodiae\", con la quale approv\u00f2 il nuovo Indice proibendo la lettura dei libri ivi contenuti. Il nuovo Indice constava di due parti: nella prima erano elencati dieci principi generali che specificavano le categorie di cui si componeva l'Indice; la seconda parte conteneva l'elenco dei libri proscritti. \nA differenza dell'Indice Paolino, l'Indice Tridentino venne applicato in quasi tutta l'Italia e in gran parte dell'Europa. La Spagna applic\u00f2 anche l'indice redatto dall'Inquisizione locale, provvista di pieni poteri gi\u00e0 dal 1559. Papa Pio V istitu\u00ec nel 1571 la \"Congregazione dell'Indice\", per tenere aggiornato l'Indice e reinviarlo periodicamente alle sedi locali dell'Inquisizione, da dove veniva diffuso presso tutti i librai. Pio IV introdusse la distinzione tra libri eretici e libri proibiti non eretici, sottomettendo alla giurisdizione vescovile chi avesse letto o posseduto consapevolmente questi ultimi.\nNel 1580 a Parma venne redatto uno dei tanti indici locali; vi compaiono, tra gli altri, Ludovico Ariosto, Thomas Erastus, Luigi Alamanni, Pietro Bembo, Domenico Burchiello, Matteo Bandello, Giovanni Sabadino degli Arienti, Giovanni Fiorentino, Giovanni Francesco Straparola, Agnolo Firenzuola, Francesco Sansovino, Arnaldo da Brescia, Arnaldo da Villanova, Gerolamo Cardano, Gasparo Contarini, Anton Francesco Doni, Erasmo da Rotterdam, Lattanzio Firmiano, Olimpia Fulvia Morata, Ortensio Lando, Simone Porzio.\nDal XVII al XX secolo.\nOltre a quello della Congregazione, Indici particolari continuarono a venir redatti anche dalla Santa Inquisizione sotto i pontefici successivi: le due istituzioni furono spesso in conflitto in merito alla giurisdizione sulla proibizione dei libri. Talora i vescovi si opposero al potere dato all'Inquisizione in questo campo. Nel 1596, sotto papa Clemente VIII venne redatta una versione aggiornata dell'indice (\"Indice Clementino\"), che aggiunse all'elenco precedente pure opere registrate solo in altri indici europei successivi al 1564.\nLa condanna ecclesiastica ebbe forti conseguenze culturali e le \"espurgazioni\", a volte neppure dichiarate, potevano arrivare a stravolgere il pensiero originario dell'autore. Specie a partire dal 1616 si cominci\u00f2 a bandire le opere di astronomia di Niccol\u00f2 Copernico, inserito negl'Indici fino a Ottocento inoltrato.; mentre l'attivit\u00e0 dei librai divent\u00f2 difficile per le richieste di permesso e i pericoli di confisca.\nLe \"patenti di lettura\", tuttavia, che in teoria avrebbero dovuto essere rilasciate solo a studiosi cattolici di provata fiducia da parte del Santo Uffizio e durare solo per tre anni, col trascorrere del tempo, a partire dalla seconda met\u00e0 del XVII secolo, poterono ottenersi pi\u00f9 facilmente e per una durata illimitata. Dopo la met\u00e0 del XVII secolo, di fatto in alcuni Stati europei la Santa Inquisizione cess\u00f2 di perseguire la semplice detenzione di libri proibiti . Nel 1758 papa Benedetto XIV semplific\u00f2 le norme da seguire per la condanna dei libri (costituzione \"Sollicita ac provida\", 9 luglio 1753); introdusse il principio del \"donec corrigatur\" secondo il quale la condanna veniva sospesa se l'autore stesso emendava l'opera di quei passi indicati come eretici; fu inoltre cancellato il divieto di lettura della Bibbia cattolica tradotta dal latino nelle lingue nazionali.\nLeone XIII riscrisse norme in base alle quali una lettura fosse da ritenersi proibita (costituzione \"Officiorum ac munerum\" del 25 gennaio 1897); tali norme entrarono immediatamente nell'allora Codice di Diritto Canonico (\"Codex iuris canonici\") dal canone 1385, nel Titolo XXIII: \u00abCensura preliminare dei libri e il loro divieto\u00bb. In esso veniva stabilita la pena della scomunica \u00abper coloro che pubblicano libri di apostati, eretici e scismatici, che propugnano l'apostasia, l'eresia e lo scisma, e anche coloro che difendono o, senza permesso, leggono [...] tali libri o altri libri proibiti nominativamente\"\u00bb; tale provvedimento spettava alla Santa Sede. Incorrevano nella scomunica semplice \u00ab\"autori ed editori che, senza la dovuta licenza, fanno stampare i libri della Sacra Scrittura o note ovvero commenti a essi\u00bb.\nA partire dal 1917 le competenze per la compilazione e l'aggiornamento dell'indice tornarono all'Inquisizione (ribattezzata nel 1908 Sant'Uffizio).\nNei suoi quattro secoli di vita, l'Indice venne aggiornato almeno venti volte (l'ultima volta nel 1959: \"Index Additus Librorum Prohibitorum, typis polyglottis vaticanis\") e fu definitivamente abrogato in seguito alle riforme del Concilio Vaticano II, il 15 novembre 1966, sotto papa Paolo VI.\nScopo dell'Indice.\nSecondo il diritto canonico, le forme di controllo sulle opere a stampa dovevano essere principalmente due: la prima, di approvazione, volta a concedere il classico \"imprimatur\" ai libri redatti da cattolici su tematiche riguardanti la morale o la fede; una seconda, di condanna, per volumi che si ritiene mettano in circolazione idee erronee: quest'ultima prevedeva l'inserimento di tali opere nell\"Indice\".\nL'elenco dell'Indice comprende nomi della letteratura, della scienza e, della storiografia e della filosofia, fra gli altri: Francesco Bacone, Honor\u00e9 de Balzac, Henri Bergson, George Berkeley, Cartesio, D'Alembert, Simone De Beauvoir, Daniel Defoe, Denis Diderot, Alexandre Dumas e suo figlio, Gustave Flaubert, Ferdinand Gregorovius, Thomas Hobbes, Victor Hugo, David Hume, Immanuel Kant, Jean de La Fontaine, Ernst von Lasaulx, John Locke, Montaigne, Montesquieu, Blaise Pascal, Pierre-Joseph Proudhon, Jean-Jacques Rousseau, George Sand, Spinoza, Stendhal, Voltaire, \u00c9mile Zola.\nTra gli italiani - scienziati, filosofi, pensatori, poeti, economisti, storiografi - vi sono Vittorio Alfieri, Pietro Aretino, Cesare Beccaria, Ernesto Buonaiuti, Giordano Bruno, Benedetto Croce, Gabriele D'Annunzio, Antonio Fogazzaro, Ugo Foscolo, Galileo Galilei, Giovanni Gentile, Giulio Cesare Vanini, Pietro Giannone, Vincenzo Gioberti, Francesco Guicciardini, Giacomo Leopardi, Niccol\u00f2 Machiavelli, Giovan Battista Marino, Enea Silvio Piccolomini (papa Pio II), Antonio Rosmini, Girolamo Savonarola, Luigi Settembrini, Niccol\u00f2 Tommaseo, Pietro Siciliani, Pietro Verri.\nTra gli ultimi ad entrare nella lista: Simone de Beauvoir, Aldo Capitini, Alberto Moravia, Andr\u00e9 Gide e Jean-Paul Sartre.\nEdizioni dell'Indice dei libri proibiti.\nL'elenco fu pubblicato pi\u00f9 di quaranta volte. Le edizioni pi\u00f9 note furono:"}
{"id": "14452", "revid": "7", "url": "https://it.wikipedia.org/wiki?curid=14452", "title": "Index librorum prohibitorum", "text": ""}
{"id": "14453", "revid": "131011", "url": "https://it.wikipedia.org/wiki?curid=14453", "title": "Statunitensi", "text": "Il termine statunitense, al plurale statunitensi (\"american\" o \"americans\" in inglese) denota i cittadini degli Stati Uniti.\nMolti di loro si stabilirono nelle coste orientali degli Stati Uniti per colonizzare le zone del continente americano \u2013 sconosciuto fino a quel momento agli europei \u2013 e portare la madre patria a un livello economico, commerciale, industriale avanzato e riconosciuto, cos\u00ec da garantire una forte potenza statale."}
{"id": "14455", "revid": "2146947", "url": "https://it.wikipedia.org/wiki?curid=14455", "title": "Svedesi", "text": "Gli svedesi sono il gruppo etnico dominante della Svezia. Essi sono i discendenti dell'antica popolazione germanica degli Sueoni (\"svenska\", in lingua svedese il nome dell'antica popolazione e dei moderni discendenti \u00e8 rimasto invariato) che abitava la Svealand, una regione dell'odierna Svezia, e di altre popolazioni germaniche che vennero assorbite dal regno sueonico-svedese, ossia gli abitanti della Scania (estremo sud dell'odierna Svezia) in precedenza appartenenti alla zona di influenza danese, e dei Goti o Geati della Gotlandia e della Gotalandia. Tra Svedesi e Goti esistono ancora oggi lievi differenze nella cultura e nel dialetto parlato, tanto che fino agli anni '70 del XX secolo il titolo formale del Sovrano di Svezia rimase \"Re degli Svedesi e dei Goti\", per poi essere semplificato in \"Re degli Svedesi\". Esistono gruppi religiosi che fanno riferimento a una identit\u00e0 distinta per i Goti, come la Arcidiocesi dei Goti e delle Terre del Nord fondata nel 1994, un ramo della Vera Chiesa Ortodossa Russa con sede in Gotlandia.\nNegli Stati Uniti ci sono alcuni milioni di persone con antenati svedesi, a causa dell'emigrazione avvenuta nei secoli XIX e XX.\nComunit\u00e0 di etnia svedese e di lingua svedese al di fuori della Svezia.\nIn Finlandia.\nI finlandesi di lingua svedese sono una minoranza della Finlandia. Mentre alcuni la considerano un gruppo etnico altri la considerano come una semplice minoranza solo linguistica di circa 265.000 persone, ovvero il 5,10% della popolazione della Finlandia, o il 5,50 % se si considerano anche i 26.000 abitanti delle Isole \u00c5land (ci sono anche circa 60.000 finlandesi di lingua svedese residenti in Svezia)."}
{"id": "14456", "revid": "26630", "url": "https://it.wikipedia.org/wiki?curid=14456", "title": "Svizzeri", "text": "Gli svizzeri (in tedesco \"Schweizer\", in francese \"suisses\", in romancio \"svizzers\") sono i cittadini della Svizzera. L'etnonimo deriva da \"Schwyz\" (in italiano Svitto), il capoluogo dell'omonimo cantone che a partire dal XIV secolo costitu\u00ec il primo nucleo della Vecchia Confederazione Elvetica.\nSebbene lo stato moderno della Svizzera abbia avuto origine nel 1848, il periodo del nazionalismo romantico, non \u00e8 uno stato nazionale e gli svizzeri di solito non sono considerati una singola etnia unitaria, ma una confederazione (Eidgenossenschaft) o Willensnation (\"nazione di sar\u00e0 \",\" nazione per scelta \", cio\u00e8 uno stato consociativo), un termine basato sul consociativismo.\nIl numero complessivo di cittadini svizzeri \u00e8 cresciuto da 1,7 milioni nel 1815 agli attuali milioni, di cui circa il 90% stanziato in Svizzera. Circa il 60% dei residenti all'estero, abitano in Paesi aderenti all'Unione europea, mentre la principale comunit\u00e0 svizzera di oltreoceano \u00e8 negli Stati Uniti d'America.\nLinguisticamente gli svizzeri sono cos\u00ec ripartiti: germanofoni 63,0%, francofoni 22,7%, italofoni 8,1%, romanciofoni 0,5%, altri 21.5% (il totale \u00e8 superiore al 100% perch\u00e9 le persone potevano indicare varie lingue principali). Le religioni prevalenti sono quella protestante (25.5%) e quella cattolica (37.7%) mentre il 23.1% non professa alcun credo religioso.\nComposizione etno-linguistica.\nLa composizione etno-linguistica dei territori della Svizzera moderna comprende i seguenti componenti:\nGli Otto Cantoni principali della Confederazione svizzera erano interamente di lingua alemanna e la maggioranza dei parlanti di lingua tedesca. Tuttavia, gi\u00e0 nel XV secolo, parti del Vaud di lingua francese e del Ticino di lingua italiana furono acquisite come territori tematici da Berna e Uri, rispettivamente. La Romandia svizzera fu formata dall'adesione della Ginevra e di Neuch\u00e2tel e in parte del francofono Vallese e del Giura bernese (precedentemente parte del Principe-vescovato di Basilea) alla Confederazione svizzera restaurata nel 1815."}
{"id": "14458", "revid": "287204", "url": "https://it.wikipedia.org/wiki?curid=14458", "title": "Eurodicautom", "text": "LEurodicautom \u00e8 una banca dati terminologica dell'Unione europea. Esistono delle interfacce \"web\" attraverso le quali \u00e8 possibile accedere a questo servizio gratuito, permettendo la traduzione del vocabolario dell'Ue tra le lingue ufficiali dell'Ue. L'Eurodicautom da qualche anno non viene pi\u00f9 aggiornato ed \u00e8 stato soppiantato da un altro nuovo database terminologico dell'Ue, lo IATE."}
{"id": "14462", "revid": "125973283", "url": "https://it.wikipedia.org/wiki?curid=14462", "title": "Rock progressivo italiano", "text": "Il rock progressivo in Italia \u00e8 un filone del \"progressive\" sviluppatosi in Italia all'inizio degli anni settanta. Si pu\u00f2 sicuramente dire che, insieme al fenomeno cantautorale, si tratta di uno degli episodi pi\u00f9 importanti della musica leggera italiana, che ha riscosso successo e considerazione anche oltre i confini nazionali, soprattutto con gli Area, gli Arti e Mestieri, il Banco del Mutuo Soccorso, i Goblin, Le Orme, i New Trolls, la Premiata Forneria Marconi, gli Osanna e il Balletto di Bronzo. Nei primi anni settanta il genere musicale veniva chiamato pi\u00f9 semplicemente \"pop italiano\".\nI modelli anglosassoni.\nIl rock progressivo viene convenzionalmente fatto nascere in Inghilterra con la pubblicazione nel 1969 dell'album \"In the Court of the Crimson King\" dei King Crimson. L'Italia fu interessata dalla cosiddetta \"British invasion\", e i gruppi \"progressive\" mutuarono praticamente tutti gli stilemi del rock sinfonico britannico: brani lunghi e strutturati (le suite), album a tema (i concept album), testi sofisticati e pretenziosi con frequenti riferimenti alla mitologia, alla filosofia e al fantasy, contaminazione con la musica classica e grande enfasi sulle tastiere (che spaziano dall'organo Hammond al clavicembalo, dal moog al mellotron), soluzioni ritmiche complesse, arrangiamenti barocchi, copertine dalla valenza artistica. Fra i principali gruppi ispiratori si possono citare in primo luogo i Genesis, autori di un fortunatissimo tour lungo la penisola nell'aprile e agosto del 1972, ai quali si rifaceva la maggioranza dei gruppi melodici, i King Crimson, gli Emerson, Lake &amp; Palmer e The Nice, citati dai gruppi incentrati sulle tastiere, i Gentle Giant per gli impasti strumentali e le ance, gli Yes, i Van der Graaf Generator, per le loro sfumature dark, e i Jethro Tull con le loro atmosfere folk e le partiture basate sul flauto. Importanti riferimenti furono i Deep Purple per i gruppi dalle sonorit\u00e0 pi\u00f9 dure. I primi gruppi post-beat furono influenzati anche da gruppi meno celebrati, quali i Quatermass e i Colosseum. Si possono trovare riferimenti anche ai Vanilla Fudge, ai Led Zeppelin e ai Pink Floyd. Diffusamente presente infine \u00e8 l'influenza dei gruppi della scena di Canterbury, soprattutto i Soft Machine, i Gong e i Caravan.\nStoria.\nDal beat al pop.\nIl primo album con tracce di progressivo fu l'album \"Dies Irae\" dei Formula 3, prodotto in gran parte da Lucio Battisti. Il primo lavoro \"progressive\" a godere di credito anche fuori dall'Italia, per\u00f2, si ebbe nel 1971 con l'uscita di \"Collage\", secondo LP delle Orme. Un anno prima il tastierista Tony Pagliuca, con l'aiuto di Armando Gallo, storico fotografo e giornalista musicale, si era introdotto nell'ambiente musicale londinese per frequentare i gruppi \"progressive\" emergenti e apprendere il nuovo corso. Tornato in Italia si rinchiude con i suoi due colleghi in una baita a San Boldo, un paesino di montagna vicino ad Asiago, e dopo un mese di prove - portarono il materiale registrato al produttore artistico Gian Piero Reverberi - venne partorito il capostipite \"Collage\". Il disco, al di l\u00e0 del suo valore tecnico, ebbe una grande accoglienza perch\u00e9 l'ambiente musicale italiano era oramai maturo. In Italia in piena era beat (1966-1970) le opere proto-progressive di gruppi inglesi come i Moody Blues o i Procol Harum, erano state un successo, all'alba degli anni settanta, fu il primo paese a riconoscere il talento di alcuni gruppi \"progressive\" inglesi, quali i Genesis, i Gentle Giant e i Van der Graaf Generator, i cui primi album erano stati ignorati in patria, divenendo il loro mercato di riferimento. Inoltre durante l'era beat erano sorti molti gruppi italiani in possesso di doti tecniche e talento compositivo all'altezza per recepire i nuovi stimoli provenienti dalle avanguardie musicali inglesi.\nTre queste le Orme e la Premiata Forneria Marconi, entrambi autori agli esordi di pezzi e dischi beat. Le Orme avevano esordito nel 1969 con \"Ad gloriam\", , mentre il nucleo della futura PFM con il nome di Quelli aveva inciso solo alcune cover di motivetti, tra i quali \"La bambolina che fa no no no\" e \"La ragazza ta ta ta\".\nAnche i New Trolls avevano cominciato realizzando lavori beat, che contenevano gi\u00e0 in embrione gli stilemi di quella che sarebbe stata la produzione futura (i 45 giri \"Visioni/Io ti fermer\u00f2\" e \"Sensazioni/Prima c'era luce\" e l'album \"Senza orario senza bandiera\" sono lavori che anticipano il genere \"progressive\"). Molti altri gruppi nacquero durante l'epoca beat, ma a parte i pochi gi\u00e0 citati, non lasciarono incisioni che documentano le loro origini. Tra questi ultimi il Banco del Mutuo Soccorso, nato dalla fusione di due gruppetti sorti al crepuscolo dell'era beat. Peculiare \u00e8 la vicenda dei Trip, gruppo arrivato dall'Inghilterra, tra i pochi in Italia a proporre un sound di matrice psichedelica prima di approdare al rock progressivo.\nIl progressive italiano dei primi anni settanta.\nL'uscita di \"Collage\" nel settembre del 1971 fu l'avvio di una nuova fase per il rock italiano. Meno di un mese dopo, la Premiata Forneria Marconi fece uscire il singolo \"La carrozza di Hans/Impressioni di settembre\", il cui lato B, scritto da Mogol, conteneva il celebre inciso di minimoog rimasto uno dei capisaldi \"progressive\" pi\u00f9 famosi di sempre. Lo strumento, all'epoca decisamente innovativo e costoso, era stato ottenuto in prestito. Molti anni dopo il batterista, uno dei leader del gruppo, dir\u00e0:\nAll'inizio del 1972 uscirono - a breve distanza l'uno dall'altro - gli album d'esordio della PFM (\"Storia di un minuto\") e del Banco del Mutuo Soccorso, entrambi acclamati dalla critica e dal pubblico. Entrambi gli album si succedettero nelle zone alte delle classifiche di vendita, e lo stesso accadde poco dopo al singolo \"Gioco di bimba\" delle Orme, che arriv\u00f2 al primo posto. Da quel momento la \"troika\" PFM-Banco-Orme divenne l'architrave su cui si sarebbe retto il breve regno del \"progressive\" italiano. Nell'estate del 1971 c'era gi\u00e0 stato il successo del \"Concerto grosso per i New Trolls\", primo lavoro di rock orchestrale italiano, con tanto di digressioni hard e citazioni hendrixiane.\nIn realt\u00e0 lavori e gruppi in qualche misura progressivi si erano gi\u00e0 affacciati ben prima, senza per\u00f2 riscuotere un simile consenso. Oltre al gi\u00e0 citato \"Senza orario senza bandiera\", uscito nel 1968 e considerato il primo concept album italiano, un disco annoverato tra i veri anticipatori del genere \u00e8 \"Sirio 2222\" - pubblicato nel 1970 dal Balletto di Bronzo. Nel periodo tra il 1971 e il 1972 furono pubblicati gli LP d'esordio di molti gruppi di valore, tra i quali, oltre ai Trip, gli Osanna, il Rovescio della Medaglia, Quella Vecchia Locanda, i Garybaldi, i Delirium, i Panna Fredda, i Jumbo, e gli Alluminogeni. Del 1971 e del 1972 sono i primi due dischi di Franco Battiato, ispirati alla musica concreta e minimalista con tanto di effetti sonori al limite del rumorismo, ottenuti grazie all'uso pionieristico del sintetizzatore VCS3 noto per l'uso fatto dai Pink Floyd. \nCi\u00f2 che comunque tendeva a rendere omogeneo questo variegato insieme di artisti era la comune origine musicale classica, spesso evidente fonte d\u2019ispirazione per lo sviluppo di idee compositive nuove; notevoli in tal senso le influenze dalla musica barocca (in particolare Arcangelo Corelli, Antonio Vivaldi e Domenico Scarlatti), dal melodramma italiano dell\u2019Ottocento e dalla musica sperimentale novecentesca (Luciano Berio e Luigi Nono su tutti).\nIl successo fuori dall'Italia.\nI lavori di maggior successo rimangono comunque quelli legati alla produzione dei gruppi pi\u00f9 celebrati, i quali attirarono anche l'attenzione del paese in cui era nato il \"progressive\". Il gruppo delle Orme, subito dopo l'uscita di \"Collage\" venne contattato dalla Charisma, l'etichetta dei Genesis e dei VDGG. Poco dopo, Pagliuca e soci riuscirono ad allacciare rapporti con Tony Stratton Smith scopritore dei Nice e dei Genesis e registrarono \"Felona and Sorona\". Il testo in inglese della lunga suite fu composto da Peter Hammill, leader dei VDGG, che fu anche invitato ad aprire i concerti oltremanica della nostra band, in veste di \"guest star\".\nAnche il Banco e la PFM furono avvicinati da ELP, in cerca di talenti per la neonata etichetta Manticore. Per l'adattamento dei testi la PFM riusc\u00ec a coinvolgere Pete Sinfield, guru e paroliere dei primi King Crimson. Il Banco incise in lingua inglese due album (\"Banco\" e \"As in a Last Supper\"), la PFM arriv\u00f2 a inciderne tre (\"Photos of Ghosts\", \"The World Became the World\" e \"Cook\", quest'ultimo dal vivo). Il Banco, nonostante una tourn\u00e9e promozionale nel 1976, non registr\u00f2 vendite significative fuori dall'Italia.\nLa PFM invece riusc\u00ec ad avere successo nel difficile mercato statunitense, e tutti e tre i suoi dischi entrarono nella \"Top Pop Catalog Albums\" (nel 1992 divenuta Billboard 200), con l'album dal vivo che riusc\u00ec a raggiungere la 150\u00aa posizione. Ma fu in concerto che il gruppo consolid\u00f2 la sua fama di compagine rock pi\u00f9 celebre d'Italia. Storiche furono le quattro tourn\u00e9e americane, propiziate grazie all'impegno del promoter Franco Mamone che fu anche il manager del Banco del Mutuo Soccorso. Negli Stati Uniti una notevole partecipazione di emigrati rendeva i concerti della PFM una sorta di happening a tratti nostalgico, in cui la matrice mediterranea e popolare finiva puntualmente per manifestarsi (basta pensare alle citazione dalla tarantella napoletana \"Funicul\u00ec funicul\u00e0\" inserita nella versione live di \"Celebration\"). Per questo, anche con un pizzico di dispregio, il rock italiano fu battezzato dalla stampa specializzata statunitense \"spaghetti-rock\". Il primo disco in lingua italiana a essere pubblicato in Inghilterra e Germania Ovest nel 1972 fu il secondo album del Balletto di Bronzo, dal titolo \"Ys\". , che non ebbe il successo sperato nemmeno in patria.\nIl periodo dei festival.\nLa conferma che il biennio 1971-1972 fu percorso da un fermento musicale straordinario, \u00e8 testimoniata anche dal numero di festival e raduni pop che si svolsero in tutta la penisola. Sulla scia del festival di Woodstock e dell'isola di Wight, Il 10 ottobre 1970 si tenne alle Terme di Caracalla di Roma il Festival Pop di Caracalla. La massiccia partecipazione di artisti \"progressive\" dimostrava le dimensioni che il fenomeno stava assumendo. Tra i gruppi che si presentarono al grande pubblico in quella occasione si possono citare Il Rovescio della Medaglia, i New Trolls, e i Trip. Si esibirono anche i due gruppi, che proprio in seguito all'incontro dietro le quinte del festival, si sarebbero uniti da l\u00ec a poco per dar vita al Banco del Mutuo Soccorso. Data la grande affluenza di pubblico, il festival venne replicato nel maggio dell'anno successivo, fornendo l'occasione di esibirsi ad altri gruppi, tra i quali gli Osanna.\nParallelamente ai festival si andava costituendo una rete di riviste e trasmissioni radiofoniche, pi\u00f9 o meno dedicate, che diedero un impulso alla nuova musica. Si possono ricordare in questo senso la celebre testata \"Ciao 2001\", nata gi\u00e0 nel 1969 dalla fusione delle due riviste giovanili \"Big\" e \"Ciao amici\" - la rivista \"Re Nudo\", diretta da Cesare Monti che inizia le pubblicazione nel 1970, e il mensile \"Muzak\", nato nel 1973, il quale si definiva \u00abprimo mensile di musica progressiva\u00bb. Tra le trasmissioni radio fu importante soprattutto \"Per voi giovani\" di Renzo Arbore.\nProprio la rivista Ciao 2001, organizz\u00f2 nel 1971 una Controcanzonissima, preceduta da un referendum tra i suoi lettori, allo scopo dare visibilit\u00e0 ai gruppi del movimento \"progressive\", poco presenti nelle trasmissioni della RAI. All'evento, che si tenne nel gennaio 1972 al celebre Piper Club di Roma, furono chiamati a partecipare, tra gli altri, la PFM, Le Orme, i Trip, gli Osanna, Claudio Rocchi e i New Trolls.\nNel 1971 il promoter Massimo Bernardi organizz\u00f2 il 1\u00ba Festival di Musica d'Avanguardia e di Nuove Tendenze, che si tenne dal 27 maggio al 2 giugno in una tendopoli battezzata Pop City, allestita in una pineta vicino a Viareggio. Si tratt\u00f2 di una vera e propria gara a eliminazione che fu vinta da Osanna, PFM e Mia Martini. Parteciparono, tra gli altri, il Rovescio della Medaglia, gli Area, i Nuova Idea, la Formula 3 e i quasi esordienti Delirium. Il festival ebbe un grosso seguito, e negli anni a seguire furono organizzate altre tre edizioni. Numerosi festival si susseguirono fino al 1973: fra i pi\u00f9 importanti ricordiamo il Palermo Pop '71 e il primo festival organizzato nel settembre 1971 dalla rivista Re Nudo, a Ballabio vicino a Lecco, che vide tra i partecipanti il Rovescio della Medaglia, i Garybaldi e Claudio Rocchi. Quindi il Festival Pop di Villa Pamphili tenuto a Roma tra il 25 e il 27 maggio 1972 (con illustri ospiti stranieri, tra cui i VDGG) - che fu probabilmente l'evento di maggior successo e risonanza - e il Be-In di Napoli organizzato nel 1973 dagli Osanna.\nAltra pietra miliare del progressive italiano furono i festival di Re Nudo nel 71-72-74-75-76.\nLa corrente del rock sinfonico e romantico.\nLe Orme, dopo \"Collage\", diedero alle stampe altri lavori di ottimo livello, tra cui ricordiamo \"Uomo di pezza\" del 1972 e \"Felona e Sorona\" dell'anno successivo. Del 1974 invece \u00e8 il loro disco live, \"In concerto\" - che tra l'altro \u00e8 il primo disco italiano che documenta un concerto rock.\nIl Banco del Mutuo Soccorso tocc\u00f2 vertici mai pi\u00f9 raggiunti con \"Darwin!\" del 1972 e \"Io sono nato libero\" uscito l'anno seguente, mentre la PFM produsse album notevoli fino alla soglia degli anni ottanta, tra i quali occorre segnalare almeno \"Per un amico\" (1972) e \"L'isola di niente\" (1974). Il Banco tent\u00f2 anche un approccio multimediale ai suoi lavori, in particolare per l'album \"Come in un'ultima cena\" del 1976, portato in tour nei teatri con la collaborazione dei Danzatori Scalzi. Nell'ambito del rock teatrale, sforzi sicuramente pi\u00f9 interessanti avevano fatto gli Osanna nel 1973 con la rappresentazione del loro album pi\u00f9 maturo \"Palepoli\". I New Trolls, dopo il celeberrimo \"Concerto grosso\" del 1971, bissarono l'esperienza nel 1976 con il \"Concerto grosso n. 2\", anche questo composto dal maestro argentino Luis Bacalov. Quest'ultimo merita senz'altro una citazione nelle vesti di autore di altre due opere di rock orchestrale, e cio\u00e8 \"Contaminazione\" del Rovescio della Medaglia - uno sviluppo rock di alcuni spunti tratti dal \"Clavicembalo ben temperato\" di Bach - e \"Preludio tema variazioni canzona\" degli Osanna, quest'ultimo famoso soprattutto perch\u00e9 colonna sonora del film \"Milano calibro 9\", un \"poliziottesco\" del 1972 di grande successo. Nel 1974 Vittorio De Scalzi usc\u00ec dai New Trolls per formare gli N.T. Atomic System, che pubblicarono su 45 giri una bella rilettura in chiave rock del famosissimo poema sinfonico di Musorgskij, \"Una notte sul Monte Calvo\". Due anni prima i Latte e Miele avevano portato a perfezione stilistica il canone della messa beat nell'album \"Passio secundum Mattheum\" di derivazione sinfonica.\nIl rock romantico, con le sue declinazioni sinfoniche, \u00e8 stato il filone al quale sono appartenuti i gruppi di seconda schiera pi\u00f9 prolifici e famosi. In tal senso si segnalarono i Trip, che produssero diversi ottimi lavori basati sul suono delle tastiere tra i quali spicca \"Caronte\", i gi\u00e0 citati Osanna che impressionarono a partire dal disco d'esordio \"L'uomo\" del 1971, i Delirium autori nel 1971 di \"Dolce acqua\" e protagonisti a Sanremo '72 con un giovane Ivano Fossati alla voce e al flauto, i Garybaldi di \"Nuda\" (1972) e \"Astrolabio\" (1973), e il Rovescio della Medaglia, di cui ricordiamo, oltre al gi\u00e0 nominato \"Contaminazione\", anche \"La Bibbia\" del 1971, buon disco d'esordio dalle sonorit\u00e0 hard e dai testi pretenziosi. Nel 1972 viene alla luce anche il disco \"Dedicato a Giovanna G\" di Hunka Munka, alias Roberto Carlotto (in seguito con i \"Dik Dik\") e alle chitarre un giovanissimo Ivan Graziani.\nAttorno ai gruppi pi\u00f9 rappresentativi, fino al declino del movimento coinciso con l'affermarsi del punk e della new wave, si form\u00f2 una costellazione di gruppi minori, che spesso produssero un solo album o due. Alcuni di questi gruppi, pur difettando un po' di originalit\u00e0, realizzarono dischi di ottima fattura. Tra questi annoveriamo gli Alluminogeni, che incisero un buon album nel 1972 dal titolo \"Scolopendra\", gli Alphataurus con un notevole disco d'esordio nel quale spicca il brano \"Peccato d'orgoglio\", gli Alusa Fallax con il loro bellissimo unico lavoro, il Biglietto per l'Inferno con il sorprendente disco omonimo dalle sonorit\u00e0 ruvide e le doppie tastiere, i Goblin noti anche fuori dall'Italia per la celebre colonna sonora di \"Profondo rosso\", i Jumbo che diedero alle stampe tre validi LP tra cui l'ottimo concept \"DNA\" (1972), i Museo Rosenbach autori della travisata opera prima \"Zarathustra\", i Pierrot Lunaire artefici di due interessanti dischi di diversa ispirazione, Quella Vecchia Locanda per i due 33 giri di progressive melodico tra i quali spicca il primo, e i Raccomandata con Ricevuta di Ritorno autori di un sottovalutato unico album. Una menzione a parte meritano i Metamorfosi artefici di una delle perle del progressive sinfonico, \"Inferno\" del 1973, che esprime una musica a tratti epica dominata dalle tastiere di Enrico Oliveri e dalla voce carismatica del cantante Davide \"Jimmy\" Spitaleri, e la Locanda delle Fate che nel 1977 incise \"Forse le lucciole non si amano pi\u00f9\", uno degli ultimi album di buon livello del progressive anni settanta.\nUna citazione infine per gli Acqua Fragile, gli Ibis con il disco d'esordio, i Maxophone per il loro album omonimo, gli Opus Avantra e gli Osage Tribe, L'Uovo di Colombo per il loro unico LP, il duo Rustichelli e Bordini, con le tastiere del primo in grande spolvero, e il supergruppo Il Volo per il loro primo disco.\nLe altre correnti.\nAttorno al filone principale del rock sinfonico ci furono molti artisti che svilupparono altre tendenze musicali, alcuni con grande successo anche fuori dall'Italia. Gli Arti e Mestieri, insieme al Perigeo, rappresentarono l'avanguardia \"progressive\" che contaminava il suono di Canterbury con il jazz rock. Dei primi ricordiamo \"Tilt (immagini per un orecchio)\", pubblicato nel 1974, e \"Giro di valzer per domani\" (1975). Del Perigeo invece citiamo l'ottimo \"Abbiamo tutti un blues da piangere\" del 1973 e il successivo \"Genealogia\", in cui spicca il brano \"Via Beato Angelico\". Pi\u00f9 difficile \u00e8 l'inquadramento degli Area dal momento che la loro musica era la sintesi di molte scuole musicali, tra le quali la musica greca e araba, e il free-jazz. Il gruppo nacque quasi casualmente, durante le sessioni di registrazione dell'album \"Radius\", un brano del quale si chiamava proprio \"Area\". La band incise nel 1973 un ottimo album d'esordio, \"Arbeit macht frei\" che conteneva il pezzo \"Luglio agosto settembre (nero)\", seguito da \"Caution Radiation Area\" (1974) e poi da \"Crac!\", quest'ultimo contenente \"La mela di Odessa\" (1975). Superando la dimensione estetica dell'\u00abarte per l'arte\u00bb, gli Area fecero della loro musica anche uno strumento di militanza politica, cos\u00ec come gi\u00e0 da tempo stavano facendo gli Stormy Six, altro gruppo \"progressive\" dell'area milanese, attivo sin dal 1969. Di quest'ultimo gruppo si ricordano \"L'unit\u00e0\" del 1973, seguito due anni dopo dall'ottimo \"Un biglietto del tram\", con la celebre \"Stalingrado/La fabbrica\".\nAltri gruppi, meno politicizzati ma parimenti impegnati nella denuncia sociale, si proponevano di riattualizzare la musica popolare, come il Canzoniere del Lazio, gruppo d'ispirazione folk di cui ricordiamo \"Quando nascesti tune\" (1973), e i Napoli Centrale con l\"omonimo\" album d'esordio (1975). Questi ultimi, guidati dal capobanda James Senese alla voce e al sax - particolarmente ispirato nel brano \"Campagna\" - ripescavano nei canovacci della canzone napoletana tradizionale, muovendosi all'interno di un vasto movimento culturale di recupero di cui facevano parte anche gli Osanna, e a cui ader\u00ec un giovane Alan Sorrenti. Egli fu autore di un'interessante opera prima, \"Aria\" del 1972, nella quale coniuga la spinta innovativa con lo stile intimista del cantautore, mostrando l'uso virtuoso della voce (ad esempio nel brano \"Vorrei incontrarti\") seguendo la lezione di Tim Buckley. Il fenomeno non fu isolato, visto che alla stessa categoria si possono accostare anche le opere di Fabrizio De Andr\u00e9, tra i pi\u00f9 maturi e validi in assoluto sotto il profilo letterario. Tra questi segnaliamo tutti i concept album prodotti in piena epoca d'oro del progressive, da \"La buona novella\" (1970) nel quale suonarono tutti i musicisti che avrebbero formato la PFM, a \"Storia di un impiegato\" (1973), pur rimanendo album del genere cantautorale. A questa suggestione indugiarono altri cantautori atipici perch\u00e9 provenienti dalla cultura musicale psichedelica, ad esempio Claudio Rocchi (che era stato bassista degli Stormy Six) con i suoi lavori mistici degli esordi, soprattutto \"Volo magico n. 1\" del 1973. Ancora altre influenze si trovano in artisti come Angelo Branduardi, la cui opera (non sempre classificata come \"progressive\") traeva spunto dalla tradizione del folk celtico e della musica medioevale.\nDi interessante valore culturale \u00e8 l'opera rock \"Orfeo 9\" di Tito Schipa Jr., incisa su doppio LP, e documentata in un film sperimentale. Il film era stato prodotto dalla RAI, ma l'argomento tab\u00f9 della droga, spinse il film e l'intero progetto musicale nell'oblio. Con 35 anni di ritardo all'opera viene concessa la ribalta, e il film viene proiettato al Festival di Venezia del 2008. Anche i Giganti, gruppo reduce dall'epopea beat, avevano prodotto nel 1971 un lavoro in forma di concept dal tema altrettanto scottante (in questo caso la mafia), intitolato \"Terra in bocca\", osteggiato dalla RAI e finito senza alcuna eco. Tra i pochi album \"progressive\" di artisti dal grande successo commerciale possono considerarsi \"Amore e non amore\" di Lucio Battisti, pubblicato nel 1971 e nel quale suona la futura PFM, e due dischi dei Pooh in cui sono presenti anche due suite, la prima contenuta in \"Parsifal\" del 1973, la seconda in \"Un po' del nostro tempo migliore\" del 1975 (\"Il tempo, una donna, la citt\u00e0\"). Discreto anche il successo commerciale dell'album \"Sognando e risognando\" della Formula 3, anche loro nel cerchio dei musicisti battistiani.\nUna piccola pattuglia di gruppi cerc\u00f2 anche di coniugare il rock progressivo con le avanguardie musicali, dando vita a lavori sperimentali di non facile ascolto. Tra queste esperienze citiamo i dischi degli Aktuala, che facevano ricorso alle suggestioni della musica etnica secondo la lezione dei Third Ear Band, e i Pholas Dactylus, con il \"Concerto delle menti\", loro unico lavoro tutt'altro che commerciale. Di nicchia sono da considerare i pochi lavori pubblicati dai gruppi che si ispiravano all'avanguardia elettronica e al Krautrock dei Tangerine Dream e Ash Ra Tempel. In questa corrente pu\u00f2 essere inserito l'album dell'Albergo Intergalattico Spaziale, il cui nome derivava dal locale romano in cui il duo si esibiva con spettacoli multimediali, il decadente \"Infinity\" proposto nel 1971 dai Planetarium, e i lavori dei Sensations' Fix. Un posto a s\u00e9 stante meritano gli Jacula e gli Antonius Rex, interpreti di un curioso connubio di musica dark ed esoterismo, dei quali menzioniamo il brano \"U.F.D.E.M.\" tratto da \"Tardo pede in magiam versus\" del 1972. Franco Battiato infine ha attraversato tutti gli anni settanta con album in chiave sperimentale, spesso controversi (pensiamo a \"Fetus\" e \"Pollution\", dedicati allo scomodo intellettuale Aldous Huxley) e di limitato successo commerciale, che per\u00f2 hanno segnato indelebilmente il decennio come alcune tra le opere pi\u00f9 emblematiche.\nLe ristampe dell'Estremo Oriente.\nAll'inizio degli anni ottanta la musica progressiva italiana venne scoperta e valorizzata in Giappone. Tra il 1981 e il 1982 il paese del Sol Levante cominci\u00f2 a importare i titoli pi\u00f9 celebri del \"progressive\" italiano. Il successo fu talmente grande da accendere un vero e proprio mercato, con i collezionisti nipponici pi\u00f9 facoltosi disposti a pagare gli album pi\u00f9 rari anche diverse centinaia di mila lire a pezzo. Le case discografiche italiane non avevano pi\u00f9 in catalogo i titoli dei gruppi \"progressive\", da cui l'iniziativa di alcuni mercanti di vinile italiani che rastrellarono tutto ci\u00f2 che trovavano per portarlo in Estremo Oriente. Non badando all'aspetto legale dei diritti, alcune etichette locali (tra queste Arcangelo, Belle Antique, Strange Days) doppiarono e ristamparono in proprio gli album pi\u00f9 ricercati utilizzando il meglio delle tecnologie di incisione e dei materiali per sfornare prodotti di assoluto valore. Le ristampe giapponesi sono vinili dalla resa sonora superiore persino alle stampe originali, con copertine dalla grafica impeccabile spesso realizzate in cartone duro e indeformabile, buste interne plastificate, e libretti con foto e testi. Un fenomeno analogo, anche se di minone entit\u00e0, si \u00e8 verificato anche in Corea.\nIl Neoprogressive italiano.\nIntorno alla met\u00e0 degli anni ottanta ebbe inizio, ancora una volta nel Regno Unito, il fenomeno del neoprogressive: band emergenti che riprendevano la tradizione del rock progressivo del decennio precedente, tentando di rinnovarla e in alcuni casi farne un prodotto commerciale. Soprattutto il successo dei Marillion sembr\u00f2 dimostrare che il \"progressive\" poteva ancora ricavarsi uno spazio nel mercato discografico. In Italia il movimento annover\u00f2 un numero considerevole di gruppi, ma per molti di loro fu necessaria una lunga gavetta prima di riuscire ad arrivare in sala di incisione, in molti casi per realizzare \"demo\" e dischi autoprodotti.\nIl revival.\nNella seconda met\u00e0 degli anni novanta, parallelamente al momento felice del \"new progressive\", si afferm\u00f2 il rock progressivo come genere relativamente underground, alimentato soprattutto dallo scambio di informazioni fra appassionati, tramite fanzine e la nascente Internet. Questa rinnovata domanda fece emergere dall'angusto ambito del collezionismo musicale anche il progressive storico degli anni settanta. A partire dal 1988 in poi, grazie anche a riviste specializzate di maggior diffusione quali Raro!, ha avuto inizio un periodo di \"revival\" del rock progressivo italiano, con etichette discografiche come la Mellow Records o la Vinyl Magic impegnate a ristampare gli album \"perduti\" dei gruppi \"progressive\" minori degli anni settanta, come era accaduto dieci anni prima in Giappone. Molti musicisti dell'epoca d'oro vennero scovati e intervistati per ricostruire le sorti del gruppo in cui avevano militato. All'interno di questo rinnovato interesse, si inquadra anche il fenomeno delle \"reunion\" di molti gruppi storici, che tornarono sulla scena (ricordiamo gli Alphataurus, il Balletto di Bronzo, i Latte e Miele, la Locanda delle Fate, il Museo Rosenbach, gli Osanna e persino i Trip), e spesso anche in studio di registrazione (ad esempio i Goblin, gli Alluminogeni, il Biglietto per l'Inferno, i Garybaldi, i Metamorfosi, i Murple con un disco che ripercorre le orme di ELP rivisitando i \"Quadri da un'esposizione\" di Musorgskij, i Picchio dal Pozzo e i Procession) ma anche la nascita di nuove band di genere (ad esempio i bolognesi Caboto).\nMusicisti di spicco.\nIl movimento progressive fu possibile anche grazie al grande talento musicale di una generazione di musicisti che arrivava alla musica leggera dopo una gavetta professionale, fatta di lunghe ore in sala prove per le incisioni di musicisti blasonati. Ad esempio, i Trip erano stati il gruppo di accompagnamento di Riki Maiocchi, mentre la PFM era costituita da celebri turnisti del circuito milanese, che avevano suonato in molti degli album pi\u00f9 complessi di Lucio Battisti. Alcuni dei migliori compositori avevano alle spalle un background di studi classici, e anni di conservatorio. Ad esempio, i pianisti Gianni e Vittorio Nocenzi, autori del Banco, Claudio Simonetti dei Goblin o l'organista Flavio Premoli della PFM. Tra i musicisti eccellenti del \"progressive\" italiano, oltre a quelli gi\u00e0 menzionati, possiamo annoverare i cantanti Demetrio Stratos (Area), Davide \"Jimmy\" Spitaleri (Metamorfosi) e Bernardo Lanzetti (Acqua Fragile, PFM), i tastieristi Joe Vescovi (The Trip), Gianni Leone (Balletto di Bronzo), Enrico Olivieri (Metamorfosi) e Tony Pagliuca (Le Orme), i chitarristi \"Bambi\" Fossati (Garybaldi), Alberto Radius (Formula 3), Nico Di Palo (New Trolls) e Franco \"Yogi\" Mussida (PFM), i bassisti Fabio Pignatelli (Goblin), Bob Callero (Osage Tribe) e Patrick Djivas (Area, PFM), i batteristi Michi Dei Rossi (Le Orme), Gianni Belleno (New Trolls), Franz Di Cioccio (PFM), Nunzio \"Cucciolo\" Favia (Osage Tribe), Giulio Capiozzo (Area) e Gianni Dall'Aglio (Ribelli, il Volo), il fiatista Elio D'Anna e il cantante Lino Vairetti (Osanna) e il violinista Mauro Pagani (PFM). Alcuni musicisti gravitaro intorno al movimento, senza farne organicamente parte, ad esempio il batterista Tullio De Piscopo, che ha suonato con i New Trolls. Del cantante del Banco, Francesco \"Big\" Di Giacomo si ricorda, oltre alla caratteristica voce tenorile, anche la carismatica presenza scenica che ne aveva fatto un personaggio al punto da essere chiamato da Fellini a recitare in alcuni suoi film, tra cui \"Roma\" nel 1972.\nCopertine.\nL'ambizione di molti gruppi \"progressive\" era quella di confezionare un disco che fosse un'opera artistica, anche al di l\u00e0 dello stretto ambito musicale. La formula del concept album, ad esempio, doveva dare al disco una dignit\u00e0 letteraria. In questo contesto, anche la copertina rappresentava una componente dell'opera d'arte, e i gruppi finirono per avvalersi anche di prestigiosi consulenti, quali il fotografo e direttore artistico Cesare Monti. Il catalogo della musica progressiva degli anni settanta annovera dischi dalle copertine indimenticabili. Alcuni gruppi, colpiti dalla banana ritratta da Andy Warhol sulla copertina dei primi Velvet Underground, aveva commissionato la copertina a pittori visionari. Alla fine degli anni sessanta era gi\u00e0 avvenuto uno stretto connubio tra arte e rock, con \"Le Stelle di Mario Schifano\", il cui unico album \"Dedicato a\" dalla consistenza musicale perlomeno discutibile, aveva la copertina realizzata dal maestro. All'insegna di questo connubio sono da ricordare le copertine di \"Felona e Sorona\", affidata ai pennelli del pittore surrealista Lanfranco, e \"Inferno\" dei Metamorfosi, opera del pittore Adelchi. Le Orme avevano gi\u00e0 colpito l'immaginario con la grottesca copertina con le figure a pastelli dell'album \"Uomo di pezza\", opera di Walter Mac Mazzieri e Mario Convertino.\nA met\u00e0 strada tra arte e fumetto \u00e8 la straordinaria copertina di \"Nuda\", album dei Garybaldi, affidata a Crepax che vi ritrae una delle sue eroine, Bianca, adagiata sull'erba in posa sensuale. Alle matite di un altro genio del fumetto italiano, il compianto Andrea Pazienza, fu affidata la copertina di \"Passpart\u00f9\" della PFM, che ritrae i membri del gruppo. Il primo disco del Banco era contenuto in una copertita sagomata a forma di salvadanaio, che resta tra le cose memorabili del periodo. Anche il terzo album, \"Io sono nato libero\", aveva la copertina sagomata a forma di un antico portone. Sulla copertina di \"Atlantide\" dei Trip, apribile con due risguardi, era disegnata una immaginaria pergamena con la cartina del continente perduto. L'album precedente, intitolato \"Caronte\", era illustrato da una rinascimentale rappresentazione del leggendario nocchiero che tentava di governare una barca tra i flutti. Tra le copertine che si ricordano c'\u00e8 la colomba in volo degli \"Alphataurus\", dal cui ventre venivano sganciate bombe, opera del pittore Adriano Marangoni, e il feto avvolto in carta da imballo del disco d'esordio di Franco Battiato. Lo choc inferto da questa irriverente copertina, concepita da Pino Massara, fu tale che molti negozianti di dischi rifiutavano di esporlo tra gli scaffali. Da aggiungere che la copertina interna riportava la foto di una enorme statua rappresentante una donna con gambe divaricate transitabile dal pubblico. Le copertine degli Area avevano una componente ideologica che era rintracciabile in simboli e allegorie (ad esempio, l'appoggio alla resistenza palestinese, nel primo album \"Arbeit macht frei\") frutto dell'ingegno di Gianni Sassi, art director dell'etichetta Cramps. Tra le copertine controverse, ricordiamo infine il collage sulla copertina di \"Zarathustra\" dei Museo Rosenbach, in un frammento del quale era stato inserito provocatoriamente anche il busto di Mussolini.\nEtichette.\nCon l'affermarsi del nuovo genere musicale, anche in Italia nacquero etichette e case discografiche pi\u00f9 o meno specializzate. Nel mercato inglese era nata la Manticore, per iniziativa degli artisti Keith Emerson e soci. Anche in Italia c'erano state le esperienze del Clan di Celentano e della PDU di Mina. Nel 1969 Mogol, insieme a Lucio Battisti, fond\u00f2 la Numero Uno, che in breve raccolse attorno a s\u00e9 la cerchia di valenti musicisti che suonavano con loro, a cominciare dalla Formula 3 e dalla neonata Premiata Forneria Marconi. Negli anni a venire saranno pubblicati, tra gli altri, i dischi di Acqua Fragile, Anonima Sound, Flora Fauna Cemento, Alberto Radius, Il Volo e Oscar Prudente.\nNel 1970, sempre a Milano, era stata costituita l'etichetta Bla Bla, dal discografico Pino Massara. L'etichetta mise sotto contratto il giovane Franco Battiato e il giro dei suoi musicisti di riferimento. Con l'etichetta furono stampati i dischi degli Aktuala, Osage Tribe, Capsicum Red, Genco Puro e Co. e Juri Camisasca. I testi dei primi album di Battiato, usciti nel 1972, erano stati firmati con lo pseudonimo Frankenstein, dietro il quale si celavano Sergio Albergoni e il suo socio Gianni Sassi. Furono proprio loro, insieme all'attivissimo promoter Franco Mamone, a fondare nel finire dello stesso anno l'etichetta Cramps, che recava nel logo proprio il volto del mostro. L'etichetta si proponeva di sostenere la pattuglia di musicisti alternativi dell'area milanese principalmente di scuola jazz-rock, che seguissero anche una linea di impegno sociale e politico. Artisti di punta furono gli Area, insieme agli Arti e Mestieri. Altri musicisti ad incidere per l'etichetta furono Eugenio Finardi, Electric Frankenstein (dietro cui si celava il chitarrista degli Area, Paolo Tofani), Lucio Fabbri, Donella Del Monaco, Fedrigotti e Lorenzini, e Venegoni &amp; Co.\nSempre per iniziativa di un musicista, nel 1973 nacque la Magma, etichetta fondata da uno dei leader dei New Trolls, Vittorio De Scalzi, con lo scopo di supportare i giovani musicisti progressive dell'area ligure. L'etichetta stamp\u00f2, oltre i lavori dei gruppi fuoriusciti dai New Trolls (tra cui i Tritons e gli N.T. Atomic System), anche i dischi di alcune tra le pi\u00f9 interessanti band minori del progressive italiano, quali Alphataurus, Pholas Dactylus, e Latte e Miele. Una sua sottoetichetta, la Grog, invest\u00ec sulle ultime leve del progressive anni Settanta, tra le quali Celeste, Mandillo, Corte dei Miracoli, e Picchio dal Pozzo. Di rilievo fu anche la produzione della Trident Records, etichetta fondata dal produttore Angelo Carrara nel 1973, che ebbe in catalogo artisti quali The Trip, Biglietto per l'Inferno, Dedalus, Opus Avantra e Semiramis. Molte altre piccole e minuscole etichette si attivarono nel periodo di massima attivit\u00e0 del rock progressivo, tra queste meritano una citazione l'Ultima Spiaggia di Ricky Gianco e Nanni Ricordi, la Intingo ancora di Gianco, l'Orchestra, e la IT di Vincenzo Micocci."}
{"id": "14463", "revid": "2020096", "url": "https://it.wikipedia.org/wiki?curid=14463", "title": "Gran Premio d'Australia", "text": "Il Gran Premio d'Australia \u00e8 una gara automobilistica. Fa parte del campionato mondiale di Formula 1 dal 1985.\nLa storia.\nPrima della seconda guerra mondiale.\nSi hanno notizie di una prima edizione di un Gran Premio d'Australia gi\u00e0 dal 1927, relativamente a una gara che si sarebbe tenuta nei pressi di Sydney. \u00c8, comunque, generalmente considerata come prima edizione la \"100 Miles Road Race\" del 1928, tenuta sull'originale tracciato stradale di Phillip Island . La prima edizione fu vinta da Arthur Waite con una vettura Austin, una 7. Il primo vero e proprio gran premio d'Australia si disput\u00f2 l'anno seguente, sempre sullo stesso tracciato. In quelle prime edizioni partecipavano vetture tra le pi\u00f9 disparate. La Bugatti comunque domin\u00f2 quella prima fase pionieristica, imponendosi tra il 1929 e il 1932. L'ultima gara a Philip Island si tenne nel 1935.\nPer tre anni il gran premio non venne disputato anche se nel 1937 fu tenuto un gran premio a Victor Harbor. Nel 1938 riapparve la gara, che si tenne sul Circuito di Mount Panorama, nei pressi della citt\u00e0 di\nBathurst. L'edizione venne vinta dall'inglese Peter Whitehead, al volante di una voituretta \"B-Type\" dell'ERA. L'anno seguente la gara venne tenuta su un circuito nei pressi di Lobethal, prima che la guerra interrompesse la manifestazione.\nDopo la seconda guerra mondiale.\nIl Circuito di Mount Panorama tenne a battesimo la prima edizione dopo il conflitto nel 1947, iniziando cos\u00ec una rotazione tra i vari circuiti, decisa dal nuovo organismo costituito nel Paese per l'organizzazione degli sport motoristici, la CAMS. I vari luoghi in cui la gara si tenne negli anni seguenti furono Point Cook, Leyburn, Nuriootpa e Narrogin. Si trattava di circuiti stradali oppure disegnati all'interno di aeroporti. Nel 1952 la manifestazione torn\u00f2 a Mount Panorama. La vittoria fu appannaggio di Doug Whiteford con una Talbot-Lago di Formula 1. Altre vetture importate dall'Europa come le Maserati, le OSCA o le Cooper dimostrarono la poco concorrenzialit\u00e0 di quelle elaborate in Australia. La fine delle vetture nazionali era segnata, anche se vetture basate su delle Maybach, guidate da Stan Jones, furono ancora competitive per qualche edizione.\nLex Davison, che per anni aveva sperimentato l'uso di motori di vetture sport su vetture di Formula 2, ottenne la sua prima vittoria con una HWM di F2, motorizzata Jaguar nel 1954, mentre nel 1953 Whiteford aveva vinto il suo terzo, e ultimo, gran premio, tenuto per la prima volta nell'Albert Park Lake di Melbourne. Questa area ospita nuovamente dal 1996 il Gran Premio d'Australia, anche se su un percorso modificato.\nIl GP torn\u00f2 all'Albert Park nel 1956, l'anno delle Olimpiadi di Melbourne. In quella edizione si affacciarono piloti europei come Stirling Moss e case come la Maserati, che port\u00f2 delle 250F e delle 300S. Proprio Moss si aggiudic\u00f2 il gran premio davanti a Jean Behra.\nFormula Tasman.\nLa crescente fama di Jack Brabham e quella del neozelandese Bruce McLaren trasformarono la natura della gara. Brabham, che aveva vinto l'edizione 1955 con una vecchia vettura sport Cooper T40 Bristol, inizi\u00f2 a testare l'evoluzione della sua vettura Cooper di F1 durante l'inverno, facendo cos\u00ec iniziare un flusso di vetture di questo costruttore verso l'Australia e la Nuova Zelanda. Questo, assieme all'arrivo di molte vetture Lotus e la nascita della casa costruttrice dello stesso Brabham, fecero, in pratica, sparire le vetture di costruzione australiana. Quando la cilindrata dei motori montati sulle vetture di Formula 1 fu limitata a 1.500 cm\u00b3, le vetture australiane, dotate di un motore da 2.500\u00a0cm\u00b3, divennero incredibilmente attraenti per piloti e costruttori europei. Nacque cos\u00ec la Formula Tasman.\nI migliori piloti di F1, durante l'inverno, si trasferivano in Oceania per competere in una serie in cui il Gran Premio d'Australia e quello di Nuova Zelanda rappresentavano le gare pi\u00f9 prestigiose. Questo fenomeno si verific\u00f2 dal 1963 al 1969. La popolarit\u00e0 acquistata da questa serie spinse la Federazione a riaumentare la potenza dei motori della F1 (il \"ritorno alla potenza\" del 1966).\nLo sviluppo dei motori Repco diede a Brabham anche la possibilit\u00e0 di essere molto competitivo con le sue vetture nel campionato di F1, che vinse nel 1966, e in cui giunse secondo nel 1967.\nMolti dei migliori piloti dell'epoca parteciparono al Gran Premio tra cui: Jim Clark, John Surtees, Timmy Mayer, Phil Hill, Jackie Stewart, Graham Hill, Jochen Rindt, Pedro Rodr\u00edguez, Piers Courage; cos\u00ec come scuderie quali Cooper, Lotus, Lola, BRM, cos\u00ec come vetture a 4 ruote motrici come la Ferguson P99. Anche la Scuderia Ferrari si ciment\u00f2 nel campionato che propose anche molti validi corridori locali quali Brabham, McLaren, Denny Hulme, Chris Amon, Frank Gardner, Frank Matich, Leo Geoghegan e Kevin Bartlett. Brabham vinse il gp tre volte, McLaren due. Il trionfo di Clark in Australia fu, in pratica, la sua ultima importante vittoria. Lo scozzese s'impose nell'edizione 1968, davanti a Chris Amon, sul Circuito di Sandown. Graham Hill vinse nel 1966 mentre Amon si aggiudic\u00f2 l'ultima gara della Tasman con vetture di F1, nel 1969 con una Ferrari, davanti al suo compagno di scuderia, Derek Bell, in una gara tenuta a Lakeside.\nFormula 5000.\nCol termine del decennio venne meno l'interesse dei costruttori europei a partecipare al campionato. Inizialmente si decise di adottare per le vetture di F. Tasman una motorizzazione di 2.000\u00a0cm\u00b3 prima di passare a vetture di Formula 5000.\nNel 1976 la Tasman vide una scissione tra il campionato corso in Australia e quello disputato in Nuova Zelanda. Il GP d'Australia si separ\u00f2 dalle altre gare e divenne una manifestazione a s\u00e9 stante.\nIn questo periodo vari piloti della vecchia Tasman quali Matich, Geoghegan e Bartlett si trovarono a competere con piloti pi\u00f9 giovani quali Garrie Cooper (della Elfin) e Graham McRae (che sviluppavano proprie vetture) assieme ad altri quali Max Stewart, John McCormack e Alfredo Costanzo che usavano invece vetture europee, per lo pi\u00f9 Lola. Matich si impose due volte prima delle vittorie di Stewart e McRae. Alla fine degli anni settanta la gara accolse anche piloti australiani ormai divenuti affermati piloti in F1, come Alan Jones, Larry Perkins e Warwick Brown che vinse nel 1977. Il pilota di vetture sport John Goss fu capace di segnare un'interessante doppietta, aggiudicandosi gran premio nel 1976 e Bathurst 1000 nel 1974.\nCalder Park.\nLa crescente importanza del campionato locale del Gruppo C, riservato a vetture turismo, fecero perdere interesse alla F5000. Nel 1980, tuttavia, si tenne un'edizione particolare del GP che vide la vittoria del campione del mondo di F1, l'australiano Alan Jones. La gara, tenuta sul Circuito di Calder Park vide alla partenza, oltre alle solite vetture di F5000 e Formula Pacific, anche due vetture di F1, tra cui proprio quella guidata da Jones, una Williams FW07, e un'Alfa Romeo, guidata da Bruno Giacomelli.\nI successivi quattro gran premi (tutti svolti sempre a Calder Park) videro l'utilizzo di vetture della Formula Pacific (ridenominate poi F.Mondial) anche se videro alla partenza alcuni piloti di F1. Il brasiliano Roberto Moreno domin\u00f2 questo periodo con ben tre vittorie. L'unico a spezzare questo filotto fu, nel 1982, Alain Prost. Il tentativo per\u00f2 di portare il mondiale di F1 a Calder Park non and\u00f2 mai in porto.\nFormula 1.\nSolo dal 1985 la manifestazione fu inserita nel calendario del Campionato del Mondo di Formula 1. Da allora e fino al 1995 fu il tracciato cittadino di Adelaide a essere sede del Gran Premio, collocandosi come gara di chiusura della stagione: la prima edizione vide vincitore Keke Rosberg su Williams. Due volte il Gran Premio d'Australia fu decisivo per l'assegnazione del titolo: nel 1986 Nigel Mansell, in testa al campionato alla vigilia, dechapp\u00f2 uno pneumatico, nel corso della gara, e fu costretto al ritiro, dando via libera ad Alain Prost che andava a vincere e si laureava campione del mondo per la seconda volta. Nel 1994, invece, i due contendenti, Michael Schumacher e Damon Hill entrarono in collisione nel corso del Gp, ritirandosi entrambi: il titolo and\u00f2 al tedesco della Benetton, in testa alla classifica prima di quell'ultima gara. Si ricordano anche le edizioni 1989 e 1991, corse sotto due autentici diluvi, ai limiti delle condizioni di sicurezza e che videro le vittorie di Thierry Boutsen e Ayrton Senna. Addirittura quella del 1991 fu interrotta dopo appena 14 giri, proprio a causa delle avverse condizioni meteorologiche. Nell'edizione 1993 storica ultima vittoria di Ayrton Senna in carriera.\nTuttavia, l'ex pilota Bob Jane voleva che un Gran Premio si svolgesse a Melbourne. Ha quindi costruito un enorme \"thunderdome\", creando poi l'AUSCAR, l'equivalente dalla NASCAR per l'Australia. Questo desiderio non fu vano. Malgrado l'estrema popolarit\u00e0 della corsa di Adelaide che chiudeva la stagione, le pressioni dalla comunit\u00e0 sportiva di Melbourne si facevano sempre pi\u00f9 forti, e quando nel 1992 Jeff Kennett venne eletto governatore dello stato del Victoria, la sua prima mossa fu quella di migliorare il circuito di Melbourne per portare l\u00ec il locale Gran Premio di Formula 1.\nNel 1993 venne raggiunto un accordo con la FIA, ma il contratto con Adelaide scadeva nel 1996, cos\u00ec Kennett ottenne il tempo sufficiente per prepararsi all'esordio. Nonostante le dure proteste degli ambientalisti, venne costruito un tracciato all'interno dell'Albert Park di Melbourne, parte del quale venne chiuso al traffico, e nel 1996 la citt\u00e0 ebbe la sua prima gara mondiale, divenendo anche la gara di apertura di ogni nuova stagione.\nDal 2009, la partenza della gara \u00e8 stata posticipata alle 17:00 al fine di venire incontro alle richieste di Bernie Ecclestone per un orario pi\u00f9 \"comodo\", rispetto alle esigenze del pubblico europeo. Nel 2010 il governo dello stato di Victoria annunci\u00f2 che il circuito di Melbourne avrebbe ospitato il gran premio almeno fino al 2015. \nNelle stagioni 2006 e 2010 la gara \u00e8 stata spostata dal suo tradizionale ruolo di apertura del campionato per non sovrapporsi ai Giochi del Commonwealth che si sono svolti pure a Melbourne. \u00c8 tornata primo appuntamento della stagione nel 2007 e dal 2011 al 2019 a causa dell'instabilit\u00e0 politica del Bahrein, nel quale si sarebbe dovuto aprire il mondiale.\nNella stagione il Gran Premio \u00e8 stato annullato a causa della pandemia di COVID-19, dopo che un meccanico della McLaren \u00e8 risultato positivo al SARS-CoV-2 a poche ore dalla prima sessione di prove libere. Nella stagione seguente il Gran Premio, in un primo momento posto come prova inaugurale del campionato mondiale, viene posticipato al 21 novembre a causa della pandemia, diventando cos\u00ec la ventunesima prova del mondiale. Tuttavia, il 6 luglio viene ufficialmente annullato dopo le decisioni prese dal governo per via delle problematiche dettate dalla pandemia. Con l'annullamento del Gran Premio, vengono anche posticipate le modifiche al \"layout\" del tracciato, al fine di favorire i sorpassi.\nLe denominazioni ufficiali.\nNational Panasonic Australian Grand Prix 1981\u20131983\nDunlop Tyres Australian Grand Prix 1984\nMitsubishi Australian Grand Prix 1985\nFoster's Australian Grand Prix 1986\u20131993, 2002\u20132006\nEDS Australian Grand Prix 1995\nTransurban Australian Grand Prix 1996\nQantas Australian Grand Prix 1997\u20132001, 2010\u20132011\nING Australian Grand Prix 2007\u20132009\nRolex Australian Grand Prix 2013\u20132019\nHeineken Australian Grand Prix 2022"}
{"id": "14464", "revid": "486946", "url": "https://it.wikipedia.org/wiki?curid=14464", "title": "Henri Dunant", "text": ""}
{"id": "14466", "revid": "141", "url": "https://it.wikipedia.org/wiki?curid=14466", "title": "Giorgio Gaberscik", "text": ""}
{"id": "14468", "revid": "6923", "url": "https://it.wikipedia.org/wiki?curid=14468", "title": "Santa Cruz Operation", "text": "Santa Cruz Operation, o SCO, \u00e8 una societ\u00e0 commerciale statunitense di informatica (poi rilevata da SCO Group), in seguito denominata \"Tarantella, Inc.\".\nStoria.\nNel 1987 Microsoft cedette i diritti di Microsoft XENIX a SCO che svilupp\u00f2 il sistema operativo secondo lo standard Unix. Nel 1989 SCO rese disponibile la release 3.2.0 di Xenix rinominandolo SCO UNIX.\nNel 1995 SCO ha acquistato da Novell i codici sorgenti dello Unix AT&amp;T, diventando la comproprietaria di tutti i diritti di licenza su Unix. SCO ha inoltre acquistato il sistema operativo UnixWare, cambiando contemporaneamente il nome di SCO Unix in SCO OpenServer 5.\nNell'agosto del 2000 SCO ha annunciato la vendita delle proprie divisioni software e servizi, e dei sistemi UnixWare e OpenServer a Caldera Systems, che nel 2002 ha cambiato nome in \"SCO Group\".\nLa causa tra SCO e IBM.\nNel 2003 SCO ha citato in giudizio IBM, accusandola di aver utilizzato a scopo commerciale porzioni di codice legalmente protette da diritti detenuti da SCO; si tratta in particolare del sistema Journaled File System (JFS) e Non-Uniform Memory Access (NUMA). L'accusa di violazione dei diritti di SCO \u00e8 stata anche estesa al codice del kernel Linux, creato da Linus Torvalds; tuttavia, nel corso di questo controverso caso, non sono emerse prove fattuali a favore dell'accusa. Il 10 agosto 2007 SCO ha perso la causa; la corte federale dell'Utah ha stabilito che i diritti di UNIX e UnixWare appartengono a Novell."}
{"id": "14469", "revid": "33689", "url": "https://it.wikipedia.org/wiki?curid=14469", "title": "SCO Group", "text": "SCO Group (precedentemente nota come Caldera Systems e Caldera International) \u00e8 una societ\u00e0 che negli anni ha sviluppato distribuzioni GNU/Linux per workstation e server. SCO Group ai suoi esordi \u00e8 stata spesso associata con il movimento open source.\nDopo aver acquisito (secondo la SCO) alcuni diritti sul marchio registrato UNIX, su SCO UNIX e sulla serie di prodotti UnixWare, nel 2003 SCO Group apre una causa legale contro il gigante dell'IT IBM, accusandola di aver contribuito allo sviluppo del kernel Linux utilizzando codice sorgente di sua propriet\u00e0.\nDal 1994 al 2004.\n1994 gli inizi.\nNel 1994 il gruppo Canopy Group, che era guidato da Ray Noorda, finanzi\u00f2 Ransom Love per la fondazione di Caldera Systems, con sede nello Utah. Il suo principale prodotto allora era il Caldera Linux, una distribuzione GNU/Linux pensata principalmente per le aziende e contenente alcune aggiunte di software proprietario da loro realizzate.\nNel 1996 acquis\u00ec da Novell l'intero assetto dei diritti di DRI, compresi quelli del DR-DOS. Dopo l'acquisizione, Caldera denunci\u00f2 Microsoft per condotta monopolistica nel mercato dei sistemi operativi e per l'erezione di barriere software atte ad impedire l'uso di Windows su sistemi diversi dall'MS-DOS. La causa, giudicata nel 2000, ha visto riconosciute le accuse di Caldera e Microsoft \u00e8 stata condannata al pagamento di un risarcimento stimato in 150/200 milioni di dollari a Caldera.\nNel 1998 SCO, insieme a IBM, Sequent e altri, partecip\u00f2 al Progetto Monterey per lo sviluppo di una versione di UNIX per grandi sistemi.\n2000 l'acquisizione di altri sistemi Unix.\nNel 2000, Caldera ha acquisito molti sistemi UNIX dalla Santa Cruz Operation, compresi SCO UNIX e UnixWare, sistemi operativi che si suppone essere in diretta competizione con GNU/Linux.\n2002 l'unione con altre fondazioni/societ\u00e0.\nNel 2002, Caldera si \u00e8 unita a SUSE Linux, Turbolinux e Conectiva per formare la societ\u00e0 United Linux, nel tentativo di standardizzare le distribuzioni GNU/Linux. Nel corso dello stesso anno il fondatore, Ransom Love, lascia la compagnia. Il direttivo di Caldera si rende conto che la maggior parte dei suoi profitti provenivano dall'eredit\u00e0 SCO di UNIX e modific\u00f2 il nome della societ\u00e0 in SCO Group. \u00c8 da notare che la compagnia non \u00e8 mai stata legata alla Santa Cruz Operation, oggi nota come Tarantella, Inc., tranne durante l'acquisto di 2 dei 3 suoi gruppi aziendali e dell'acquisizione, nel 2002, di gran parte dei suoi dipendenti.\n2003 le cause legali per il diritto d'autore.\nNel gennaio 2003, SCO Group assunse l'avvocato David Boies, annunciando che avrebbe indagato sull'infrazione dei diritti d'autore che possiede su UNIX.\nIl 7 marzo il direttore esecutivo Darl Mc Bride annunci\u00f2 l'inizio della causa legale contro IBM, accusando tale societ\u00e0 di aver rubato segreti industriali di UNIX e averli resi disponibili agli sviluppatori del kernel Linux (per maggiori dettagli si veda la voce Causa legale tra SCO e IBM).\nCome conseguenza di questa causa legale, SuSE Linux annunci\u00f2 pubblicamente che stava riconsiderando i suoi rapporti commerciali con SCO Group. Nonostante questo, dall'inizio della causa, il valore delle azioni in borsa di SCO Group si \u00e8 incrementato di oltre il 1500%.\nNel maggio 2003 SCO Group annunci\u00f2 di aver inviato lettere a 1500 grandi societ\u00e0 in tutto il mondo, tra le altre quelle comprese nella lista \"Fortune 500\", avvisandole che l'uso del kernel Linux poteva infrangere i diritti d'autore che SCO Group stessa possiede sul codice sorgente di UNIX.\nCome risultato di tale azione, SCO Group fu denunciata per diffamazione da numerose societ\u00e0, tra cui: IBM, LinuxTag, SuSE Linux e Red Hat. \nNel giugno 2003 SCO Group acquist\u00f2 Vultus Inc, che precedentemente era una propriet\u00e0 del gruppo Canopy Group. Le due societ\u00e0 possiedono un pacchetto azionario minimo (rispettivamente l'1.6% e il 4.1%) di Trolltech, creatore delle librerie Qt. Il gruppo Canopy \u00e8 una societ\u00e0 operativa di altre compagnie tecnologiche, compresa la societ\u00e0 di clustering Linux Networx. Possiede il 46% di SCO Group; le due aziende hanno in comune molti amministratori.\n2004 la rappresaglia.\nNel gennaio del 2004 il sito web di SCO Group fu attaccato dal worm Mydoom, programmato per scagliare un attacco denial of service a partire dal 1\u00ba febbraio.\nLa situazione attuale.\nAttualmente, il gruppo \u00e8 entrato in amministrazione controllata per cercare di far fronte ai debiti. La societ\u00e0 deve ingenti somme di denaro agli avvocati che l'hanno seguita durante la causa contro IBM. La societ\u00e0 ha debito anche con societ\u00e0 informatiche come Microsoft e Sun Microsystems. Inoltre la societ\u00e0 deve pagare delle royalty ancora da stabilire a Novell dato che un giudice statunitense ha stabilito che la propriet\u00e0 intellettuale del sistema operativo UNIX \u00e8 di Novell e quindi SCO ha violato le propriet\u00e0 intellettuali Novell vendendo licenze UNIX.\nSCO Group \u00e8 sull'orlo della bancarotta ma ha ricevuto un finanziamento da Gulf Capital Partners per continuare a portare avanti la sua causa contro IBM.\nLa causa si \u00e8 conclusa il 30 marzo 2010 con la decisione della Corte Distrettuale dello Utah che ha respinto tutte le richieste di SCO, dando piena ragione a Novell."}
{"id": "14470", "revid": "768830", "url": "https://it.wikipedia.org/wiki?curid=14470", "title": "Charles-Eduard Jeanneret", "text": ""}
{"id": "14471", "revid": "768831", "url": "https://it.wikipedia.org/wiki?curid=14471", "title": "Corbusier", "text": ""}
{"id": "14476", "revid": "1782831", "url": "https://it.wikipedia.org/wiki?curid=14476", "title": "Piffero", "text": "Un piffero \u00e8 un aerofono ad ancia doppia a cameratura conica, della famiglia degli oboi. Appartiene alla famiglia delle bombarde, progenitrici dell'oboe moderno.\nPiffero delle Quattro Province.\nIl piffero \u00e8 lo \"strumento principe\" per le musiche delle Quattro Province, l'area culturalmente omogenea formata dalle valli montane delle province di Pavia, Alessandria, Genova e Piacenza. \nL'intonazione \u00e8 in \"sol\".\nLo strumento \u00e8 costituito da tre parti:\nAnticamente veniva accompagnato dalla cornamusa appenninica detta m\u00fcsa e ai nostri giorni pi\u00f9 frequentemente dalla fisarmonica. La coppia piffero e fisarmonica accompagna ancora oggi tutte le danze di questa zona.\nIl pi\u00f9 rinomato costruttore di pifferi fu Nicol\u00f2 Bacigalupo, detto \"u Grixiu\" (Cicagna, 1863 - 1937) attivo a Cicagna (val Fontanabuona GE) dal 1900, dopo il suo ritorno dal Per\u00f9, fino alla sua morte. Ci\u00f2 che rimane della bottega del Grixiu (strumenti musicali semilavorati e attrezzi tra cui il tornio a pedale) \u00e8 conservato nel Museo etnografico Ettore Guatelli di Ozzano Taro (PR). Oggi i pifferi continuano ad essere costruiti da Ettore Losini, detto \"Bani\", di Degara di Bobbio (PC) e da Stefano Mantovani della provincia di Pavia.\nIl repertorio musicale \u00e8 corposo, antico, trasmesso attraverso i secoli (il \"fifaro\" \u00e8 citato in uno scritto del Pessagno su fatti della val Fontanabuona del 1578) comprende oltre le melodie da ballo, brani che scandivano i momenti della vita contadina: questue come il \"carlin di maggio\", la \"galina grisa\" o la Santa Croce; il carnevale con la \"povera donna\"; la partenza per leva con \"leva levon\"; il matrimonio con la \"sposina\" (brano per accompagnare la sposa dalla sua casa alla chiesa) e altri brani \"da strada\" come la \"sestrina\" per accompagnare i cortei nelle varie occasioni.\nTra i pifferai pi\u00f9 noti del passato furono Draghino, Ernesto Sala di Cegni, Jacmon, Giuanen e Fiur in val Trebbia.\nLa coppia piffero-fisarmonica porta il nome, o pi\u00f9 spesso il soprannome dei suoi componenti, alcune di quelle attive oggi sono: \nI gruppi di folk revival che usano il piffero nei loro concerti: Baraban, La Ciapa Rusa, i Tendach\u00ebnt, i Tre Martelli, i Musicanti del piccolo borgo, gli Enerbia, i M\u00fcsetta, i Suonatori di Menconico, la Quinta Rua, gli Epinfrai, i Calagi\u00f9bella (Casalcermelli \u2013 AL), L'Ariondassa."}
{"id": "14478", "revid": "1993636", "url": "https://it.wikipedia.org/wiki?curid=14478", "title": "Storia dell'Unione Sovietica (1922-1953)", "text": "La storia dell'Unione Sovietica dal 1922 al 1953 venne caratterizzata da quattro eventi politici fondamentali: il consolidamento della rivoluzione d'ottobre, la morte di Vladimir Lenin e il dominio di Iosif Stalin che and\u00f2 ad intrecciarsi con il secondo conflitto mondiale e la grande guerra patriottica.\nUn ruolo di primo piano lo ebbe Iosif Stalin, che cerc\u00f2 di rimodellare la societ\u00e0 sovietica con un'aggressiva programmazione economica, dando particolare rilevanza ad una radicale collettivizzazione dell'agricoltura ed allo sviluppo dell'industria, in particolare quella pesante. Inoltre egli dot\u00f2 l'URSS di una polizia segreta molto efficiente e di un partito in grado di avere un'enorme influenza nel paese; gli oppositori del dittatore georgiano puntano il dito contro le sue celebri \"purghe\" che eliminarono un elevato numero di oppositori del regime.\nAlla morte di Stalin, l'URSS era ormai diventata una grande potenza mondiale: non solo esercitava il ruolo di stato-guida del mondo comunista, ma aveva anche creato un'alleanza di stati comunisti (il patto di Varsavia) che si frapponevano frontalmente e dichiaratamente agli Stati Uniti e al mondo capitalista. La forza militare dimostrata nello scontro con il Terzo Reich e il possesso della bomba atomica, fatta esplodere per la prima volta nel 1949, furono due elementi che resero ancora pi\u00f9 accesa la guerra fredda URSS-USA.\nLa Nuova Politica Economica (NEP).\nDurante la guerra civile, Lenin adott\u00f2 il comunismo di guerra, una politica economica che comportava la suddivisione delle propriet\u00e0 terriere e la confisca dei surplus agricoli. La rivolta di Kron\u0161tadt segnal\u00f2 la crescente impopolarit\u00e0 del comunismo di guerra nelle campagne: nel marzo 1921, alla fine della guerra civile, i marinai disillusi, principalmente contadini che erano stati inizialmente dei convinti sostenitori dei bolscevichi, sotto il governo provvisorio, si rivoltarono contro il nuovo regime. Anche se l'Armata Rossa, comandata da Lev Trockij, attravers\u00f2 il Mar Baltico congelato e soffoc\u00f2 rapidamente la rivolta, questo segno di crescente malcontento costrinse il Partito, alla cui guida era Lenin, ad incoraggiare una vasta alleanza con la classe operaia e i contadini (che erano l'80% della popolazione), anche se i marxisti-leninisti ortodossi favorivano un regime rappresentativo unicamente degli interessi del proletariato rivoluzionario.\nLenin, di conseguenza pose fine al comunismo di guerra e istitu\u00ec la Nuova politica economica (NEP) incoraggiata anche da un altro eminente membro del partito, Nikolaj Ivanovi\u010d Bucharin, nel quale lo stato permetteva l'esistenza di un mercato limitato. Vennero consentite piccole imprese private, la possibilit\u00e0 di assumere manodopera da parte di queste ultime (sia industriali, sia contadine) e la possibilit\u00e0 per investitori esteri di partecipare ad alcune attivit\u00e0 economiche.\nLa NEP Sovietica (1921-1929) fu essenzialmente un periodo di \"socialismo di mercato\", simile a quello della riforma di Deng nella Cina comunista dopo il 1978, in quanto entrambi prevedevano un ruolo per l'impresa privata e un mercato basato sul commercio e i prezzi, piuttosto che sulla pianificazione centralizzata. Come interessante aneddoto, durante il primo incontro, agli inizi degli anni ottanta, tra Deng Xiaoping e Armand Hammer, un industriale americano e prominente investitore nell'Unione Sovietica di Lenin, Deng premette su Hammer per ottenere pi\u00f9 informazioni possibili sulla NEP.\nCon i nuovi incentivi di mercato che aumentavano la produttivit\u00e0, le rendite agricole non solo recuperarono i livelli ottenuti prima della rivoluzione bolscevica, ma migliorarono molto. La frammentazione delle propriet\u00e0 terriere quasi feudali dell'era zarista diede ai contadini grandi incentivi per massimizzare la produzione. Essendo in grado di vendere il loro surplus sul mercato libero, le spese dei contadini diedero una spinta al settore manifatturiero delle aree urbane. Come risultato del NEP, e della frammentazione della propriet\u00e0 terriera, mentre il Partito Comunista consolidava il suo potere, l'Unione Sovietica divenne il primo produttore di grano del mondo. La NEP ebbe per\u00f2 enormi limiti.\nL'industria russa era terribilmente debole, e i suoi prodotti, che erano scarsi sul mercato, avevano prezzi molto pi\u00f9 alti rispetto a quelli agricoli. Questo determin\u00f2 che i contadini non spendessero le eccedenze per comprare quei prodotti, ma preferivano accumularle, oppure utilizzarle per aumentare i propri consumi. Questo accadeva perch\u00e9 i contadini, abituati a politiche spietate, temevano che da un momento all'altro il governo alzasse il prezzo dei prodotti agricoli. Tutto questo non aiut\u00f2 Lenin nel suo programma di sviluppo dell'industria, perch\u00e9 egli aveva previsto che, con la NEP, si potesse creare un'alleanza (per cos\u00ec dire) fra agricoltura e industria, che permettesse a quest'ultima di equipaggiare gradualmente l'agricoltura con mezzi pi\u00f9 evoluti ed efficienti, cos\u00ec da permettere l'aumento della produttivit\u00e0, e liberare le risorse per l'acquisizione e la produzione dall'estero di attrezzature per l'industria.\nL'agricoltura, comunque, si sarebbe ripresa dalla guerra civile pi\u00f9 rapidamente dell'industria pesante. Le fabbriche, gravemente danneggiate dalla guerra civile e dal deprezzamento del capitale, erano molto meno produttive. In aggiunta, l'organizzazione delle imprese in cartelli o sindacati, rappresentanti un particolare settore dell'economia, avrebbe contribuito al disequilibrio tra l'offerta e la domanda associata ai monopoli. A causa della mancanza di incentivi portati dalla competitivit\u00e0 dei mercati, i cartelli erano invogliati a vendere i loro prodotti a prezzi pi\u00f9 alti.\nLa pi\u00f9 lenta ripresa dell'industria pose alcuni problemi ai contadini, che costituivano circa l'80% della popolazione. Poich\u00e9 l'agricoltura era relativamente pi\u00f9 produttiva, gli indici relativi dei prezzi per i beni industriali erano pi\u00f9 alti di quelli dei prodotti agricoli. Il risultato di questo fu che Trockij parl\u00f2 di crisi delle forbici a causa della forma a forbice dei grafici rappresentanti i movimenti negli indici di prezzo relativi. In maniera pi\u00f9 semplice, i contadini dovevano produrre pi\u00f9 grano per acquistare i beni di consumo delle aree urbane. Come risultato, alcuni contadini trattennero gli eccessi di produzione in attesa di prezzi pi\u00f9 alti, contribuendo a lievi carenze nelle citt\u00e0. Questo \u00e8 il comportamento di un mercato speculativo ed alcuni degli esponenti di vertice del Partito Comunista, che non condividevano l'economia di mercato, censurarono questo fenomeno, considerandolo uno sfruttamento dei consumatori urbani.\nNel frattempo il Partito fece dei passi costruttivi per compensare la crisi, tentando di abbassare i prezzi dei beni manifatturieri e di stabilizzare l'inflazione, tramite l'imposizione del controllo dei prezzi sui beni industriali fondamentali e spezzando i cartelli allo scopo di incoraggiare la competizione del mercato.\nLa morte di Lenin e l'ascesa di Stalin.\nIl Partito si divide in fazioni.\nNel 1924 arrivarono i primi risultati diplomatici di rilievo per l'URSS: il 2 febbraio la Gran Bretagna riconobbe il governo sovietico, seguita cinque giorni dopo dall'Italia fascista; qualche giorno prima (21 gennaio) era morto Lenin e, poich\u00e9 i meccanismi di successione non erano stati stabiliti nelle procedure del Partito, la scomparsa del leader sollev\u00f2 una feroce lotta tra fazioni. Questa \"lotta per la successione\" coinvolgeva principalmente due esponenti, Lev Trockij e Iosif Stalin.\nTrockij sosteneva che la rivoluzione dovesse essere una \"rivoluzione permanente\", cio\u00e8 che si dovessero cogliere tutte le occasioni per organizzare e provocare la rivoluzione proletaria in tutto il mondo, specialmente in Europa; Stalin, al contrario, lanci\u00f2 la formula opposta del \"socialismo in un solo paese\", cio\u00e8 sostenne la possibilit\u00e0 di costruire in Russia una societ\u00e0 socialista, senza la necessit\u00e0 che vi fosse una rivoluzione proletaria anche negli altri paesi dell'Occidente: pi\u00f9 che una diversit\u00e0 di tattica il contrasto, oltre che rivelare ambizioni personali e volont\u00e0 di potere, mostrava una differente concezione della societ\u00e0 socialista. Mentre per Stalin, in sostanza, il socialismo si configurava come l'abbattimento delle classi capitalistiche e all'industrializzazione del paese, per Trockij il problema era assai pi\u00f9 complesso.\nSotto il punto di vista economico, l'ala radicale guidata da Trockij si era da tempo opposta al NEP per ragioni ideologiche, e sfrutt\u00f2 la \"crisi della forbice\" per guadagnarsi un capitale ideologico sull'ala moderata del partito, che appoggiava il NEP, guidata da Nikolaj Ivanovi\u010d Bucharin. Inizialmente, Stalin si un\u00ec alla fazione Bukhariniana per sconfiggere Trockij; in seguito per\u00f2, una volta che il suo rivale era stato esiliato, si schier\u00f2 contro i moderati che appoggiavano il NEP allo scopo di consolidare il suo controllo sul Partito e sullo Stato.\nStalin consolida il potere.\nAllo scopo di escogitare un pretesto per abbandonare la NEP, Stalin si mosse per sfruttare i problemi associati con la \"crisi della forbice\". In aggiunta a ci\u00f2, egli si indirizz\u00f2 all'ascesa dei \"Nepmen\" (piccoli commercianti che traevano profitto dal fiorente commercio urbano-rurale) e dei \"kulaki\" (la classe media emergente dei contadini e allevatori) sotto la NEP, come a nuove classi capitaliste, ostili al monopolio sul potere da parte del partito. Poich\u00e9 l'economia della NEP era un'economia mista, egli fu in grado di riconoscere nell'inflazione e disoccupazione i mali del mercato.\nStalin si mosse da un lato all'altro e liber\u00f2 il Partito da entrambe le fazioni forgiando un percorso di sviluppo che integrava le idee di entrambi i campi. Adatt\u00f2 la posizione \"di sinistra\" che si opponeva all'agricoltura di mercato allo scopo di produrre rapidamente le basi materiali del comunismo nonostante le condizioni sfavorevoli. Ma appoggi\u00f2 anche la nozione propria della fazione \"di destra\", che favoriva il concentrarsi sullo sviluppo economico invece che esportare la rivoluzione. Riguardo a questo, favor\u00ec anche la massiccia esportazione di grano e materie prime; le entrate ottenute dagli scambi con l'estero permisero all'Unione Sovietica di importare la tecnologia straniera necessaria allo sviluppo industriale.\nA quel tempo, Stalin aveva una reputazione come rivoluzionario, \"bolscevico devoto\" e \"braccio destro\" di Lenin. In realt\u00e0 Lenin diffidava di Stalin, e prima della sua morte aveva scritto una lettera al congresso dei soviet, nota come \"testamento di Lenin\" in cui affermava che Stalin era \"rude\", \"intollerante\" e \"capriccioso\". Stalin e i suoi fiancheggiatori avevano fatto sparire queste lettere, che saltarono fuori solo dopo la morte di Stalin nel 1953.\nIndustrializzazione stalinista.\nAl Quindicesimo Congresso del Partito, nel dicembre 1927, Stalin, ora inamovibile dittatore, abbandon\u00f2 la NEP. Avvertendo i delegati di un imminente accerchiamento capitalista, sottoline\u00f2 che la sopravvivenza e lo sviluppo potevano avvenire solo perseguendo il rapido sviluppo dell'industria pesante. Stalin rimarc\u00f2 che l'Unione Sovietica era \"da cinquanta a cento anni pi\u00f9 indietro, rispetto alle nazioni avanzate\" (Stati Uniti, Francia, Germania, Regno Unito, ecc.), e che bisognava quindi assottigliare \"questa distanza in dieci anni\". In un forse sinistro presagio della seconda guerra mondiale, Stalin dichiar\u00f2, \"O riusciamo a farcela o verremmo schiacciati\".\nPer sorvegliare la radicale trasformazione dell'Unione Sovietica, il Partito, sotto la direzione di Stalin, attribu\u00ec maggiori poteri al Comitato statale per la pianificazione (Gosplan), un organo governativo creato nel 1921 responsabile della guida dell'economia socialista verso un'industrializzazione accelerata. Nell'aprile 1929 il Gosplan rilasci\u00f2 due bozze congiunte che diedero inizio al processo che avrebbe industrializzato una nazione principalmente agricola. Questo rapporto di 1700 pagine divenne la base del primo Piano quinquennale per la costruzione economica nazionale o \"Pjatiletka\", che chiamava per il raddoppio delle scorte di capitale dell'Unione Sovietica tra il 1928 e il 1933. Passando dalla NEP di Lenin, il piano quinquennale sarebbe stato il rapido, incredibile processo di trasformazione di una nazione principalmente agricola, composta da contadini e che emergeva dall'assolutismo zarista, in una superpotenza industriale. In effetti, gli obiettivi iniziali erano quelli di gettare le basi per una futura, crescita economica esponenziale.\nL'abbandono della NEP da parte di Stalin, con il primo piano quinquennale steso dal Gosplan nel 1929 fu il punto di svolta della storia Sovietica, stabilendo una pianificazione centrale orientata verso una rapida industrializzazione pesante come base delle decisioni economiche.\nBreve panoramica sulla pianificazione economica.\nIl nuovo sistema economico spinto dal piano quinquennale comportava una serie complicata di arrangiamenti della pianificazione. In un piano ideale, il Politburo inviava la sua lista di priorit\u00e0 per il piano quinquennale al Consiglio dei ministri, che la elaborava e la inviava al Gosplan, il quale disaggregava le priorit\u00e0 per i suoi dipartimenti. I dipartimenti lavorarono sulle bozze delle varie parti del piano, che venivano riaggregate in una bozza completa dal Gosplan. Questa bozza del piano veniva poi mandata al Consiglio dei ministri, al Politburo del Partito e al segretariato del Comitato Centrale. Il Consiglio dei ministri scomponeva il piano in compiti per i vari ministeri, quindi in unit\u00e0 ancor pi\u00f9 piccole, eventualmente al livello della singola impresa.\nLe imprese quindi valutavano la fattibilit\u00e0 degli obiettivi e stimavano i contributi necessari, il che rappresentava la fase pi\u00f9 intensa di contrattazione del processo decisionale della pianificazione economica. Le stime fatte dopo questo processo di contrattazione venivano riaggregate al Consiglio dei ministri, che le inviava revisionate al Gosplan. La ristesura del piano veniva quindi inviata al Consiglio dei ministri, al Politburo del Partito e al segretariato del Comitato Centrale per l'approvazione. Il Consiglio dei ministri sottometteva il piano al Soviet supremo e il Comitato Centrale sottometteva il piano al Congresso Nazionale del Partito, per un'approvazione senza discussioni. In quel momento il processo era completo e il piano diventava legge.\nIl primo piano quinquennale si concentr\u00f2 sulla mobilitazione delle risorse naturali, per costruire la base dell'industria pesante nazionale, incrementando la produzione di carbone, ferro, e altre risorse vitali. Pagando un alto prezzo umano, questo processo ebbe ampiamente successo, forgiando un'importante base per uno sviluppo industriale pi\u00f9 rapido di quello di qualsiasi altra nazione della storia. Comunque, con l'economia che divenne pi\u00f9 complessa negli anni dopo Stalin, la prudenza del processo decisionale di pianificazione economica si sarebbe rivelato meno adatto a raggiungere la crescita attraverso l'innovazione tecnologica e i miglioramenti nella produttivit\u00e0, risultando cos\u00ec in una stagnazione associata agli ultimi anni precedenti alla dissoluzione dell'Unione Sovietica.\nCollettivizzazione e industrializzazione in pratica.\nCon la NEP, l'abbandono della requisizione del surplus agricolo del periodo del comunismo di guerra (1917-1921), diede ai contadini incentivi individuali per incrementare la produttivit\u00e0 agricola, permettendogli di vendere l'eccesso di produzione sul mercato libero. Il processo di collettivizzazione, comunque, supervisionato dal primo piano quinquennale, abbandon\u00f2 questa politica. Al suo posto i contadini vennero costretti a cedere i loro appezzamenti privati, lavorare per le fattorie collettive, e vendere i loro prodotti allo stato per un basso prezzo imposto da quest'ultimo.\nOra che lo stato era in grado di accaparrarsi il surplus agricolo, era anche in grado di esportare grano in cambio della valuta straniera di cui aveva bisogno per importare la tecnologia necessaria per l'industrializzazione pesante. Ad ogni modo, i contadini si opposero amaramente a questo processo, e in molti casi uccisero il proprio bestiame piuttosto che darlo alle fattorie collettive. Nonostante le aspettative, la collettivizzazione port\u00f2 a un crollo nella produzione agricola, che non riprese i livelli del NEP fino al 1940. Gli svantaggi della collettivizzazione russa peggiorarono le condizioni della carestia in un periodo di siccit\u00e0, specialmente in Ucraina e nella regione del Volga. Il numero di persone che morirono per queste carestie \u00e8 stimato tra i due e i cinque milioni. Il reale numero di vittime \u00e8 ancora oggi al centro di dure dispute.\nAd ogni modo, la mobilitazione delle risorse da parte della pianificazione statale aument\u00f2 la base industriale della nazione. La produzione di ghisa, necessaria per lo sviluppo di un'infrastruttura industriale non esistente, crebbe da 3,3 milioni a 10 milioni di tonnellate all'anno. Il carbone, il prodotto che alimentava le economie moderne e l'industrializzazione comunista, pass\u00f2 con successo da 35,4 milioni a 75 milioni di tonnellate, e la produzione di minerali ferrosi crebbe da 5,7 milioni a 19 milioni di tonnellate. Numerosi complessi industriali come a Magnitogorsk e Kuzneck, le fabbriche di automobili di Mosca e Gor'kij, le industrie di macchinari pesanti degli Urali e di Kramatorsk, e le fabbriche di trattori di Charkiv, Stalingrado e \u010celjabinsk, erano state costruite o in costruzione.\nBasandosi quasi esclusivamente su queste cifre, il piano quinquennale era stato completato al 93,7% in soli quattro anni, mentre le parti riguardanti l'industria pesante furono soddisfatte al 108%. Stalin, nel dicembre 1932, dichiar\u00f2 al Comitato Centrale che il piano era stato un successo, poich\u00e9 gli incrementi nella produzione di carbone e ferro avrebbero alimentato il futuro sviluppo economico. Alcuni storici hanno addirittura suggerito che il primo piano avrebbe avuto ancora pi\u00f9 successo se l'URSS non avesse dovuto affrontare la crisi economica presente all'estero, che era fuori dal suo controllo.\nSecondo Robert C. Tucker, il piano quinquennale venne rallentato \"solo a causa del rifiuto di stipulare patti di non aggressione da parte delle nazioni confinanti e da complicazioni nell'estremo oriente\", come l'occupazione giapponese della Manciuria cinese nel 1931, che faceva presagire la guerra e costrinse l'URSS a convertire alcune fabbriche alla produzione di munizioni, per colmare la distanza nel potenziale difensivo.\nAnche se indubbiamente segn\u00f2 un incredibile salto nella capacit\u00e0 industriale, il piano quinquennale, ovviamente, fu molto duro per gli operai; le quote di produzione erano estremamente difficili da raggiungere, richiedendo ai minatori di fare giornate lavorative di 16-18 ore. Il fallimento nel soddisfare le quote poteva risultare in accuse di tradimento. Le condizioni di lavoro erano povere, e anche rischiose. Secondo alcune stime, 127.000 operai morirono durante i quattro anni dal 1928 al 1932. A causa dell'allocazione di risorse per l'industria, associata al decremento di produttivit\u00e0 introdotto dalla collettivizzazione, si ebbe una carestia. Anche l'uso del lavoro forzato non deve essere trascurato. Nella costruzione dei complessi industriali, i detenuti dei campi di lavoro vennero usati come risorse spendibili.\nDal 1921 fino al 1954, durante il periodo dell'industrializzazione forzata, guidata dallo stato, si sostiene che 3,7 milioni di persone vennero condannate per supposti crimini contro-rivoluzionari, in queste cifre sono compresi 600.000 condannati a morte, 2,4 milioni di condannati ai campi di lavoro e 700.000 condannati all'espatrio. Altri stimano che queste cifre furono molto pi\u00f9 alte. Cos\u00ec come per le carestie, le prove a supporto di queste cifre elevate sono disputate da alcuni storici, anche se rappresentano un'opinione di minoranza.\nCambiamenti nella societ\u00e0 sovietica: modernizzazione.\nLe politiche industriali di Stalin migliorarono ampiamente la qualit\u00e0 della vita per la maggioranza della popolazione, anche se il discusso numero di vittime provocate da tali politiche macchia il risultato ottenuto.\nL'occupazione, ad esempio, crebbe notevolmente; 3,9 milioni era la cifra attesa per il 1923, ma la cifra fu in realt\u00e0 un incredibile 6,4 milioni. Per il 1937, il numero crebbe ancora, a circa 7,9 milioni, e nel 1940 era di 8,3 milioni. Tra il 1926 e il 1930, la popolazione urbana aument\u00f2 di 30 milioni di unit\u00e0. La disoccupazione era stata un problema durante il periodo degli zar e anche sotto il NEP, ma non fu un fattore principale dopo l'implementazione del programma di industrializzazione stalinista. La mobilitazione di risorse per industrializzare la societ\u00e0 agricola cre\u00f2 il bisogno di forza lavoro, il che signific\u00f2 che la disoccupazione and\u00f2 virtualmente a zero. Vennero iniziati diversi progetti ambiziosi, e questi fornirono materie prime, non solo per gli armamenti, ma anche per i beni di consumo.\nLe fabbriche di automobili di Mosca e Gor'kij producevano automobili che il pubblico poteva utilizzare, e l'espansione dell'industria pesante e della produzione di acciaio, rese possibile costruire un grande numero di automobili. La produzione di camion e auto, ad esempio, raggiunse le 200.000 unit\u00e0 nel 1931. Poich\u00e9 gli operai dell'industria necessitavano di istruzione, il numero di scuole aument\u00f2. Nel 1927, 7,9 milioni di studenti frequentavano 118.558 scuole. Questi numeri salirono a 9,7 milioni di studenti e 166.275 scuole per il 1933. In aggiunta, 900 dipartimenti specialistici e 566 istituzioni vennero costruiti ed erano funzionanti per il 1933.\nLa popolazione sovietica benefici\u00f2 anche di un certo livello di liberalizzazione sociale. Le donne ricevevano un'educazione adeguata e paritetica, e avevano gli stessi diritti per l'impiego, accelerando il miglioramento delle loro condizioni di vita e delle relative famiglie. Lo sviluppo stalinista contribu\u00ec anche al progresso della sanit\u00e0, che aument\u00f2 di molto le aspettative di vita per il tipico cittadino sovietico, e la sua qualit\u00e0 della vita. Le politiche di Stalin garantirono ai sovietici un accesso universale all'educazione e alla sanit\u00e0, permettendo a questa generazione di essere la prima a non temere tifo, colera e malaria. Il numero di casi per queste malattie scese ai minimi storici, aumentando l'aspettativa di vita di decenni.\nLe donne sovietiche nel periodo di Stalin, furono anche la prima generazione di donne in grado di partorire con sicurezza negli ospedali, con accesso alle cure prenatali. L'educazione fu anch'essa un esempio di miglioramento della qualit\u00e0 della vita conseguente allo sviluppo economico. La generazione nata durante il governo di Stalin fu la prima quasi completamente alfabetizzata. Gli ingegneri venivano inviati all'estero per apprendere la tecnologia industriale, e centinaia di ingegneri stranieri vennero portati in Russia per lavorare a contratto. Anche i trasporti vennero migliorati, con la costruzione di molte nuove ferrovie. I lavoratori che eccedevano la loro quota di produzione, \"gli stacanovisti\", ricevevano molti incentivi per il loro lavoro. Potevano quindi permettersi di comprare beni che venivano prodotti in massa dall'economia sovietica in rapida espansione.\nNaturalmente, queste conquiste complessive non erano universali. I kulaki (i contadini benestanti), vennero insediati forzosamente in Siberia (gran parte dei kulak serv\u00ec nei campi di lavoro forzato). Nel 1975, Abramov e Kocharli stimarono che 265.800 famiglie di kulak vennero inviate nei gulag nel 1930. Nel 1979, Roy Medvedev us\u00f2 le stime di Abramov e Kocharli per calcolare che 2,5 milioni di contadini vennero esiliati tra il 1930 e il 1931, ma egli sospetta di aver sottostimato il numero totale. Tragicamente, la Siberia era sia scarsamente popolata, che il luogo dove si trovavano la maggior parte delle risorse naturali dell'Unione Sovietica. Il lavoro forzato, in larga misura, spiega i livelli incredibilmente alti nello sfruttamento delle risorse naturali di base, durante le prime fasi dello sviluppo industriale.\nGrandi purghe.\nMentre si svolgeva questo processo, Stalin consolid\u00f2 un potere quasi assoluto con le grandi purghe contro i suoi supposti oppositori politici e ideologici, soprattutto nel gruppo scelto e nelle file del Partito bolscevico. Questo recente consolidamento del potere pu\u00f2 essersi reso necessario per indirizzare il malcontento risultante dalla collettivizzazione forzata dell'agricoltura contro le opposizioni. Le misure adottate contro gli oppositori e i sospetti oppositori andavano dall'imprigionamento nei campi di lavoro (Gulag) all'assassinio (come quello di Lev Trockij e forse di Sergei Kirov). Il periodo del 1936-1937 viene spesso chiamato il \"grande terrore\", con migliaia di persone (anche solo vagamente sospettate di opporsi al regime di Stalin) che vennero uccise o imprigionate. Si reputa che Stalin abbia firmato personalmente 40.000 condanne a morte di sospetti oppositori politici.\nDurante questo periodo, le pratiche dell'arresto di massa, della tortura e dell'imprigionamento degli oppositori al regime di Stalin divenne comune. Secondo stime proprie del KGB, 681.692 persone vennero giustiziate solo nel periodo 1937-38 (anche se molti storici ritengono che questo numero sia sottostimato), e milioni di persone vennero deportate nei Gulag.\nDiversi processi spettacolo vennero tenuti a Mosca, per servire da esempio per i processi che le corti locali dovevano portare avanti in altre parti della nazione. Ci furono quattro processi chiave dal 1936 al 1938, il processo dei sedici fu il primo (dicembre 1936); quindi il processo dei diciassette (gennaio 1937); il processo ai generali dell'Armata Rossa, compreso il maresciallo Tucha\u010devskij (giugno 1937); e infine il processo dei ventuno (compreso Bucharin) nel marzo 1938.\nA dispetto dell'apparenza progressista della costituzione di Stalin, emanata nel 1937, il potere del Partito era in realt\u00e0 subordinato alla polizia segreta, il meccanismo tramite il quale Stalin si assicur\u00f2 la sua dittatura attraverso il terrore di stato.\nRepressione.\nSin dal 1921, quando a Kron\u0161tadt ci fu la rivolta antisovietica dei marinai anarchici, socialisti rivoluzionari, menscevichi e anche bolscevichi (lo storico Nicolas Werth ritiene che circa la met\u00e0 dei duemila bolscevichi della cittadina parteciparono all'insurrezione) contro il sistema sovietico, i dirigenti sovietici progettavano il superamento della dittatura del proletariato con forme crescenti di quella che definivano una \"democrazia proletaria\", \"democrazia socialista\" o \"democrazia popolare\". La democrazia popolare si rivelava ben presto non il governo della maggioranza degli ex-oppressi ma quello di una minoranza che concentrava nelle sue mani tutti i poteri.\nIn particolare Lenin diede inizio al terrorismo di Stato sovietico: nei presupposti dottrinari di quel tipo di pratica terroristica appariva evidente l'ambivalenza del terrorismo, inteso come strumento repressivo di ogni tentativo contrario ma pure come arma intimidatoria verso eventuali carenze di consenso o eccessi di libert\u00e0 verificantesi tra le masse. Lo Stato sovietico era inteso come totale preminenza degli interessi e dei diritti dello Stato-partito quindi come rigido finalismo statale subordinante l'esigenze e le attivit\u00e0 dei singoli cittadini o gruppi sociali. La dittatura del partito comunista sul popolo russo fu attuata da Lenin con la rivoluzione bolscevica; l'opposizione di gruppi organizzati nell'ambito del partito fu vietata nel 1921 dalle decisioni del X congresso. Stalin organizz\u00f2 il passaggio dalla dittatura al totalitarismo; Stalin elimin\u00f2 uno dopo l'altro i capi del partito che potessero reggere per prestigio e autorit\u00e0 al suo confronto e instaur\u00f2 un regime di autocrazia personale detto anche stalinismo.\nMediante la collettivizzazione agricola e l'industrializzazione promossa dallo stato a ritmo serratissimo, Stalin ammodern\u00f2 l'economia e l'apparato statale istituendo il pi\u00f9 efficace strumento che mai si fosse visto nella storia russa per controllare le vite degli operai e dei contadini. I mezzi per la diffusione delle notizie tra le masse vennero impiegati per diffondere una sola ed esclusiva verit\u00e0 che, pur potendo improvvisamente mutare da un giorno all'altro, aveva sempre un carattere impegnativo e perentorio per tutti i sudditi sovietici. Questa verit\u00e0 era rivelata dal capo onnisciente ossia Stalin, la cui immagine, resa sempre pi\u00f9 simile a quella di un dio, era venerata ogni giorno davanti agli occhi di tutti. Il culmine dell'accentramento dei poteri nelle mani dell'autocrate fu raggiunto con le grandi purghe ossia l'assassinio di molti dirigenti sovietici nel periodo 1936-1938.\nIl regime di Stalin era totalitario per tre aspetti d'importanza fondamentale che distinguono il totalitarismo dalla dittatura: mentre la dittatura esercita un potere negativo dicendo ai sudditi che cosa non debbono fare o dire, il totalitarismo attua anche un potere positivo prescrivendo che cosa i sudditi debbono fare, dire e pensare. La dittatura suole distinguere tra vita pubblica e vita privata esigendo fedelt\u00e0 solo nell'ambito della prima; il totalitarismo non riconosce simili distinzioni investendo l'intera vita dei sudditi. La dittatura \u00e8 spietata per quel che riguarda il potere politico ma ammette un ambito della vita morale da non invadere; per i totalitari invece l'unico criterio morale \u00e8 la sottomissione al volere del capo.\nLa polizia dell'Unione Sovietica svolgeva numerose attivit\u00e0. La polizia in uniforme corrispondente a quella degli altri stati moderni costituiva la milizia; altri grandi reparti di polizia indipendenti dal comando dell'esercito regolare avevano tuttavia armi moderne, compresi carri armati e aerei. Uno di questi reparti era formato dalle \"guardie di frontiera\" che vigilavano i confini sovietici contro il contrabbando, gli ingressi ed espatri non autorizzati. Altre truppe formavano il reparto di sicurezza ossia un corpo speciale di formazione politica scelta dipendente dal ministero dell'Interno o dal ministero della Sicurezza di Stato. A questo corpo speciale erano affidati il controspionaggio e lo spionaggio con una rete di agenti che controllavano tutte le grandi istituzioni della nazione, le fabbriche, i centri ferroviari, gli uffici governativi centrali e locali.\nGli ufficiali di questo corpo speciale avevano il compito di controllare segretamente la condotta dei militari di qualsiasi grado e di arruolare informatori. I danni che derivavano al morale e all'efficienza dell'esercito erano considerati necessari per garantire al regime totalitario il completo controllo sui propri soldati. Sempre questo corpo aveva il compito di scoprire qualsiasi attivit\u00e0 contraria al regime, conoscere le opinioni della gente, persino su argomenti estranei alla politica, indirizzare tutte le attivit\u00e0 secondo schemi preordinati. Non si poteva fare alcunch\u00e9 all'insaputa o senza l'approvazione della polizia. Sarebbe stato impossibile costituire una societ\u00e0 per caccia alle farfalle escludendo la presenza di agenti che dovevano riferire sul comportamento dei soci.\nLa polizia era effettivamente lo strumento di polverizzazione della societ\u00e0, tipica dei governi totalitari: ogni individuo doveva essere isolato, doveva trovarsi solo davanti al potere immenso dello stato e i suoi rapporti con gli altri individui della comunit\u00e0 potevano avvenire esclusivamente nell'ambito di organizzazioni promosse dallo stato per fini politici generali. La polizia disponeva anche di risorse economiche autonome, di un proprio territorio statale nell'ambito dello stato, particolarmente nelle lontane regioni forestali e minerarie, dove enormi contingenti di manodopera formata da prigionieri politici lavoravano in condizioni che avrebbero reso impossibile l'impiego di lavoratori liberi senza il ricorso a salari elevati e antieconomici. Nel 1954 il reparto di sicurezza divent\u00f2 dipendente dal Comitato di stato per la sicurezza ossia KGB.\nAl principio del decennio 1930-1940 l'ondata di collettivizzazione delle terre era terminata in un compromesso. I contadini, bench\u00e9 non potessero esimersi dall'obbligo di far parte delle fattorie collettive, avrebbero potuto da allora in poi conservare un piccolo podere, vicino a casa, ove era consentito produrre quanto bastava al fabbisogno familiare. Inoltre, dopo la consegna all'ammasso delle quote fissate, i contadini erano autorizzati a trattenere le eccedenze per il proprio consumo e per la vendita al mercato libero. Quei poderi assolvevano un compito importante nell'economia agricola poich\u00e9 su di essi viveva circa met\u00e0 del bestiame dell'Unione Sovietica, dopo la seconda guerra mondiale: in quegli anni il partito cerc\u00f2 d'indurre i contadini a impegnarsi maggiormente nelle fattorie collettive ossia kolchoz.\nLe contrastanti esigenze di lavoro delle fattorie collettive e dei poderi ricordavano il contrasto tra le esigenze dei latifondisti e quelle dei contadini piccoli proprietari nel periodo del servaggio in Russia prima del 1861. Nel 1967 la quantit\u00e0 di fattorie collettive dei contadini era diminuita notevolmente. Le difficolt\u00e0 dell'agricoltura sovietica rimasero insolute. Teoricamente si sarebbe potuta incrementare la produzione consentendo la propriet\u00e0 individuale e il libero mercato ma questo sarebbe stato capitalismo e si doveva respingere per ragioni di principio. I contadini non potevano diventare imprenditori n\u00e9 potevano avere un salario come gli operai dell'industria: i contadini salariati erano solo quelli delle fattorie di stato ossia sovchoz. Il bilancio dello stato non poteva garantire salari e assicurazioni sociali ai contadini delle fattorie collettive.\nLa \"grande guerra patriottica\" (seconda guerra mondiale).\nAntefatti.\nAlla fine degli anni trenta Unione Sovietica, Gran Bretagna, Polonia e Francia intrapresero colloqui ad alto livello militare, per contrastare e arginare le mire bellicistiche di Adolf Hitler; tuttavia queste trattative si protrassero a lungo senza esito. A met\u00e0 agosto del 1939 l'URSS propose alla Germania un patto di non aggressione, preceduto da un accordo commerciale fra i due paesi (quest'ultimo fu firmato a Berlino il 20 agosto 1939). Il 23 agosto veniva firmato a Mosca il patto di non aggressione fra Unione Sovietica e Terzo Reich, che diventer\u00e0 famoso con il nome di patto Molotov-Ribbentrop.\nIl protocollo ufficiale prevedeva l'impegno, di ciascun paese firmatario, a non attaccare l'altro. Inoltre, se una delle due parti fosse stata oggetto di aggressione da parte di una terza potenza, l'altro firmatario non avrebbe fornito all'aggressore alcun aiuto. Tuttavia il patto comprendeva anche un \"protocollo segreto\" che definiva fra le parti le rispettive sfere d'influenza nell'Europa orientale. Esso dava quindi mano libera all'Unione Sovietica per sottoporre a controllo le repubbliche baltiche di Estonia e Lettonia e della Finlandia, stabilendo il confine delle rispettive aree di influenza nella frontiera settentrionale della Lituania. Per quanto riguardava la Polonia, il confine fra le due sfere d'influenza dei firmatari del patto venivano stabilite nei corsi dei fiumi Narew, Vistola e San, mentre l'Unione Sovietica dichiarava il proprio interesse sulla Bessarabia (passata alla Romania nel 1917) e riceveva dalla Germania nazista una dichiarazione di \"non interesse\" a quel territorio. Subito dopo l'Unione Sovietica comunicava a Francia e Gran Bretagna di considerare ormai inutili i colloqui a lungo portati avanti fra le tre potenze, per giungere ad un accordo contro la Germania nazista.\nFu il patto Molotov-Ribbentrop a dar mano libera ad Hitler per procedere all'invasione della Polonia, essendosi questi cos\u00ec garantito il non intervento dell'Unione Sovietica e avendo scongiurato il pericolo di dover combattere su due fronti, nel caso d'intervento di Francia e Gran Bretagna a fianco della Polonia, quando questa fosse stata attaccata dalla Germania, il che avvenne gi\u00e0 il 1\u00ba settembre di quell'anno, senza una dichiarazione di guerra.\nIl 17 settembre l'esercito sovietico invadeva a sua volta la Polonia da est e due giorni dopo si fermava all'incontro a Brest-Litovsk con quello tedesco. Germania nazista ed Unione Sovietica si dedicarono quindi il 28 settembre a definire nei dettagli la spartizione dell'Europa orientale secondo i criteri generali stabiliti dal patto Molotov-Ribbentrop: il confine fra le parti nel territorio polacco venne confermato e l'Unione Sovietica ebbe mano libera per occupare Lettonia, Estonia e anche la Lituania. Nel giugno 1940 l'Unione Sovietica invase ed annett\u00e9 Bessarabia e Bucovina settentrionale, sottraendole alla Romania. Per questi atti l'Unione Sovietica fu espulsa dalla Societ\u00e0 delle Nazioni. Il 30 novembre, l'Unione Sovietica attacc\u00f2 la Finlandia in quella che venne chiamata la guerra d'Inverno.\nIl 13 aprile 1941 l'Unione Sovietica strinse con il Giappone un patto quinquennale di \"non aggressione\" tra i due paesi (il patto fu firmato a Mosca dall'allora Ministro degli Affari Esteri giapponese Y\u014dsuke Matsuoka e da quello sovietico Molotov).\nLa guerra.\nAggredita dalle truppe hitleriane con l'operazione Barbarossa, iniziata il 22 giugno 1941, l'URSS vide la porzione occidentale del territorio rapidamente occupata dal nemico, che vi commise eccidi e devastazioni. Grazie anche al trasferimento a oriente delle industrie belliche, reso possibile dal periodo di pace guadagnato con il patto di non aggressione con la Germania nazista, ed ai massicci aiuti in armi ed altro equipaggiamento ricevuti da Stati Uniti e Gran Bretagna, l'Unione Sovietica riusc\u00ec a bloccare l'invasione e, a partire dalla vittoriosa battaglia di Stalingrado, a respingere le truppe dell'Asse. L'avanzata dell'Armata Rossa si concluse a Berlino nel maggio 1945.\nDal 28 novembre al 1\u00ba dicembre 1943 si svolse nella capitale persiana la conferenza di Teheran, cui parteciparono Stalin, Churchill e Roosevelt. La conferenza vide una sostanziale concordanza di idee e progetti tra Stalin e Roosevelt, in contrapposizione con i piani di Churchill. I \"tre grandi\" si accordarono sull'appoggio ai partigiani di Tito in Jugoslavia, sulla data e sulle modalit\u00e0 esecutive dello sbarco alleato in Normandia, vennero presi accordi per l'invasione della Francia e si delinearono i confini della Polonia, con il consenso degli anglosassoni allo spostamento delle frontiere dell'URSS verso ovest. Si auspic\u00f2 anche l'entrata in guerra della Turchia contro la Germania.\nTra il 4 e l'11 febbraio del 1945, nel palazzo imperiale di Livadia, si tenne la conferenza di Jalta, il pi\u00f9 famoso degli incontri fra Stalin, Churchill e Roosevelt, che defin\u00ec pi\u00f9 dettagliatamente quanto gi\u00e0 abbozzato poco pi\u00f9 di un anno prima a Teheran, e fu deciso quale sarebbe stato l'assetto politico internazionale al termine della seconda guerra mondiale.\nIn particolare a Jalta furono poste le basi per la divisione dell'Europa e del mondo in zone di influenza. A seguito degli accordi di Jalta, Unione Sovietica dichiar\u00f2 guerra al Giappone l'8 agosto 1945, nonostante fosse ancora in vigore con il Giappone il patto di non aggressione del 1941, e il giorno successivo lanci\u00f2 un milione di soldati veterani del fronte orientale contro la Manciuria, dov'erano di stanza circa 700.000 giapponesi. Entro una settimana la regione, la Corea settentrionale e Sakhalin furono occupate; nelle Curili invece la resistenza nipponica fu pi\u00f9 aspra ma il 23 agosto furono parimenti conquistate.\nLa guerra e lo sviluppo stalinista.\nL'industrializzazione pesante contribu\u00ec alla vittoria sovietica sulla Germania nazista. L'Armata Rossa capovolse da sola l'espansione dei tedeschi verso est, con il punto di svolta sul fronte orientale che fu rappresentato dalla battaglia di Stalingrado. Anche se l'Unione Sovietica ricevette aiuti ed armi dagli Stati Uniti, la sua produzione bellica era maggiore di quella della Germania nazionalsocialista, a causa della rapida crescita della produzione industriale sovietica tra le due guerre. \nMentre \u00e8 ingenuo de-enfatizzare l'assistenza degli USA durante la seconda guerra mondiale, la produzione industriale sovietica aiut\u00f2 a fermare l'iniziale avanzata dei nazisti, e tolse loro il vantaggio di cui disponevano. Secondo R. Hutchings \u00abUno pu\u00f2 difficilmente dubitare che se ci fosse stata una costruzione pi\u00f9 lenta dell'industria, l'attacco avrebbe avuto successo e la storia mondiale si sarebbe evoluta in maniera abbastanza differente\u00bb. Per i lavoratori coinvolti nell'industria, comunque, la vita era difficile. Gli operai erano incoraggiati a raggiungere e superare le quote di produzione attraverso la propaganda, di cui \u00e8 un classico esempio il Movimento Stakhanovista. \nGli storici anti-sovietici, ad ogni modo, interpretano la mancanza di preparazione a difendersi dell'Unione Sovietica come una pecca della pianificazione economica stalinista. Shearer arguisce che ci fu \"un'economia a comando amministrativo\" ma che non fu \"di tipo pianificato\". Egli sostiene che l'Unione Sovietica soffr\u00ec per lo stato caotico del Politburo nelle sue politiche, a causa delle grandi purghe, ed era completamente impreparata per l'invasione nazista. Quando l'Unione Sovietica fu invasa nel 1941, Stalin ne fu in effetti sorpreso. L'economista Holland Hunter, in aggiunta, sostiene che una serie \u00abdi percorsi alternativi era disponibile, per tirarsi fuori dalla situazione alla fine degli anni '20... che avrebbero prodotto risultati parimenti buoni rispetto a quelli raggiunti ad esempio nel 1936, ma con molto meno turbolenza, spreco, distruzione e sacrificio\u00bb.\nMentre non si tratt\u00f2 assolutamente di un'economia \"ordinata\" o efficiente, il piano quinquennale non progett\u00f2 un'offensiva ma, poich\u00e9 l'Unione Sovietica era sotto attacco, la situazione richiedeva una risposta difensiva. Il risultato, come puntualizza Shearer, fu che l'economia di comando dovette venire rilassata in modo che venisse raggiunta la necessaria mobilitazione. Sapir appoggia questo punto di vista, sostenendo che le politiche di Stalin svilupparono un'economia mobilizzata (che era inefficiente), con tensioni tra i centri di decisione locali e quello centrale. Le forze del mercato divennero pi\u00f9 importanti delle restrizioni dell'amministrazione centrale. Questa visione, ad ogni modo, viene confutata da Stephen Lee, il quale sostiene che la \u00abpesante industrializzazione si tradusse in definitiva nella sopravvivenza\u00bb.\nSviluppi del tempo di guerra.\nSi disse che inizialmente Stalin si rifiut\u00f2 di credere che la Germania nazionalsocialista avesse rotto il trattato. Ad ogni modo, nuove prove mostrano che Stalin tenne delle riunioni con diversi membri del governo sovietico e dell'esercito, compresi Molotov (commissario del popolo agli affari esteri), Tymo\u0161enko (commissario del popolo alla Difesa), \u017dukov (capo di stato maggiore dell'Armata Rossa), Kuznecov (Comandante dei distretti militari del Baltico e del Caucaso settentrionale), e Shaposhnikov (vicecommissario del popolo alla Difesa). In totale, il primo giorno dell'attacco, Stalin tenne riunioni con pi\u00f9 di 15 membri del governo e dell'esercito.\nSi \u00e8 sostenuto, da parte di alcuni, che la Germania Nazista ricevette avviso di un attacco pianificato dall'Unione Sovietica. Anche alcuni militari russi hanno recentemente dichiarato che l'Armata Rossa di Stalin era in posizione offensiva e pronta a colpire la Germania Nazista.\nLe truppe tedesche raggiunsero la periferia di Mosca nel dicembre 1941, ma vennero fermate da un inverno precoce e dalla controffensiva sovietica. Alla battaglia di Stalingrado del 1942-43, dopo aver perso un numero di uomini stimato in 1 milione, nella battaglia pi\u00f9 sanguinosa della storia, l'Armata Rossa fu in grado di riprendere l'iniziativa della guerra. Le forze sovietiche furono presto in grado di riguadagnare il territorio perduto e spingere l'esercito tedesco, le cui linee di rifornimento si erano troppo allungate, indietro nella Germania stessa.\nDalla fine del 1944 al 1949 gran parte della Germania orientale fin\u00ec sotto l'occupazione dell'Unione Sovietica e il 2 maggio 1945, la capitale tedesca, Berlino, venne occupata. Successivamente circa 12,5 milioni di tedeschi vennero cacciati dall'Europa orientale (russi, ucraini, cechi, ungheresi, jugoslavi ecc.) e spinti nella Germania occidentale (in seguito chiamata Repubblica Federale di Germania) e 3,5 milioni di tedeschi dalle tre regioni ex tedesche, Slesia, Pomerania e Prussia (che diventeranno regioni della Polonia), entrarono nella Repubblica Democratica Tedesca.\nI sovietici sostennero l'urto della seconda guerra mondiale e l'occidente non apr\u00ec un secondo fronte in Europa fino al D-Day. Approssimativamente 21 milioni di sovietici, tra cui 7 milioni di civili, morirono nell'\"Operazione Barbarossa\", l'invasione dell'Unione Sovietica da parte della Germania nazista. I civili vennero rastrellati e furono bruciati o fucilati, in molte citt\u00e0 conquistate dai nazisti. Molti credono che siccome gli slavi erano considerati \"subumani\", questo fu un omicidio di massa su base etnica. Comunque, l'esercito sovietico in ritirata aveva l'ordine di fare terra bruciata, ovvero di distruggere le infrastrutture civili russe e le scorte di cibo, di modo che le truppe naziste non potessero farne uso.\nCome menzionato, i sovietici sopportarono le perdite pi\u00f9 pesanti della seconda guerra mondiale. Queste perdite possono spiegare molto del comportamento russo dopo la guerra. L'Unione Sovietica continu\u00f2 a occupare e dominare l'Europa orientale, usandola come \"zona cuscinetto\" per proteggere la Russia da un'altra invasione da ovest.\nLa rottura della pace nel dopoguerra.\nRetroterra: relazioni USA-URSS.\nL'alleanza del tempo di guerra tra Stati Uniti ed Unione Sovietica fu un'aberrazione nel normale tenore delle relazioni USA-URSS. La rivalit\u00e0 strategica tra le due grandi nazioni risale agli anni 1890 quando, dopo un secolo di amicizia, americani e russi divennero rivali nello sviluppo della Manciuria. La Russia zarista, incapace di competere industrialmente, cerc\u00f2 di isolare e colonizzare parti dell'Asia orientale, mentre gli americani richiedevano la competizione aperta per i mercati. Nel 1917 la rivalit\u00e0 si fece intensamente ideologica. Gli americani non dimenticarono mai che il governo sovietico negozi\u00f2 una pace separata con la Germania nella prima guerra mondiale, lasciando gli alleati a combattere da soli le potenze centrali.\nLa duratura diffidenza russa aveva le sue radici nello sbarco di truppe statunitensi nella Russia sovietica nel 1918, che vennero coinvolte, direttamente e indirettamente, nell'assistenza ai \"bianchi\" anti-bolscevichi, durante la guerra civile russa. In aggiunta, i sovietici non dimenticarono le ripetute assicurazioni di Roosevelt che Stati Uniti e Regno Unito avrebbero aperto un secondo fronte sul continente europeo; ma l'invasione alleata non ebbe luogo fino al giugno 1944, pi\u00f9 di due anni dopo la prima richiesta di Stalin. Nel frattempo, i russi soffrirono notevoli perdite. Stalin accusava Roosevelt di aver di proposito ritardato lo sbarco in Francia, costringendo i sovietici ad assorbire l'urto della forza tedesca; tuttavia, si potrebbe vedere gi\u00e0 nella campagna d'Italia la riapertura del fronte occidentale, trattandosi oltretutto dell'attacco ad uno dei tre paesi fondatori del patto tripartito. Va inoltre tenuto conto che gi\u00e0 nel 1942 gli Alleati avevano tentato uno sbarco nella Francia settentrionale col raid di Dieppe, che si era risolto in un misero fallimento e aveva indotto i generali anglo-americani ad una tattica pi\u00f9 prudente.\nLa seconda guerra mondiale provoc\u00f2 distruzioni enormi nelle infrastrutture e nelle popolazioni di tutta l'Eurasia, dall'Atlantico al Pacifico, quasi nessuna nazione tra quelle coinvolte rimase indenne. L'Unione Sovietica venne colpita in particolar modo a causa della distruzione di massa della base industriale che aveva costruito fino agli anni trenta. L'unica potenza industriale del mondo ad emergere intatta (grazie alla distanza geografica dai paesi dell'Asse), e addirittura fortemente rafforzata da un punto di vista economico, furono gli Stati Uniti, che si mossero rapidamente per consolidare la loro posizione.\nQuando la guerra fin\u00ec in Europa, l'8 maggio 1945, le truppe sovietiche e occidentali (USA, Gran Bretagna e Francia) erano collocate lungo la linea del fiume Elba, concordata diversi mesi prima alla conferenza di Jalta; a parte diversi aggiustamenti minori, la linea da Stettino a Trieste sarebbe diventata la \"cortina di ferro\" della guerra fredda. Jalta implic\u00f2 l'assoluta libert\u00e0 d'agire ad ambedue le parti nelle rispettive sfere d'influenza. Questo tacito accordo si applicava anche all'Asia, come si evince dall'occupazione statunitense del Giappone e dalla divisione della Corea. Politicamente, quindi, fu un accordo sullo \"status quo\" del dopoguerra, nel quale l'egemonia dell'Unione Sovietica regnava su un terzo del mondo e gli Stati Uniti sugli altri due terzi, almeno fino all'emergere della Cina di Mao e della decolonizzazione afro-asiatica.\nC'erano contrasti fondamentali tra le visioni di Stati Uniti e Unione Sovietica, tra capitalismo e comunismo. E questi contrasti erano stati semplificati e raffinati nelle ideologie nazionali per rappresentare due stili di vita, ognuno dei quali era stato confermato nella sua correttezza, nel 1945, dai precedenti disastri. I modelli conflittuali di autarchia contro esportazione, pianificazione statale contro impresa, si sarebbero contesi la lealt\u00e0 del mondo sviluppato e in via di sviluppo negli anni del dopoguerra.\nNonostante i mezzi degli Stati Uniti per portare avanti una visione differente dell'Europa del dopoguerra, Stalin vide il riemergere di Germania e Giappone, e non degli Stati Uniti, come minaccia principale della Russia. Stalin assunse che il campo capitalista avrebbe presto ripreso la rivalit\u00e0 interna sulle colonie e i commerci e non avrebbe posto una minaccia alla Russia. I consiglieri economici come Eugen Varga rinforzarono questa visione, prevedendo una crisi di sovrapproduzione nelle nazioni capitaliste che sarebbe culminata per il 1947-1948 in un'altra grande depressione.\nLe tendenze nelle spese federali degli Stati Uniti confermarono le aspettative di Stalin. Soprattutto a causa dello sforzo bellico, nel primo anno di pace (1946), le spese federali ammontavano ancora a 62 miliardi di dollari, o il 30% del PIL, rispetto al 3% del PIL nel 1929, prima della Grande depressione, del New Deal, e della seconda guerra mondiale. Stalin quindi assunse che gli americani avrebbero avuto bisogno di offrirgli aiuto economico, necessitando di mantenere le spese statali. Quindi, le prospettive di un fronte anglo-americano contro di lui sembravano scarse dal suo punto di vista. Ad ogni modo, non ci sarebbe stata nessuna crisi di sovrapproduzione e, come Stalin aveva anticipato, questa venne evitata mantenendo all'incirca gli stessi livelli di spese statali, che per\u00f2 vennero mantenute in maniera molto differente.\nIn conclusione, il governo statunitense del dopoguerra avrebbe somigliato molto al governo del tempo di guerra, oltre che per i livelli di spesa, anche per il forte accento sulla sicurezza militare della nazione.\nDue visioni del mondo.\nGli Stati Uniti, guidati dal presidente Harry S. Truman fin dall'aprile 1945, erano determinati a dare forma al mondo del dopoguerra aprendo i mercati mondiali al commercio capitalista, secondo i principi stesi dallo Statuto Atlantico: auto-determinazione, accesso economico paritario, e un'Europa capitalista ricostruita che poteva nuovamente servire come fulcro degli affari mondiali. Franklin Roosevelt non aveva mai dimenticato l'eccitazione con cui aveva accolto i principi dell'idealismo wilsoniano durante la prima guerra mondiale, e vide la sua missione negli anni quaranta come quella di portare al mondo una pace duratura e una genuina democrazia.\nMa questa era egualmente una visione di interesse nazionale. Come principale potenza industriale, e una delle poche nazioni non sconvolte dalla guerra, gli Stati Uniti finirono col guadagnare pi\u00f9 di ogni altro dall'apertura del mondo intero al commercio senza restrizioni. Gli Stati Uniti ebbero un mercato globale per le loro esportazioni, e ebbero accesso illimitato alle materie prime fondamentali. Determinato ad evitare un'altra catastrofe economica come quella degli anni trenta, Roosevelt vide la creazione dell'ordine postbellico, come un modo per assicurare la prosperit\u00e0 degli USA.\nUna tale Europa richiedeva una Germania in salute al suo centro. Truman pot\u00e9 portare avanti questi principi grazie a una potenza che produceva la met\u00e0 dei beni industriali mondiali e una forza militare che aveva il monopolio della nuova bomba atomica. Questi obiettivi erano al centro di quello che l'Unione Sovietica si sforzava di evitare, mentre la rottura dell'alleanza continuava a procedere.\nIl collasso della pace.\nI mezzi impiegati dagli Stati Uniti per promuovere una differente visione del mondo postbellico erano in conflitto con gli interessi sovietici che motivavano la loro determinazione a dar forma all'Europa del dopoguerra. La sicurezza nazionale era stata la vera chiave di volta della politica sovietica fin dagli anni venti, quando il Partito Comunista adott\u00f2 il \"socialismo in un solo paese\" di Stalin e rifiut\u00f2 le idee di Trockij di una \"rivoluzione mondiale\". Prima della guerra, Stalin non era interessato a spingere i confini nazionali oltre i limiti dell'impero zarista.\nDopo la guerra, gli obiettivi dell'Unione Sovietica non erano quelli dell'espansionismo aggressivo, ma il tentativo di assicurare i confini occidentali della nazione, devastati dalla guerra. Stalin, ritenne che Giappone e Germania potevano ancora una volta minacciare l'Unione Sovietica entro gli anni sessanta, e quindi impose rapidamente dei governi dominati da Mosca nei trampolini di lancio dell'attacco nazista: Polonia, Romania, e Bulgaria.\nI disaccordi sui piani del dopoguerra s'incentrarono inizialmente sull'Europa centrale e orientale. Avendo perso 20 milioni di vite durante la guerra, sofferto l'invasione tedesca e nazista, e subito decine di milioni di vittime a causa degli attacchi provenienti da ovest per tre volte nei 150 anni precedenti, l'Unione Sovietica era determinata a distruggere la capacit\u00e0 tedesca di dichiarare un'altra guerra. Gli obiettivi statunitensi erano apparentemente opposti, in quanto richiedevano una Germania in salute al centro dell'Europa.\nWinston Churchill, da lungo tempo anti-comunista, condann\u00f2 Stalin per aver circondato il nuovo impero russo con una \"cortina di ferro\". Successivamente, Truman si rifiut\u00f2 di cedere gli impianti industriali della Germania Ovest all'Unione Sovietica devastata, come riparazioni di guerra, Stalin si vendic\u00f2 sigillando la Germania Est in uno stato comunista.\nLa storica mancanza di uno sbocco al mare da parte della Russia, una perenne preoccupazione della sua politica estera da molto prima della rivoluzione bolscevica, fu anch'essa un punto in cui divergevano gli interessi di est e ovest. Stalin fece pressione sui turchi per un maggiore accesso al Mar Nero attraverso lo Stretto dei Dardanelli, che avrebbe permesso ai sovietici il passaggio verso il Mar Mediterraneo. Churchill aveva in precedenza riconosciuto le pretese sovietiche, ma ora britannici ed americani costrinsero l'Unione Sovietica a desistere.\nMa quando la sicurezza sovietica non era a rischio, Stalin non dimostr\u00f2 intenti aggressivi: l'Unione Sovietica si ritir\u00f2 dall'Iran settentrionale, su ordine anglo-americano; Stalin osserv\u00f2 il suo accordo del 1944 con Churchill e non aiut\u00f2 i comunisti nella loro lotta contro il debole e autoritario governo greco che era appoggiato dai britannici; in Finlandia accett\u00f2 un amichevole governo non-comunista; e le truppe russe vennero ritirate dalla Cecoslovacchia entro la fine del 1945.\nRisposta sovietica alle provocazioni.\nMentre l'Unione Sovietica acconsentiva ai disegni anglo-americani volti a impedirle l'accesso al Mediterraneo (un obiettivo della politica estera britannica fin dalla guerra di Crimea degli anni 1850), gli Stati Uniti riscaldarono la loro retorica; la volont\u00e0 anglo-americana di puntellare l'autocrazia greca divenne la lotta per proteggere i popoli \"liberi\" dai regimi \"totalitari\". Ci\u00f2 venne esposto nel discorso sulla dottrina Truman del marzo 1947, nel quale si argomentava come gli Stati Uniti avrebbero dovuto spendere 400 milioni di dollari negli sforzi per \"contenere\" il comunismo.\nAiutando con successo la Grecia, Truman cre\u00f2 anche il precedente per l'aiuto statunitense ai regimi, non importa quanto ripugnanti, che erano anti-comunisti e pro-capitalisti. La politica estera americana prese le mosse dalle argomentazioni del diplomatico George Frost Kennan, secondo cui l'Unione Sovietica doveva essere \"contenuta\" usando \"una forza di contrapposizione inalterabile in ogni punto\", fino all'avverarsi del crollo del potere sovietico.\nDopo aver posto queste preoccupazioni dinnanzi all'opinione pubblica, gli Stati Uniti lanciarono un massiccio sforzo di ricostruzione economica, prima in Europa occidentale e quindi in Giappone (cos\u00ec come in Corea del Sud e a Taiwan). Il Piano Marshall inizi\u00f2 a inviare 12 miliardi di dollari nell'Europa occidentale. Il programma venne presentato come uno scambio finanziario; ricostruendo rapidamente queste nazioni, gli USA potevano porre fine alla loro dipendenza dagli aiuti e ripristinarli come \"partner\" commerciali. La Germania, la nazione pi\u00f9 industrializzata e ricca di risorse dell'Europa, era di particolare importanza in questo sforzo. Inoltre, la ricostruzione economica aiut\u00f2 a creare un'obbligazione clientelistica da parte delle nazioni che ricevevano l'aiuto statunitense; questo senso di impegno dovuto, incoraggi\u00f2 la volont\u00e0 a entrare in alleanza militare e, cosa ancor pi\u00f9 importante, in alleanza politica.\nStalin, temendo una Germania rivitalizzata dal Piano Marshall, rispose bloccando l'accesso a Berlino, che si trovava in profondit\u00e0 all'interno della zona sovietica anche se era assoggettata al controllo delle quattro potenze, sperando di ottenere concessioni in cambio dalla fine del blocco. Il confronto militare incombeva mentre Truman s'imbarc\u00f2 in un impressionante e coraggiosa mossa che aveva anche lo scopo di umiliare l'Unione Sovietica sul piano internazionale: trasportare in volo i rifornimenti durante il blocco di Berlino del 1948-1949.\nGli Stati Uniti unirono a s\u00e9 altre undici nazioni nella NATO, la prima alleanza che vincolava gli Stati Uniti all'Europa in 170 anni. Stalin rispose a queste mosse provocatorie integrando le economie dell'Europa orientale nella sua versione del Piano Marshall, facendo esplodere il primo ordigno atomico sovietico nel 1949, firmando un accordo con la Cina comunista nel febbraio 1950, e formando il patto di Varsavia, la controparte dell'Europa orientale della NATO.\nConfrontati con il crescente successo sovietico nel rispondere alle azioni provocatorie occidentali, gli ufficiali statunitensi si spinsero rapidamente ad un'escalation ed un'espansione del \"contenimento\". Nell'NSC-68, un documento segreto del 1950, proposero il rafforzamento del loro sistema di alleanze, la quadruplicazione delle spese per la difesa. Truman ordin\u00f2 lo sviluppo della bomba all'idrogeno; all'inizio del 1950, gli USA si imbarcarono nel sorreggere il colonialismo nell'Indocina Francese, di fronte ad una crescente e popolare resistenza, guidata dai comunisti; e gli Stati Uniti s'imbarcarono in una clamorosa violazione dei trattati del tempo di guerra, pianificando la costituzione di un esercito della Germania Ovest.\nIl periodo immediatamente successivo al 1945 pu\u00f2 essere stato il punto pi\u00f9 alto nella popolarit\u00e0 dell'ideologia comunista. I partiti comunisti ottennero grandi quote di voti nelle elezioni libere di nazioni come Belgio, Francia, Italia, Cecoslovacchia, e Finlandia ed ebbero un significativo supporto popolare in Asia \u2014 Vietnam, India, e Giappone \u2014 e in buona parte dell'America Latina. In aggiunta ottennero largo supporto in Cina, Grecia, e Iran, dove le elezioni libere rimasero assenti o limitate, ma dove i partiti comunisti godettero di un fascino diffuso.\nIn risposta, gli Stati Uniti sostennero una massiccia offensiva ideologica. Gli USA miravano ad interferire negli affari interni e nella sovranit\u00e0 di altre nazioni, e talvolta ad imporre la loro volont\u00e0 sugli altri, sotto gli \"slogan\" \"libert\u00e0\", \"democrazia\" e \"diritti umani\". In retrospettiva, questa iniziativa appare largamente di successo: Washington brand\u00ec il suo ruolo come guida del \"mondo libero\" in maniera altrettanto efficace di quella con cui l'Unione Sovietica brandiva la sua posizione di guida del campo \"progressista\" e \"anti-imperialista\"."}
{"id": "14482", "revid": "78273", "url": "https://it.wikipedia.org/wiki?curid=14482", "title": "Rivoluzione Bolscevica", "text": ""}
{"id": "14485", "revid": "7", "url": "https://it.wikipedia.org/wiki?curid=14485", "title": "Fumetti", "text": ""}
{"id": "14487", "revid": "1318658", "url": "https://it.wikipedia.org/wiki?curid=14487", "title": "Graham Hill", "text": "Gareggi\u00f2 nella Formula 1 tra il 1958 ed il 1975, divenendo campione nel mondo in due occasioni (nel 1962 e nel 1968) prima della tragica morte avvenuta a causa di un incidente aereo. Era particolarmente conosciuto anche per l'intelligenza e la regolarit\u00e0 della sua condotta di gara.\nSuo figlio, Damon, fu anch'egli pilota automobilistico ed inoltre campione del mondo di Formula 1 nel 1996.\nCarriera motoristica.\nGraham Hill era stato interessato inizialmente al motociclismo, ma nel 1954 not\u00f2 una pubblicit\u00e0 dell'Universal Motor Racing Club a Brands Hatch, che offriva la possibilit\u00e0 di girare in circuito per cinque scellini. Fece cos\u00ec il suo debutto in una Cooper 500 di Formula 3, e da quel momento in poi si dedic\u00f2 alle corse automobilistiche. Hill entr\u00f2 nella Lotus come meccanico, ma arriv\u00f2 rapidamente al posto di guida. La Lotus correva in Formula 1 e questo permise a Graham di debuttare al Gran Premio di Monaco 1958, dove si ritir\u00f2 per la rottura di un semiasse. Nel 1960 pass\u00f2 alla BRM, con cui vinse il titolo mondiale nel 1962. Hill fece anche parte della cosiddetta \"invasione inglese\" di piloti e vetture alla 500 Miglia di Indianapolis a met\u00e0 degli anni Sessanta, vincendo nel 1966 con una Lola-Ford.\nNel 1967, tornato alla Lotus, Hill contribu\u00ec allo sviluppo della Lotus 49, spinta dal nuovo motore Cosworth V8. Dopo la morte dei suoi compagni di squadra, Clark e Spence, all'inizio del 1968, Graham prese le redini della squadra, vincendo il suo secondo titolo. In quel periodo, la Lotus aveva fama di vettura fragile e pericolosa, specialmente con i nuovi dispositivi aerodinamici, che causarono incidenti molto simili a Hill e Jochen Rindt nel corso del Gran Premio di Spagna 1969. Un incidente al GP statunitense di quello stesso anno gli provoc\u00f2 fratture alle gambe, interrompendo la sua carriera. Dopo essersi ristabilito, Hill continu\u00f2 a correre in Formula 1 per alcuni anni, senza per\u00f2 ottenere gli stessi successi. Colin Chapman riteneva che Hill fosse ormai a fine carriera e lo sistem\u00f2 per il 1970 nella squadra di Rob Walker, fornendo anche, come parte dell'accordo, una delle nuove vetture modello 72.\nAl primo Gran Premio in Sudafrica, Hill arriv\u00f2 sorprendentemente sesto, un ottimo piazzamento dato che ancora aveva bisogno di una stampella per camminare. Ottenne poi un ottimo quarto posto in Spagna e un quinto a Monaco. Dopo questo discreto inizio, la Lotus 49 cominci\u00f2 a essere inadeguata ed anche la Lotus 72 promessa da Chapman non venne consegnata al team di Walker fino a Monza, dove per\u00f2 nessuna Lotus gareggi\u00f2 dopo la scomparsa di Rindt. Hill pass\u00f2 quindi alla Brabham per il 1971-1972: la sua ultima vittoria in Formula 1 arriv\u00f2 all'International Trophy di Silverstone, nel 1971, gara non valida per il campionato, con la Brabham BT34. La squadra era comunque in crisi, dopo il ritiro di Jack Brabham e la vendita a Bernie Ecclestone da parte di Ron Tauranac; Hill non riusc\u00ec a sistemarsi.\nPur concentrandosi sulla Formula 1, mantenne una presenza anche nelle corse per vetture Sport, comprese due partecipazioni a Le Mans, con una Rover-BRM a turbina. Con il declino della sua carriera in Formula 1, entr\u00f2 a far parte della squadra Matra di vetture Sport, vincendo la 24 Ore di Le Mans nel 1972, insieme a Henri Pescarolo. Questa vittoria complet\u00f2 la cosiddetta \"Tripla Corona\" dell'automobilismo, in entrambe le definizioni che ne vengono date (vittoria alla 500 miglia di Indianapolis, alla 24 Ore di Le Mans e al Gran Premio di Monaco, oppure alla 500 Miglia di Indianapolis, alla 24 Ore di Le Mans e nel Campionato mondiale di Formula 1). In entrambi i casi, Hill \u00e8 ancora l'unica persona ad aver ottenuto queste vittorie.\nAttivit\u00e0 di costruttore.\nIn Formula 1 i posti nelle squadre ufficiali cominciavano a scarseggiare, per cui Hill decise di costituire una propria squadra nel 1973: con la sponsorizzazione della Imperial Tobacco, costitu\u00ec la Embassy Hill. Inizialmente la squadra utilizz\u00f2 telai Shadow e Lola, prima di sviluppare quest'ultimo in un proprio progetto originale, nel 1975. Dopo aver fallito la qualificazione al Gran Premio di Monaco di quell'anno, che aveva vinto cinque volte, Hill decise di ritirarsi dall'attivit\u00e0 di pilota, per concentrarsi sulla gestione della squadra, aiutando il proprio pupillo Tony Brise. Il record di 176 Gran Premi iniziati \u00e8 rimasto valido oltre 10 anni, fino a quando non venne eguagliato da Jacques Laffite.\nAltre attivit\u00e0.\nNella parte finale della sua carriera, Hill era noto per il suo spirito e divenne un personaggio popolare: era regolarmente ospite di trasmissioni televisive e scrisse un'autobiografia particolarmente schietta ed arguta, durante la riabilitazione dopo l'incidente del 1969, intitolata \"Una vita al limite\" (\"Life at the Limit\"). Fu coinvolto nella realizzazione di quattro film, tra il 1966 ed il 1974, comprese le apparizioni in \"Grand Prix\" e \"Il giorno del toro\" (\"Caravan to Vaccar\u00e8s\"), in cui imperson\u00f2 un pilota di elicottero.\nL'incidente aereo.\nNel novembre del 1975, di ritorno dal circuito francese del Paul Ricard, l'aereo pilotato da Hill si schiant\u00f2 in un campo da golf a nord di Londra. Hill stava tentando di portare a terra il proprio Piper Aztec in condizioni particolarmente difficili, di scarsa visibilit\u00e0: insieme a Hill morirono nell'incidente il team manager Ray Brimble, i meccanici Tony Alcock e Terry Richards, il pilota Tony Brise e il progettista Andy Smallman, tutti parte della squadra Embassy Hill. La successiva inchiesta pose in luce la decisione del pilota di non cambiare destinazione verso un aeroporto con condizioni migliori. Gli vennero dedicate, tra le altre, una strada nella citt\u00e0 di Silverstone, sede dell'omonimo tracciato, una curva della pista di Brands Hatch e una scuola materna a Lusevera, in Friuli.\nHill \u00e8 stato sepolto presso il cimitero parrocchiale di Saint Bololph a Shenley, nell'Hertfordshire.\nFamiglia.\nHill spos\u00f2 la moglie Bette nel 1955. Ebbero due figlie femmine, Brigitte e Samantha, e un maschio, Damon, che nel 1996 \u00e8 diventato campione del mondo di Formula 1; Graham e Damon sono stati la prima coppia padre-figlio ad aver vinto entrambi almeno un mondiale di Formula 1, e sono stati gli unici per 20 anni, fino a quando, nel 2016, Nico Rosberg ha vinto il Campionato del Mondo come suo padre Keke fece nel 1982.\nRisultati.\n\u00c8 l'unico pilota ad avere vinto la 500 Miglia di Indianapolis, la 24 Ore di Le Mans e il campionato del mondo di Formula 1. Fino al 1993, detenne il record di vittorie al Gran Premio di Monaco, con 5 successi e fino al 1986 deteneva il record di presenze di 176 gran premi. Inoltre \u00e8 stato il pilota che ha corso pi\u00f9 stagioni in Formula 1, ben 18, fino al 2011, quando fu superato da Rubens Barrichello."}
{"id": "14491", "revid": "33689", "url": "https://it.wikipedia.org/wiki?curid=14491", "title": "PC (disambigua)", "text": ""}
{"id": "14492", "revid": "104216", "url": "https://it.wikipedia.org/wiki?curid=14492", "title": "Intel 80386", "text": "LIntel i386 o Intel 80386 (nome in codice: \"P3\"; abbreviazioni comuni: \"Intel 386\", \"80386\", \"i386\", \"386\") \u00e8 una famiglia di microprocessori monolitici general purpose x86 dell'Intel Corporation prodotti tra il 1985 e il 2007.\nLa famiglia di microprocessori Intel i386 \u00e8 stata utilizzata come CPU per personal computer principalmente tra il 1986 e il 1994. Le schede madri che supportavano i microprocessori Intel i386 erano molto complesse e costose, paragonate a quelle per i suoi predecessori, ma l'adozione su larga scala dei microprocessori Intel i386 ne favor\u00ec la diffusione.\nI microprocessori della famiglia Intel i386 sono stati i primi microprocessori Intel dotati di architettura a 32 bit e modalit\u00e0 protetta con supporto hardware alla memoria virtuale paginata. Il successo e il basso costo di questi microprocessori permisero quindi la diffusione su personal computer dei primi sistemi operativi operanti in modalit\u00e0 protetta. L'Intel i386 fu anche la famiglia di microprocessori su cui nacque il kernel Linux.\nStoria.\nIl primo modello della famiglia di microprocessori Intel i386 \u00e8 stato presentato nell'ottobre del 1985 ma divenne possibile produrlo convenientemente solo nel 1986, quando i primi esemplari arrivarono ai consumatori.\nDescrizione.\nL'Intel 80386 fu una pietra miliare nell'evoluzione della serie di processori nata con l'Intel 8008: rispetto al suo predecessore, l'Intel 80286, l'80386 aveva un'architettura a 32 bit ed una unit\u00e0 di paginazione della memoria che rese pi\u00f9 semplice adottare sistemi operativi dotati di gestione della memoria virtuale. Anche se successivamente la Intel svilupp\u00f2 e introdusse molti altri modelli, per molto tempo nessuno di questi introdusse novit\u00e0 di portata analoga, fino all'impiego dell'EM64T nel 2004, in netto ritardo rispetto ad altre architetture, come ad esempio DEC Alpha, che gi\u00e0 dal 1992 aveva il supporto per i 64 bit.\nPer tali motivi si considera questo processore come il capostipite di una nuova famiglia, l'\"architettura i386\". L'instruction set di questa architettura \u00e8 noto come IA-32. L'80386 era compatibile con i vecchi processori Intel: la maggior parte delle applicazioni che giravano sui precedenti PC dotati di processori x86 (8086 e 80286) funzionavano ancora sulle macchine 80386 e perfino pi\u00f9 velocemente.\nModelli principali e varianti.\nIl successo commerciale del primo modello di microprocessore Intel i386 port\u00f2 l'Intel a sviluppare altre versioni del microprocessore in modo da coprire pi\u00f9 segmenti del mercato.\nModelli principali.\nIntel i386DX.\nL'Intel i386DX o Intel 80386DX \u00e8 stato il primo modello della famiglia di microprocessori Intel i386 disponibile in commercio. Inizialmente \u00e8 stato noto semplicemente come \"Intel 80386\": le lettere \"DX\" sono state aggiunte in seguito alla commercializzazione del modello Intel i386SX.\nIntel i386SX.\nL'Intel i386SX o Intel 80386SX \u00e8 una versione a basso costo del modello originale Intel i386DX. \u00c8 stato introdotto il 16 giugno 1988. Internamente \u00e8 identico all'Intel i386DX ma ha un bus dati esterno a 16 bit per semplificare la progettazione e il layout delle schede madri. Per affiancare l'Intel i386SX nei calcoli in virgola mobile venne prodotto l'Intel 80387SX, una versione \"ad hoc\" del coprocessore matematico Intel 80387.\nIntel 80376.\nL'Intel 80376 \u00e8 stato il primo modello della famiglia Intel 80386 destinato al mercato dei dispositivi embedded. La differenza principale dalla versione standard era che non aveva modalit\u00e0 reale e partiva direttamente in modalit\u00e0 protetta. Venne sostituito a partire dal 1994 dall'Intel i386EX, molto pi\u00f9 versatile. La produzione dell'Intel 80376 venne interrotta nel 2001.\nIntel i386SL.\nQuesta versione fu pubblicata il 15 ottobre 1990, e una seconda versione a 25\u00a0MHz usc\u00ec un anno dopo. Specificamente studiato per i primi portatili 386, questo chip conteneva 855.000 transistor, tre volte quelli del 386 standard, ed integrava i controller ISA, della memoria e della cache: conteneva anche tutta la circuiteria per la gestione del consumo energetico. Aveva una speciale modalit\u00e0, il SMM (System Management Mode) in cui il BIOS poteva controllare il consumo energetico ed altre funzioni senza bisogno di supporto dal sistema operativo.\nIntel i386EX.\nQuesta versione fu introdotta nell'agosto 1994. \u00c8 esternamente a 16 bit, come il 386SX, ed \u00e8 pensato per il mercato dei dispositivi embedded. Ha integrate una serie di periferiche:\nLa tensione di alimentazione \u00e8 ridotta e il chip comprende anche un sistema di gestione del consumo energetico. il core 386EX \u00e8 interamente in tecnologia statica, cio\u00e8 pu\u00f2 lavorare a qualsiasi frequenza di clock al di sotto di quella nominale, fino all'arresto completo. Questa versione ha avuto un successo notevole, superando di molto il predecessore 80376: \u00e8 stato impiegato nell'hardware di molti satelliti e microsatelliti artificiali, e perfino nel progetto FlightLinux della NASA.\nPrincipali differenze.\nLa tabella sottostante mostra le principali differenze tra i modelli di microprocessori appartenenti alla famiglia Intel i386, varianti comprese. In particolare di ogni variante viene riportato il part number, la frequenza di clock del \"core\", l'ampiezza del bus dati esterno, il voltaggio dell'alimentazione elettrica del \"core\" (il cosiddetto \"V core\"), il tipo del package e il numero di piedini presenti nel package. Infine, nell'ultima colonna della tabella, viene indicato se il microprocessore \u00e8 predisposto per essere montato su socket oppure \u00e8 un surface mounting device.\nCommercializzazione.\nL'80386 fu il primo processore ad essere distribuito in maniera esclusiva dalla Intel: fino a quel momento ogni componente basato su semiconduttori veniva distribuito dal proprietario del progetto e da alcune aziende licenziatarie. L'esclusivit\u00e0 di questo processore diede un grande controllo alla Intel sul suo sviluppo e garant\u00ec all'azienda crescenti profitti. Tuttavia, nel marzo 1991 la AMD, dopo aver superato alcuni ostacoli legali, introdusse il suo processore compatibile Am386, facendo cos\u00ec venir meno il monopolio della Intel.\nI personal computer con questo processore furono in vendita indicativamente tra il 1987 e il 1992, ma ancora oggi se ne trovano versioni \"embedded\"."}
{"id": "14495", "revid": "2127271", "url": "https://it.wikipedia.org/wiki?curid=14495", "title": "Yes", "text": "Gli Yes sono un gruppo musicale britannico formato nel 1968, annoverato tra i principali esponenti del rock progressivo.\nLa band, fondata dal cantante Jon Anderson, il bassista Chris Squire, il chitarrista Peter Banks, il tastierista Tony Kaye e il batterista Bill Bruford, ha conosciuto il periodo di maggior successo negli anni settanta e ottanta, e nel corso degli anni ha visto avvicendarsi numerosi componenti.\nSebbene il gruppo abbia sempre conservato una certa complessit\u00e0 compositiva, sono due le formazioni rilevanti che, tra le tante susseguitesi nel corso del tempo, si sono distinte per aver adottato due stili musicali radicalmente differenti: la prima, quella del periodo \"progressive\", o \"classico\", degli anni settanta era composta da Jon Anderson, Chris Squire, Bill Bruford (o Alan White), dal chitarrista Steve Howe e dal tastierista Rick Wakeman ed era guidata da Anderson; la seconda, caratterizzata da sonorit\u00e0 prossime al pop rock e all'arena rock, ha attraversato gli anni ottanta e una parte dei novanta, e comprendeva Jon Anderson, Chris Squire, Tony Kaye, Alan White e il chitarrista Trevor Rabin, il quale ricopriva anche il ruolo di leader della band.\nGrazie ad album strutturalmente complessi e articolati, acclamati da critica e pubblico, come \"The Yes Album\", \"Fragile\", \"Close to the Edge\", \"Relayer\", \"Going for the One\" e all'estroso e controverso \"Tales from Topographic Oceans\", la band contribuisce in maniera sostanziale a delineare lo sviluppo della scena \"progressive\" inglese e in seguito, dopo essersi riformata con Rabin, riscuote un successo discografico e popolarit\u00e0 a livello mondiale con \"90125\".\nGli Yes, proponendo un sofisticato rock sinfonico e romantico che fa largo uso di strumenti elettronici innovativi, come l' ARP Odyssey, il moog e il mellotron, simboleggiano lo stile progressive e definiscono insieme ad altre formazioni, tra le quali King Crimson, Genesis e Gentle Giant, i canoni stessi del \"progressive rock\".\nLa band \u00e8 stata sempre attiva nel corso degli anni, tranne per due brevissimi periodi: il primo agli inizi degli anni ottanta, a causa del temporaneo scioglimento della stessa, e il secondo a met\u00e0 degli anni duemila. Di fatto gli anni 2020 rappresentano il settimo decennio di attivit\u00e0 di questo gruppo.\nStoria.\nLa prima era (1968\u20131981).\nGli esordi (1968\u20131971).\nGli Yes nascono a Londra nei primi giorni di giugno del 1968, il periodo nel quale Jon Anderson conosce fortuitamente Chris Squire. Anderson lavorava in un bar che era posto proprio sopra al famoso Marquee Club; Jack Barry, il gestore del bar, present\u00f2 Squire ad Anderson. Quest'ultimo aveva gi\u00e0 cantato per alcuni anni in un gruppo chiamato The Warriors, con il quale aveva inciso due singoli e aveva poi intrapreso una carriera solista con lo pseudonimo \"Hans Christian Anderson\", registrando altri due singoli. Squire, che suona in un complesso di nome \"Mabel Greer's Toyshop\", chiede ad Anderson di farne parte come cantante.\nE cos\u00ec Anderson comincia a collaborare con il gruppo e a comporre canzoni con Squire. Nel gruppo, confluiscono nello stesso anno il tastierista Tony Kaye, il chitarrista Peter Banks e il batterista Bill Bruford (il quale, fra settembre e novembre dello stesso anno, sar\u00e0 temporaneamente sostituito da Tony O'Reilly). \nPoich\u00e9 la formazione risultante (Squire, Anderson, Kaye, Banks e Bruford) giudica il nome del complesso troppo lungo, durante una sessione di prova decidono di riunirsi il giorno dopo per creare una nuova band con un diverso nome. Anderson optava per \"Life\", Squire per \"World\"; Banks insisteva con \"Yes\". Dopo aver brevemente discusso se scegliere \"The Yes\" o semplicemente \"Yes\", di nuovo su suggerimento di Peter Banks, decidono di adottare definitivamente la denominazione \"Yes\" (per alcuni mesi pubblicizzata come \"Yes!\").\nIl primo concerto degli Yes si tiene in un campeggio giovanile presso il villaggio East Mersea, sull'isola di Mersea, Essex, il 3 o 4 agosto 1968. Il gruppo diviene rapidamente noto per il modo in cui esegue \"cover\" di brani di altri artisti, espandendole e trasformandole in complesse composizioni, ispirati dai Byrds di \"Fifth Dimension\" (1966) e dai newyorkesi Vanilla Fudge. Si esibiscono come spalla di gruppi affermati in locali come il Marquee Club, con The Who, e persino alla Royal Albert Hall, durante il \"Farewell Concert\", il concerto d'addio dei Cream. Nel 1969 Ahmet Erteg\u00fcn, proprietario della \"Atlantic Records\", assiste a una loro performance presso lo Speakeasy Club di Londra, e decide di scritturarli per la casa discografica e far loro subito incidere un album. Il risultato \u00e8 l'album omonimo pubblicato nel 1969, che viene accolto bene dal pubblico e dalla critica, anche se non si rivela un successo commerciale. Il suono brillante, originale e tecnicamente complesso degli Yes va gi\u00e0 delineandosi, ma la band pecca ancora d'inesperienza in sala di registrazione. \nPur ancora distanti dalle innovazioni dell'emergente stile \"progressive\", gli Yes dimostrano una certa qualit\u00e0 compositiva e melodica. La batteria di Bruford e il basso di Squire dimostrano gi\u00e0 la possibilit\u00e0 di un utilizzo creativo dei loro strumenti a fini non solo ritmici. L'album, oltre a composizioni prevalentemente della coppia Squire/Anderson, contiene anche due \"cover\", \"Every Little Thing\" dei Beatles e \"I See You\" dei Byrds.\nAll'inizio degli anni settanta gli Yes continuano a esibirsi in concerto nel Regno Unito e, occasionalmente, in altri paesi europei. Il loro secondo album, \"Time and a Word\", \u00e8 realizzato col supporto di una orchestra sinfonica di 30 elementi. L'album include due \"cover\": \"No Opportunity Necessary, No Experience Needed\" di Richie Havens, arricchita con il tema western del film \"Il grande paese\", e \"Everydays\" di Stephen Stills. Come per l'album precedente, anche lo stile di \"Time and a Word\" risente molto dell'influenza di gruppi contemporanei, come i Beatles in \"Sweet Dreams\" o nella stessa traccia del titolo.\nIl periodo \"classico\" (1971\u20131979).\nForti contrasti nella band, derivanti dall'impiego dell'orchestra, dal progressivo ridimensionamento del ruolo della chitarra e dal ridotto feeling di Peter Banks con lo stile musicale del gruppo portano, poco prima dell'uscita dell'album, all'abbandono del chitarrista. La sua uscita provoca la cancellazione delle date in calendario e il ritiro del gruppo in una fattoria sulla costa devoniana alla ricerca della propria direzione musicale, in attesa di trovare un sostituto all'altezza. Il suo posto viene preso da Steve Howe, un giovane \"chitarrista prodigio\", che ha al suo attivo numerose incisioni in gruppi come Tomorrow e Bodast. Howe appare sulla copertina dell'edizione americana di \"Time and a Word\", sebbene non abbia partecipato alle incisioni dell'album. Nello stesso periodo la band conosce Eddy Offord, un produttore discografico molto noto, passato poi alla storia del rock proprio per il suo lavoro con la band e gli Emerson, Lake &amp; Palmer. Insieme con Howe e Offord viene realizzato, nel gennaio 1971, \"The Yes Album\", un disco contenente quattro tra i brani migliori mai realizzati dalla band. L'album, balzando al sesto posto delle classifiche inglesi e al 40\u00ba di quelle americane, afferma la band sulla scena internazionale, tanto che nell'aprile '71 gli Yes intraprendono un tour negli Stati Uniti, come gruppo spalla dei Jethro Tull, dei Ten Years After e dei Black Sabbath.\nNell'agosto del 1971 anche Tony Kaye, il cui percorso musicale resta fedele all'organo Hammond, mentre Jon e Chris si rivolgono all'emergente strumentazione elettronica, abbandona il gruppo per formare un proprio complesso, i Badger, e viene sostituito da un altro virtuoso, il tastierista degli Strawbs Rick Wakeman, che aveva in precedenza suonato come turnista per artisti di rilievo come David Bowie, Elton John, Lou Reed e altri. Wakeman, in grado di suonare sia le tastiere acustiche sia elettroniche, si dimostra ben presto una controparte per Howe, introducendo anche due nuovi elementi chiave nella strumentazione del gruppo, il mellotron e il minimoog. La prima incisione di questa formazione, considerata la formazione \"classica\" degli Yes, fu un'interpretazione di dieci minuti del classico \"America\" di Paul Simon.\nTra il 1971 e il 1972 gli Yes incidono due album considerati pietre miliari del rock progressivo: \"Fragile\", che include anche uno dei due singoli di successo del gruppo, \"Roundabout\", e l'album \"Close to the Edge\". Entrambi riscuotono successo nelle classifiche sia europee sia americane e sono seguiti dai rispettivi tour. Poco dopo l'uscita di \"Close to the Edge\", Bill Bruford abbandona inaspettatamente gli Yes per passare ai King Crimson. Viene sostituito da Alan White, gi\u00e0 batterista della Plastic Ono Band di John Lennon, che fa la sua apparizione sul vinile nel 1973, nel triplo \"live\" \"Yessongs\".\n\"Fragile\", considerato da alcuni l'epitome degli album di rock progressivo, segna anche l'inizio della lunga collaborazione fra gli Yes e l'artista Roger Dean, al quale si devono la maggior parte delle copertine degli album del gruppo, il disegno del loro celebre logo, l'organizzazione del merchandising e l'impianto scenografico utilizzato nei concerti. In \"Close to the Edge\", l'album della \"suite\" omonima e degli altri due capolavori \"And You and I\" e \"Siberian Khatru\", gli Yes raggiungono il vertice del loro cammino artistico. Molti fan considerano l'intero trittico composto da \"The Yes Album\", da \"Fragile\" e da \"Close to the Edge\" come l'apice della creativit\u00e0 degli Yes, in cui si definiscono i canoni dello \"Yessound\" e nel quale dominano gli arrangiamenti e i virtuosismi individuali; questi \"supporter\" sono spesso detti \"trooper\", con riferimento a uno dei brani pi\u00f9 famosi di quest'epoca degli Yes, \"Starship Trooper\".\nNel 1973 gli Yes ottengono importanti riconoscimenti dalla critica musicale: vengono inseriti nelle classifiche annuali del settimanale \"Melody Maker\" e votati miglior gruppo britannico e internazionale. Analoghi i successi a livello individuale: Wakeman \u00e8 il miglior tastierista, Squire occupa la piazza d'onore tra i bassisti, Anderson e Howe sono terzi nelle rispettive classifiche.\nNello stesso anno intraprendono, per la prima volta, tour in Australia e in Giappone. Durante le date nipponiche del \"Close to the Edge Tour\", nel marzo '73, Anderson ha occasione di leggere il libro \"Autobiografia di uno yogi\" di Paramahansa Yogananda, ispirato dal quale incomincia a comporre, insieme con Howe, i \"quattro movimenti\" che diventano poi l'opera pi\u00f9 imponente del periodo classico del gruppo: \"Tales from Topographic Oceans\". Pubblicato nel dicembre 1973, si tratta di un album doppio, suddiviso in quattro lunghe \"suite\" di venti minuti l'una, una per ogni lato del vinile. L'album riscontra un notevole successo commerciale: disco d'oro con le sole prenotazioni, raggiunge il vertice delle classifiche inglesi e il 6\u00ba posto in quelle americane, ma la sua uscita divide nettamente gli appassionati del gruppo e la critica, registrando pareri discordi tra chi considera l'opera un lavoro di alto livello e chi la ritiene eccessiva e magniloquente, simbolo dell'aspetto autocelebrativo del rock progressivo. L'album suscita lo stesso effetto anche sul gruppo: durante i concerti affiorano spesso delle tensioni che sfociano nell'abbandono di Rick Wakeman, anticipato dai titoli delle riviste di settore, che l'anno successivo se ne va sostenendo di non condividere pi\u00f9 la visione musicale del gruppo.\nNel 1974, con il nuovo tastierista, lo svizzero Patrick Moraz proveniente dai Refugee, gli Yes incidono un altro album di successo, \"Relayer\", che si ispira a \"Guerra e pace\" di Tolstoj e che raggiunge il quarto posto nelle classifiche inglesi e il quinto in quelle americane. La formula del disco ripropone quella di \"Close to the Edge\", con una \"suite\", \"The Gates of Delirium\", e due brani pi\u00f9 brevi. Al termine del \"Relayer Tour\" ogni membro del gruppo si dedica, a scopo promozionale, alla realizzazione di un proprio album da solista, tutti pubblicati tra il 1975 e il 1976. Sono di quest'epoca \"Olias of Sunhillow\", integralmente composto ed eseguito da Jon Anderson, \"Beginnings\" di Howe, \"Fish Out of Water\" di Squire, \"Ramshackled\" di White e \"The Story of I\" di Moraz. Allo stesso tempo viene pubblicata la prima \"compilation\", \"Yesterdays\", contenente principalmente brani dei primi due album.\nDopo un breve periodo, mentre nel 1976 lavorano all'album successivo nei \"Mountain Studios\" di Montreux, gli Yes si separano da Moraz ritenendolo inadatto alla loro musica, e incominciano a cercare un nuovo tastierista. Dopo una lunga trattativa, Wakeman accetta di suonare come turnista, ma in seguito, impressionato dalla qualit\u00e0 del materiale prodotto, rientra formalmente nel gruppo. Rispetto ai lavori precedenti, \"Going for the One\", datato 1977, alterna brani non troppo lunghi (comunque estremamente originali nella struttura), alle consuete \"suite\" dalle atmosfere complesse, brani particolarmente strutturati come \"Turn of the Century\" e \"Awaken\". Anderson ha pi\u00f9 volte dichiarato di considerare \"Awaken\" il miglior brano dell'intera discografia degli Yes. Sia \"Going for the One\" sia il successivo \"Tormato\" del 1978 vendettero bene, nonostante fossero stati pubblicati nell'epoca \"punk\" e della disco music.\nIn quest'epoca i concerti degli Yes sono caratterizzati dall'uso delle tecniche pi\u00f9 innovative: l'uso di luci laser, le scenografie immaginifiche di Dean e l'innovativo palco circolare \"In the Round\", con Anderson al centro, fanno delle esibizioni eventi visivi memorabili.\nLa fusione con i \"Buggles\" e il primo scioglimento (1979\u20131981).\nAl termine del \"Tormato Tour\", nell'estate 1979, i membri della band si dedicano nuovamente ad attivit\u00e0 da solista, producendo gli album \"Rhapsodies\" (Wakeman) e \"The Steve Howe Album\" (Howe). Poi, nell'ottobre dello stesso anno, insieme con un nuovo produttore, Roy Thomas Baker, si riuniscono a Parigi per dedicarsi al loro nuovo album; tuttavia lo scarso \"feeling\" con Baker, il disaccordo sulle scelte musicali e i contrasti finanziari tra Anderson e il resto del gruppo acuiscono i dissapori all'interno della band. La sessione parigina si conclude infruttuosamente quando Alan White si frattura una caviglia, portando alla chiusura di quell'infelice esperienza.\nLe versioni demo prodotte in quella session sono state pubblicate nella versione \"remastered\" di \"Tormato\" del 2004. In breve tempo prima Wakeman e poi Anderson, che da qualche anno aveva incominciato a collaborare saltuariamente con Vangelis, formando un duo che ha pubblicato alcuni album col nome Jon &amp; Vangelis, lasciano la band che, privata di elementi cos\u00ec importanti, sembra sul punto di sciogliersi.\nIl gruppo ha difficolt\u00e0 a trovare sostituti all'altezza: dietro suggerimento di Brian Lane, il manager di entrambe le band, Squire contatta Geoff Downes e Trevor Horn, rispettivamente tastierista e cantante dei Buggles, gruppo new wave che aveva inciso nel 1979 il successo mondiale \"Video Killed the Radio Star\" e nel 1980 l'album \"The Age of Plastic\". Con questa formazione gli Yes incidono \"Drama\" nell'estate del 1980, lo pubblicano in autunno e lo fanno seguire dal \"Drama Tour\", che ottiene risultati contrastanti: lusinghieri in America (con tre date al Madison Square Garden da tutto esaurito), mentre pi\u00f9 deludenti in patria, bollati sia dalla critica musicale sia dai fan di Anderson, delusi dal \"nuovo corso\" di Horn. L'album, che comprende la \"suite\" \"Machine Messiah\", un brano che ripropone elementi tradizionali degli Yes, vende comunque bene, raggiungendo la seconda posizione in patria e la diciottesima nelle classifiche statunitensi. L'album ha una ristretta cerchia di estimatori, chiamati \"panthers\": questo soprannome fa riferimento alle pantere nere che appaiono sulla copertina di Roger Dean, ritornato a lavorare con gli Yes dopo la parentesi di \"Going for the One\" e \"Tormato\".\nAl termine del tour di \"Drama\", nel dicembre 1980, gli Yes si sciolgono, evento poi ufficializzato nel marzo 1981. Downes e Howe fondano il gruppo Asia, Horn si concentra sulla sua attivit\u00e0 di produttore mentre Squire e White, incominciando a collaborare con Jimmy Page, ex Led Zeppelin, formano un supergruppo chiamato XYZ, ma che si scioglie nel giro di pochi mesi dopo aver inciso solo poche tracce demo. Due di queste sono state riprese in seguito in alcuni lavori degli Yes: una divenne parte del brano \"Mind Drive\" sull'album \"Keys to Ascension 2\" mentre l'altra fu riadattata per \"Magnification\", con il titolo \"Can You Imagine\".\nLa seconda era (1983\u20132004).\nLa rinascita con Trevor Rabin (1983\u20131988).\nNel 1982, un anno dopo lo scioglimento degli Yes, Squire e White incontrano il chitarrista sudafricano Trevor Rabin e decidono di fondare un nuovo gruppo denominato \"Cinema\", chiamando poco dopo con loro anche il primo tastierista degli Yes, Tony Kaye, in sostituzione del gi\u00e0 reclutato Eddie Jobson. Insieme cominciano a lavorare a una serie di brani, alcuni fra questi composti principalmente da Rabin, mentre gli altri sono frutto della collaborazione dei membri del gruppo. Ne nasce una soluzione senza precedenti, che unisce elementi riconducibili all'AOR ed elementi che richiamano lo stile degli Yes classici, come le armonie dei cori. I brani dovevano essere cantati da Rabin e Squire, ma non and\u00f2 cos\u00ec: Squire infatti contatta Jon Anderson, i due si incontrano a Los Angeles e gli fa ascoltare alcune registrazioni del materiale prodotto con Rabin. Anderson, trovando il materiale molto interessante (in particolare \"Leave It\"), decide di partecipare al progetto. Con quattro ex-Yes su cinque della formazione, il gruppo nascente perde il nomignolo \"Cinema\" e l'album \"90125\" viene pubblicato nel 1983 con il marchio \"Yes\". Produttore dell'album \u00e8 Trevor Horn, gi\u00e0 cantante degli Yes in \"Drama\".\n\"90125\" ha un successo commerciale inaspettato: \"Owner of a Lonely Heart\", il brano di apertura, diventa il secondo singolo di successo degli Yes, e l'unico a raggiungere la prima posizione in classifica. L'album vende complessivamente otto milioni di copie e vince persino il \"premio Grammy\" nel 1985 per il miglior pezzo rock strumentale con il brano \"Cinema\". A questo successo segue il pi\u00f9 trionfale tour della storia del gruppo, che si conclude con la partecipazione al Rock in Rio, a Rio de Janeiro, di fronte a un pubblico di centinaia di migliaia di fan e in diretta televisiva. Dal tour vengono tratti un album live, \"\", e un video, \"9012Live\", girato dal regista Steven Soderbergh, per il quale ottiene una \"nomination\" ai \"Grammy\".\nNel 1987 il gruppo, con la medesima formazione, tenta di ripetere il successo di \"90125\"; dopo aver registrato alcune tracce si trasferisce a Los Angeles dove, in mezzo a molti contrasti, vede la luce il nuovo album, \"Big Generator\", che vende ben due milioni di copie, ma non come il precedente album. L'album d\u00e0 anche il nome ai \"generators\", la categoria di fan di questo periodo della storia degli Yes dominato da Rabin, in contrapposizione ai \"troopers\", i fan dello \"Yessound\" e della formazione dell'era classica.\nLa realizzazione di \"Big Generator\" \u00e8 minata da tensioni interne al gruppo: divergenze artistiche fra il gruppo e il produttore, Trevor Horn, lo inducono a farsi da parte prima della conclusione dell'album. Altri dissapori nascono inoltre fra Rabin, divenuto in quegli anni il componente di maggior spicco della band, intenzionato a riproporre il discorso musicale incominciato con \"90125\", e Jon Anderson, pi\u00f9 attratto dall'idea di tornare alle sonorit\u00e0 \"progressive\" degli Yes classici, che si sente \"confinato\" nel ruolo di cantante.\nLo scisma e la riunificazione (1988\u20131992).\nDopo la conclusione, nell'aprile 1988, del \"Big Generator Tour\", Anderson abbandona nuovamente il gruppo, formando una sorta di \"Yes alternativi\" con Wakeman, Howe, Bruford e Tony Levin, quest'ultimo gi\u00e0 bassista di Peter Gabriel e dei King Crimson. La nuova formazione prende il nome di Anderson Bruford Wakeman Howe, abbreviato in ABWH, e pubblica il proprio primo e unico album omonimo nel 1989. L'album ha un discreto successo e il brano \"Brother of Mine\" diventa un video piuttosto noto e trasmesso frequentemente su MTV. Gli ABWH intraprendono, nello stesso anno, un tour mondiale, con il titolo \"An Evening of Yes Music Plus\", da cui \u00e8 tratto l'omonimo album dal vivo, nel quale compare anche Jeff Berlin al basso, come sostituto di Levin in alcuni brani. Tra l'altro la \"Atlantic Records\" intenta anche un'azione legale contro l'uso della parola \"Yes\" nel nome dello spettacolo di Anderson e soci, forte del fatto che il \"proprietario\" legale del nome \u00e8 Chris Squire.\nAll'inizio degli anni novanta gli ABWH e gli Yes stanno lavorando sui rispettivi prossimi album. In casa \"Yeswest\", come sono chiamati gli Yes in quel periodo, in riferimento al fatto che la formazione ha la propria base negli Stati Uniti, Squire incomincia a lavorare con i chitarristi Billy Sherwood e Bruce Gowdy dei World Trade, essendo Rabin impegnato a portare in tour \"Can't Look Away\", il suo nuovo album solista uscito nel 1989. Contemporaneamente, la \"Arista Records\", nuova etichetta degli ABWH, incomincia a rendersi conto delle opportunit\u00e0 commerciali che potrebbero scaturire da una \"riunione\" di \"Yeswest\" e ABWH (o \"Yeseast\", gli Yes europei) sotto il nome comune di \"Yes\". Alla fine l'unione diviene una realt\u00e0: il materiale prodotto da ciascuno dei due gruppi viene messo insieme, in particolare la voce di Anderson viene impiegata nei brani dell'altra formazione, e il risultato \u00e8 l'album \"Union\" del 1991, ma la musica non \u00e8 paragonabile a quella del miglior periodo della band e le vendite ne risentono. Due terzi del materiale era degli ABWH; gli \"Yeswest\" contribuiscono solo con quattro brani, di cui uno scritto da Squire/Sherwood (\"The More We Live\"). La produzione del disco, curata da Jonathan Elias, \u00e8 oggetto di numerose controversie e di attacchi diretti, in particolar modo da parte di Steve Howe, anche a causa del fatto che il chitarrista deve suonare in veste di \"sessionman\" sui nastri originali degli ABWH. All'album segue l'imponente \"Union Tour\", intitolato anche \"Yesshows '91: Round the World in 80 Dates\" che ottiene un notevole successo e si svolge in Europa, Stati Uniti e Giappone. In una sorta di \"revival\" degli splendori del gruppo, viene riproposto il vecchio palco \"In the Round\", con Jon Anderson al centro e due gruppi che vi suonano allo stesso tempo.\nIl ritorno alle origini (1992\u20131997).\nAl termine del tour Bruford, che non era convinto del progetto avviato con la fusione Yes/ABWH, abbandona il gruppo. Nel 1993, quando gli Yes incominciano a lavorare al loro album successivo e si ricompone la formazione di \"90125\", ovvero gli \"Yeswest\" insieme ad Anderson, Howe e Wakeman decidono di farsi da parte.\nNel 1994 viene pubblicato \"Talk\", uno degli album commercialmente meno fortunati nella storia del gruppo, sebbene ci siano tracce come \"The Calling\", un brano rock genuino e dalla sonorit\u00e0 potente ed \"Endless Dream\", una \"suite\" composta su richiesta di Phil Carson, il capo della Victory, finalizzata a rinnovare i suoni tradizionali dello \"Yessound\" e che contribuisce ad avvicinare l'album al suono e allo spirito degli Yes \"classici\". Nell'album si sperimentano tecniche innovative, registrandolo interamente su \"hard disk\" (il primo album di sempre a sfruttare questa tecnologia) e rielaborandone le tracce al computer, una tecnica che sarebbe divenuta di routine da l\u00ec a qualche anno. L'insuccesso commerciale dell'album porta al tracollo finanziario la casa produttrice, la \"Victory Records\". All'album segue il \"Talk Tour\", al quale prende parte anche Billy Sherwood, ingaggiato come possibile rimpiazzo di Squire, in forse a causa di problemi cardiaci, che non gli impediranno comunque di partecipare. Al termine del tour Kaye e Rabin abbandonano definitivamente la band; anche Sherwood lascia, ma sar\u00e0 solo un addio temporaneo.\nDopo questa separazione, che pu\u00f2 preludere allo scioglimento del gruppo, dato il ruolo di guida del gruppo svolto per tanti anni da Rabin, gli Yes si riorganizzano e nel 1996 Anderson riunisce la formazione classica, con Howe, Wakeman, Squire e White. Il gruppo suona dal vivo in tre concerti al Fremont Theater di San Luis Obispo, in California. Dall'evento sono ricavati due CD \"live\", pubblicati con l'aggiunta di materiale originale nei due album gemelli \"Keys to Ascension\", del 1996, e \"Keys to Ascension 2\", del 1997. \"Keys to Ascension\", pubblicato da una piccola casa discografica, non viene pubblicizzato adeguatamente, sicch\u00e9 le vendite ne risentono; inoltre, prima del completamento di \"Keys to Ascension 2\" Wakeman, poco propenso ad affrontare un nuovo tour, abbandona nuovamente gli Yes, rinunciando ai possibili proventi che ne sarebbero derivati.\nUlteriori trasformazioni (1997\u20132004).\nDopo aver inutilmente cercato di convincere Wakeman a ripensarci, il gruppo si riorganizza: Rick viene sostituito, nella duplice veste di tastierista e chitarrista, dal rientrante Billy Sherwood che, insieme con Squire, diventa l'elemento chiave del gruppo. Il materiale prodotto durante la loro esperienza nei Conspiracy diviene il nucleo del successivo album, \"Open Your Eyes\" che, nello stile di \"90125\", abbandona nuovamente il sound classico degli Yes a favore di soluzioni rock pi\u00f9 semplici e orecchiabili, rappresentando un ponte tra lo \"Yessound\" e l'era pi\u00f9 pop di Rabin. Poich\u00e9 \"Keys to Ascension 2\", pubblicato dalla Essential Records, \u00e8 uscito da poche settimane e il tour in programma nell'ottobre '97 sta per partire, la Eagle Records anticipa la pubblicazione di \"Open Your Eyes\", assemblandone frettolosamente il materiale, e il risultato \u00e8 uno degli album meno amati dai fan. Nelle stesse settimane esce perfino un terzo album degli Yes, un doppio contenente brani registrati dal vivo per la BBC all'inizio della loro carriera, nel 1969 e 1970 (il disco, curato da Peter Banks, esce in Europa col titolo \"\" e in America come \"Beyond and Before\").\nDurante l'imponente \"Open Your Eyes Tour\", che comprende 164 date in Nord e Sud America, Europa e Giappone e che riscuote molto successo, suona nel gruppo il giovane e talentuoso tastierista russo Igor Khoroshev, che aveva gi\u00e0 suonato in tre brani su \"Open Your Eyes\", e che diviene poi membro ufficiale del gruppo per l'album successivo, \"The Ladder\", pubblicato nel 1999. L'album viene affidato all'esperto produttore Bruce Fairbairn, sotto la cui guida la band ritrova coesione e le idee musicali vengono sviluppate con un efficace lavoro di squadra, ma che non riesce a vedere la conclusione del suo lavoro, poich\u00e9 muore per cause naturali durante le ultime fasi della realizzazione.\nL'album, le cui tracce sviluppano un'ampia gamma di stili e del quale i membri della band risultano particolarmente soddisfatti, \u00e8 accompagnato da un'operazione commerciale piuttosto insolita per gli Yes, in quanto uno dei brani portanti di \"The Ladder\" viene utilizzato come colonna sonora di un videogioco, l'omonimo \"Homeworld\".\nNel tour che segue \"The Ladder\", documentato dal doppio live \"\", registrato alla House of Blues di Los Angeles, assieme ai nuovi brani vengono riproposti molti \"classici\" dei primi anni. Successivamente gli Yes incominciano il \"2000 Masterworks Tour\", con brani tratti da tutto il loro repertorio; Sherwood, consapevole che questo indirizzo musicale limitava il suo ruolo nella band, decide di lasciare gli Yes per intraprendere la carriera solista. In questo periodo Khoroshev viene accusato di molestie sessuali nel \"backstage\" ai danni di due addette alla sicurezza ed \u00e8 arrestato dalla polizia. Un portavoce del gruppo si astiene dal formulare commenti sull'accaduto ma, nonostante le accuse vengano derubricate a reati minori, il tastierista se ne va, essendo venuti meno i rapporti col resto del gruppo.\nPrivati di un elemento, gli Yes si dedicano al nuovo album \"Magnification\". In questo lavoro la band, dovendo supplire all'assenza di un tastierista, decide di ingaggiare un'orchestra sinfonica, un'esperienza gi\u00e0 provata in occasione della registrazione di \"Time and a Word\"; la conduzione dell'orchestra viene affidata a Larry Group\u00e9, un ottimo arrangiatore e bivincitore del premio Emmy, e il risultato \u00e8 uno dei migliori album degli Yes. Il tour corrispondente denominato \"The Yes Symphonic Tour 2001\", incomincia prima dell'uscita dell'album, tocca Nordamerica ed Europa e include il primo concerto degli Yes a Mosca. Durante il tour viene ingaggiato un tastierista di sessione, Tom Brislin, che si integra molto bene con l'orchestra, riuscendo a riprodurre fedelmente lo stile di Moraz. A testimonianza del notevole livello delle esibizioni viene pubblicato il video \"Symphonic Live\", registrazione di un concerto tenutosi ad Amsterdam il 22 novembre 2001.\nNell'aprile 2002 Wakeman torna nuovamente nel gruppo, poco prima della pubblicazione di \"\", un cofanetto di 5 CD che ripercorre la loro carriera artistica, e dell'inizio del \"Full Circle\", un tour mondiale che passa, dopo trent'anni di assenza, anche per l'Australia. Per tutto il 2002 e il 2003 gli Yes girano il mondo, finch\u00e9 il \"Full Circle Tour\" viene terminato anticipatamente a causa di un incidente occorso ad Anderson, fratturatosi la schiena in una caduta. Il 18 marzo 2003 viene, inoltre, intitolato al gruppo l'asteroide 7707 Yes.\nLa terza era (2008\u2013presente).\nNuovi cantanti al posto di Jon Anderson (2008\u20132014).\nTra il 2004 e il 2008 la band resta inattiva, e i nuovi DVD che vengono pubblicati, come \"Songs from Tsongas\" o \"Live at Montreux 2003\", contengono materiale degli anni precedenti. Nel frattempo, i membri degli Yes si dedicano principalmente a progetti solisti o alternativi. Alan White forma con Geoff Downes un proprio gruppo, gli White, e pubblica l'album omonimo mentre l'anno successivo partecipa al progetto del supergruppo insieme con Billy Sherwood e Tony Kaye. Chris Squire rid\u00e0 vita a un suo vecchio progetto, The Syn, che per\u00f2 abbandona nel 2006 dopo aver pubblicato una raccolta di inediti e un disco da studio nel 2005, \"Syndestructible\". Jon Anderson gira l'Europa con il suo \"Tour of the Universe\" nel 2005, e nel 2006 \u00e8 in tour con Rick Wakeman e Steve Howe partecipa, nel 2006 e nel 2007, a un tour mondiale della ricostituita formazione originale degli Asia, che pubblica l'album \"Phoenix\" nell'aprile 2008.\nNell'autunno del 2007 viene annunciato un grande tour mondiale celebrativo per i quarant'anni della band, dal titolo \"Close to the Edge and Back Tour\", con Anderson, Howe, Squire, White e Oliver Wakeman, figlio di Rick. In un primo tempo il tour viene annullato a causa di problemi di salute di Jon Anderson, successivamente \u00e8 riconfermato col titolo \"In the Present Tour\", annunciando la sostituzione di Anderson con Beno\u00eet David, cantante canadese di una delle pi\u00f9 note tribute band degli Yes.\nNel 2011 con la produzione di Trevor Horn (gi\u00e0 cantante in \"Drama\" e produttore di \"90125\") gli Yes, con Geoff Downes alle tastiere e con il nuovo cantante, presentano un nuovo album intitolato \"Fly from Here\" ottenendo un discreto successo di critica e di vendite e seguito dall'omonimo tour. Invece Jon Anderson nello stesso anno pubblica due album: uno suonato con Rick Wakeman e intitolato \"The Living Tree\", l'altro come solista intitolato \"Survival &amp; Other Stories\". Alan White invece esce, oltre che con il disco degli Yes, con un cd omonimo al nuovo progetto Levin/Torn/White, quasi la stessa formazione con cui l'altro batterista degli Yes Bill Bruford aveva pubblicato qualche anno prima \"Bruford Levin Upper Extremities\".\nVerso l'inizio del 2012, gli Yes annunciano la temporanea sostituzione di Beno\u00eet David col cantante Jon Davison, proveniente dalla \"prog\" band Glass Hammer; in seguito una dichiarazione di Squire ufficializza l'abbandono definitivo di David, sofferente per problemi respiratori, e l'ingresso di Davison nella band.\nIl 16 luglio 2014, dopo il ritorno del produttore Roy Thomas Baker, la band pubblica un nuovo album in studio dal titolo \"Heaven &amp; Earth\".\nLa morte di Chris Squire e l'ingresso nella \"Rock and Roll Hall of Fame\" (2014\u2013presente).\nIl 27 giugno 2015 Chris Squire muore all'et\u00e0 di 67 anni, un mese dopo la diagnosi di un'eritremia acuta.\nIl 20 dicembre 2016 viene annunciato che gli Yes entreranno a far parte della Rock and Roll Hall of Fame. La cerimonia di introduzione avviene il 7 aprile 2017, con la presentazione da parte di Geddy Lee e Alex Lifeson, membri dei Rush e noti fan del gruppo.\nIl 7 Luglio 2021 gli Yes annunciano l'uscita del nuovo album , previsto per il 1 Ottobre 2021, prodotto da Steve Howe.\nStoriografia della band.\nCome altre band rock progressivo, a partire dalla met\u00e0 degli anni 1970 la band non ebbe pi\u00f9 un'adeguata ricognizione da parte dei mass media, nemmeno durante gli anni ottanta, periodo florido per quanto riguarda le vendite del gruppo; non si ebbero particolari notizie riguardo progetti e cambi di formazione. Nuova visibilit\u00e0 venne ottenuta nel 2003, quando il giornalista e critico musicale Chris Welch pubblic\u00f2 \"Close to the Edge \u2013 The Story of Yes\", narrando le vicende della band in varie epoche. Negli anni successivi lo stesso Welch fu autore di numerose pubblicazioni inerenti gli Yes, e ne tracci\u00f2 di fatto una storiografia, sia collettiva, sia dei vari membri che si sono avvicendati nel corso degli anni, scaturita dalle varie interviste; per questo \u00e8 considerato come una sorta di \"biografo ufficiale della band\". Nel decennio successivo anche altri autori specializzato nel settore hanno aggiunto notizie inerenti le biografie e la musica stessa: Piero Scaruffi, con il libro \"The History of Rock Music:Yes\", e Martin Popoff, con l'opera \"Yes:A Visual Biography\", pubblicata nel 2021.\nStile musicale.\nLo stile degli Yes \u00e8 caratterizzato da una serie di elementi riconducibili in gran parte al rock progressivo, del quale sono fra gli esponenti pi\u00f9 importanti, e dell'art rock. Il gruppo si distingue per una musica dal carattere classicheggiante, spirituale e intellettuale, nonch\u00e9 colma di contrasti dinamici, melodie e armonie dal forte lirismo e senso epico e lontane dalla consueta progressione blues.\nLa componente originale e sperimentale del gruppo li ha spinti a prediligere brani lunghi, di durata superiore ai canonici quattro minuti di gran parte della musica popolare. A volte, le loro composizioni divengono vere e proprie suite di durata superiore ai quindici minuti. Come consuetudine della cosiddetta \"era progressiva\", sono soliti utilizzare testi poetici, astratti, immaginifici ed evocativi impostati su argomenti inusuali e criptici in cui la sonorit\u00e0 delle parole e le libere associazioni prevalgono sul significato esplicito, con riferimenti a figure o opere letterarie o teatrali, o allusioni a fatti storici, o con affermazioni di difficile comprensione. La prosa \u00e8 molto curata, ricca di figure retoriche e riferimenti alla fantascienza.\nDa un punto di vista pi\u00f9 tecnico, lo stile degli Yes predilige una cura del dettaglio, come dimostrano i loro arrangiamenti e i loro complessi intrecci strumentali che fanno spazio anche a molti assoli. Utilizzano tempi dispari e inconsueti, frequenti cambi di tempo e variazioni di intensit\u00e0 e velocit\u00e0 nel corso di uno stesso brano. Vengono anche classificati da alcuni fra gli esponenti del rock sinfonico mentre \"AllMusic\" li inserisce nel novero degli artisti di rock psichedelico e del pop rock.\nTour.\nLa tabella riporta l'elenco dei tour della band, dal titolo del tour, alle date del primo e dell'ultimo spettacolo e alle eventuali pubblicazioni discografiche che ne sono seguite. Il numero degli spettacoli riporta quelli che si sono realmente svolti, i concerti annullati non sono stati conteggiati. "}
{"id": "14505", "revid": "2373", "url": "https://it.wikipedia.org/wiki?curid=14505", "title": "File", "text": "Il termine file (dalla lingua inglese, pronuncia , italianizzata in , traducibile come \"archivio\" o \"schedario\"), in informatica, indica un contenitore di informazioni/dati in formato digitale, tipicamente presenti su un supporto digitale di memorizzazione opportunamente formattato in un determinato \"file system\". Le informazioni scritte/codificate al suo interno sono leggibili solo tramite uno specifico software in grado di effettuare l'operazione.\nDescrizione.\nIl concetto di file \u00e8 molto semplice: un file \u00e8 una sorgente (o un deposito) di informazioni, che si pu\u00f2 leggere e scrivere; questa sorgente/deposito ha anche delle \"propriet\u00e0\" (nome, estensione, flag) che possono essere modificate. Questa definizione si adatta molto bene a molte periferiche ed interfacce hardware; i sistemi operativi Unix e derivati (Unix-like) hanno generalizzato il concetto di file tanto da farne una vera filosofia: in Unix \"tutto \u00e8 un file\", cio\u00e8 pu\u00f2 essere \"aperto\", \"chiuso\", \"letto\", \"scritto\" eccetera; questi \"file speciali\" possono essere delle comunicazioni fra processi, delle \"pipe\", delle interfacce hardware o altro ancora: il sistema operativo si occuper\u00e0 di gestire tutto nel modo appropriato lasciando ai programmi l'illusione di stare usando un normale file.\nSe dal punto di vista dell'utente un file \u00e8 solitamente un singolo elemento, pu\u00f2 succedere invece che fisicamente sia scritto o risieda su pi\u00f9 zone diverse del supporto di memorizzazione che lo ospita: questo fenomeno \u00e8 molto comune se il supporto di memorizzazione \u00e8 un disco di memoria, mentre \u00e8 molto raro su nastri magnetici. Uno dei compiti del sistema operativo \u00e8 rendere trasparente alle applicazioni la reale suddivisione fisica del file e occuparsi di gestire il recupero delle informazioni in esso contenute (\"lettura\") dai vari blocchi fisici del supporto di memorizzazione e la \"scrittura\".\nElementi tipici.\nCiascun file \u00e8 identificato da un nome associato ad un percorso (\"path\") che ne individua posizione, contenitore, cartella o directory in uno spazio di nomi gerarchico all'interno del file system stesso, ed eventualmente pu\u00f2 recare nel nome un'estensione. Nei sistemi Unix e Unix-like nome e percorso spesso coincidono, diversamente da quanto accade nei sistemi Windows.\nIl contenuto dei file \u00e8 normalmente conforme ad un particolare formato, e per ciascun formato esistono una o pi\u00f9 applicazioni che sono in grado di interpretarne e/o di modificarne il contenuto (\"aprire\" il file). Alcuni sistemi operativi, come Microsoft Windows e l'MS-DOS, riconoscono il formato di un file in base all'estensione del loro nome; altri, come il macOS, da una serie di metadati salvati insieme al file; altri ancora, come Unix, identificano i tipi di file in base ai primi byte del loro contenuto, detti \"magic number\".\nCaratteristiche tecniche.\nTecnicamente, i dati di un file sono codificati/organizzati in una sequenza di byte in linea con il linguaggio binario usato dal computer, immagazzinati come un solo elemento su una memoria di massa attraverso il file system (sistema di archiviazione) esistente su quella data memoria. Il sistema, quando riceve una richiesta dall'utente (esempio: aprire un file), provvede poi all'operazione inversa di decodifica e visualizzazione, facendo apparire sul video parole e numeri.\nUna sequenza di byte in RAM non \u00e8 ritenuta solitamente un file, a meno che non sia immagazzinata in un disco virtuale risiedente in RAM. Nei primi sistemi di elaborazione i file erano gestiti ed elaborati sequenzialmente, quindi per poter analizzare le ultime modifiche al file bisognava scorrere l'intero file e leggere in fondo le ultime modifiche. Nei sistemi operativi moderni questo non \u00e8 pi\u00f9 vero, dato che il file system provvede ad estrarre l'organizzazione fisica del file ed a riorganizzare il file stesso nel caso sia necessario.\nOperazioni sui file.\nL'accesso ad un archivio informatico contenuto in una memoria di massa \u00e8 un'operazione piuttosto lenta, che deve essere effettuata rispettando il protocollo dell\u2019interfaccia della memoria di massa e che crea rischi di conflitto fra programmi in esecuzione contemporanea. Per tali motivi queste operazioni sono eseguite, su chiamata dei programmi che le necessitano, dal sistema operativo che gestisce la coda di accesso e i conflitti. Le operazioni pi\u00f9 comuni, universalmente presenti in tutti i sistemi operativi, sono:\nDi per s\u00e9 il sistema operativo, tramite il file system, \u00e8 in grado di compiere le seguenti operazioni:\nUn programma non pu\u00f2 leggere o scrivere un file se prima non lo ha \"aperto\", e una volta finito di usarlo lo deve sempre \"chiudere\" per dare modo al sistema operativo di liberare le risorse occupate.\nTrasferimento di file.\nSi possono utilizzare vari modi e tipologie di connessione diverse per trasferire file in una rete. Per esempio \u00e8 possibile condividere e trasferire i file in una rete LAN tra due o pi\u00f9 computer, utilizzare la posta elettronica, oppure usare dei servizi o programmi appositamente dedicati allo scopo (es. FTP).\nIl trasferimento di file attraverso una rete pu\u00f2 diventare problematico se non si dispone di una connessione sufficientemente veloce, in particolare se si tratta di file di grosse dimensioni. Per esempio per trasferire un file tramite Internet \u00e8 opportuno contenerne la dimensione, altrimenti pu\u00f2 essere necessario molto tempo per eseguire l'operazione. Quando le connessioni tra computer erano particolarmente lente, per contenere la dimensione di un file si usavano varie tecniche: per esempio era possibile comprimerlo o suddividere il singolo file in file pi\u00f9 piccoli e spedirli singolarmente; queste operazioni potevano richiedere l'uso di programmi specifici. Con l'avvento della banda larga queste operazioni preliminari sui file stanno andando in disuso.\n\u00c8 possibile trasferire uno o pi\u00f9 file tramite la comune e-mail. Per il trasferimento via e-mail va tenuto presente che normalmente i fornitori di servizi Internet limitano la dimensione di ogni singolo messaggio: per esempio Gmail limita la dimensione degli allegati in trasmissione e in ricezione a 25 Megabyte. Inoltre l'intera casella e-mail pu\u00f2 avere dei limiti nella sua dimensione totale: per esempio Alice, nei contratti ADSL residenziali, limita a 3 Gigabyte la dimensione dell'intero contenuto di un account e-mail. \u00c8 necessario tenere presente questi limiti quando si inviano file di grandi dimensioni, in modo da non rischiare che l'allegato non venga spedito, o di occupare interamente la casella di posta del destinatario.\nIn alternativa all'e-mail \u00e8 possibile usare un programma di messaggistica istantanea, iscrivere il contatto e creare una cartella condivisa. Questi programmi, normalmente, non praticano limitazioni di banda legate all'estensione, alla dimensione e al tipo di file inviato.\nPer il trasferimento di grandi quantit\u00e0 di file esistono anche dei servizi web di desktop remoto, che permettono di \"parcheggiare\" per alcuni mesi i propri file in un archivio privato, cui si accede con username e password (es. Dropbox) L'archivio pu\u00f2 essere aperto alle persone desiderate dando loro username e password. Una variante di questi servizi sono quelli di upload remoto che creano una chiave di sessione comune a due utenti iscritti e collegati a Internet; caricato il file, il ricevente deve indicare un percorso dove salvarlo e autorizzarne il download.\nRecupero dei file.\n\u00c8 possibile recuperare un file cancellato definitivamente, utilizzando appositi programmi in grado di ripristinarli.\nQuando si conferma la cancellazione di un \"file\", per esempio svuotando il cestino di Windows, viene infatti cancellato (logicamente o fisicamente) il solo collegamento fisico esistente tra il nome del file ed il suo contenuto, per cui il file non \u00e8 pi\u00f9 accessibile n\u00e9 all'utente n\u00e9 ai programmi del computer. In assenza di altri collegamenti fisici, anche l'area della memoria di massa occupata dal contenuto dei file viene designata come disponibile per nuovi contenuti, tuttavia essa non viene cancellata o sovrascritta immediatamente, per cui i dati risultano ancora fisicamente disponibili sulla memoria con opportune tecniche fino all'effettiva sovrascrittura.\nIn particolare i programmi per il recupero dei file esaminano il contenuto di un \"file system\" cercando collegamenti fisici cancellati logicamente e controllando le aree occupate dai dati a cui essi fanno riferimento, ricopiandone il contenuto e, se possibile, ricostruendo le parti ormai sovrascritte.\nPer prevenire invece il recupero di file cancellati (per esempio per questioni di privacy) esistono programmi che provvedono a sovrascrivere (anche pi\u00f9 volte) il contenuto di un file prima di cancellarlo, o a sovrascrivere tutte le aree libere di un \"file system\", in modo che non sia possibile il recupero dei dati.\nTipi di file.\nUn tipo di file molto comune sono i file di testo ASCII. Un simile file \u00e8 una sequenza di caratteri ASCII pura e semplice, tale da poter essere letta ed interpretata nello stesso modo da tutti i sistemi operativi. Il termine \"file binario\", invece, si riferisce solitamente a tutti i file che non sono di testo ASCII. Una distinzione di base riguarda le seguenti tipologie: file di testo (ASCII piatto o normale), file binario, file core, file di intestazione, file eseguibile e file del programma eseguibile, file di script di shell, file dipendente (file di codice sorgente elencato nel makefile). Pi\u00f9 in dettaglio si hanno:\nAspetti legali.\nItalia.\nAd avviso della Corte suprema di cassazione, Sez. VI 13.11.2003, nr. 3449, copiare archivi informatici non costituisce furto: infatti, \u00e8 da escludere la configurabilit\u00e0 del reato, nel caso di semplice copiatura non autorizzata di file contenuti in un supporto informatico altrui, non comportando tale attivit\u00e0 la perdita del possesso della \"res\" da parte del legittimo detentore. \nL'orientamento \u00e8 stato confermato dalla sentenza 21 dicembre 2010 n. 44840 - emessa dalla IV sezione penale - poich\u00e9 i dati e le informazioni non sono comprese nel concetto di \"cosa mobile\"."}
{"id": "14506", "revid": "1543377", "url": "https://it.wikipedia.org/wiki?curid=14506", "title": "Formato di file", "text": "Un formato di file, in informatica, indica la convenzione che viene usata per leggere, scrivere e interpretare i contenuti di un file.\nPoich\u00e9 i file non sono altro che insiemi ordinati di byte, cio\u00e8 semplici numeri, per poter associare al loro contenuto cose diverse si usano convenzioni che legano i byte ad un significato. Ad esempio, un formato di file per immagini pu\u00f2 stabilire che i primi due byte sono l'altezza e la larghezza dell'immagine, e i seguenti i colori secondo uno schema preordinato. I file di testo usano vari sistemi di codifica (come il sistema ASCII) per rappresentare lettere e formattazioni diverse.\n\u00c8 teoricamente possibile, a meno di leggere manipolazioni, interpretare il contenuto di un file come se fosse codificato secondo un formato diverso da quello con cui \u00e8 stato creato: i byte letti sono generalmente validi, anche se non dotati di molto senso; ad esempio \u00e8 possibile leggere un'immagine come se fosse un file musicale, ma molto probabilmente si otterranno solo rumori e non musica.\nIdentificazione.\nTramite l'estensione.\nIl formato di un file \u00e8 per convenzione indicato attraverso l'estensione, che \u00e8 una serie di lettere (in genere tre, per motivi storici del formato 8.3) unita al nome del file attraverso un punto. Ad esempio, \"prova.txt\" \u00e8 un file di testo (o meglio, il suo contenuto va interpretato come testo), mentre \"prova.jpg\" \u00e8 un'immagine. Microsoft Windows ad esempio usa questo metodo per identificare il tipo di file.\nTramite \"magic number\".\nIl formato di un file pu\u00f2 anche essere identificato dai primi due o pi\u00f9 byte del file (comunemente detti magic number), ad esempio codice_1 identifica gli script nei sistemi Unix e Unix-like (vedi anche shabang), mentre codice_2 identifica le immagini in formato jpeg. I sistemi operativi Unix-like utilizzano questo metodo per identificare il tipo di file.\nTramite metadati espliciti.\nI file system HFS e HFS+ usati sui computer macintosh affiancano ogni file con informazioni dettagliate sul suo formato, il programma che l'ha creato ecc.\nUn approccio simile \u00e8 usato con i tipi MIME e gli \"Internet media type\", usati per identificare il formato dei messaggi di posta elettronica o delle comunicazioni del World Wide Web.\nSpecifiche.\nPer molti formati sono state pubblicate delle specifiche che descrivono esattamente come i dati devono essere codificati e che possono essere usate per stabilire se un programma specifico tratti correttamente o meno un determinato formato.\nSe il formato \u00e8 chiuso e proprietario (generato da un codice sorgente la cui specifica \u00e8 chiusa e proprietaria), pu\u00f2 essere letto soltanto dal software rilasciato da chi detiene la specifica del formato stesso. Invece, per i formati proprietari e aperti, in genere audio o video, esistono dei codec che permettono la loro lettura tramite molteplici programmi.\nNon sempre tali specifiche sono disponibili: innanzitutto alcuni formati sono considerati segreti industriali e le loro specifiche non vengono distribuite pubblicamente, come avviene ad esempio per molti dei formati usati dalla suite Microsoft Office; inoltre in molti casi gli sviluppatori non scrivono un documento di specifica separato, ma definiscono il formato solo implicitamente attraverso il programma che lo gestisce. In questo modo non \u00e8 possibile creare altri programmi simili che possano leggere i dati salvati con quel programma (il file pu\u00f2 sempre essere teoricamente letto da qualunque programma: ma i dati restano incomprensibili, se non si conosce il formato con cui sono stati salvati).\nRisalire ai dati originali salvati in un formato sconosciuto \u00e8 sempre possibile, attraverso un lavoro di reverse engineering sul file, ma \u00e8 di solito un processo molto lungo e costoso. Se il formato in questione \u00e8 anche criptato, risalire ai dati diventa praticamente impossibile."}
{"id": "14508", "revid": "1226", "url": "https://it.wikipedia.org/wiki?curid=14508", "title": "Formati dei file", "text": ""}
{"id": "14510", "revid": "599013", "url": "https://it.wikipedia.org/wiki?curid=14510", "title": "Damon Hill", "text": "Figlio d'arte, anche suo padre Graham Hill era stato Campione del Mondo di Formula 1. Dopo aver iniziato la sua carriera nel motociclismo, vincendo anche un'importante gara a Brands Hatch nel 1983, Damon Hill pass\u00f2 poi all'automobilismo, facendo una lunga gavetta nelle formule minori e debuttando in Formula 1 a trentuno anni, nel 1992. La sua permanenza nella massima serie \u00e8 stata contrassegnata nelle stagioni 1994, 1995 e 1996 da continui duelli con il tedesco Michael Schumacher, i quali hanno successivamente dato luogo a controversie legate al comportamento dell'uno o dell'altro pilota. Ritiratosi nel 1999, Hill \u00e8 rimasto nell'ambiente delle corse seppur non come pilota e dal 2006 al 2011 \u00e8 stato presidente del \"British Racing Drivers' Club\". Nel 2012 \u00e8 stato commentatore delle gare di F1 per Sky Sport F1.\nBiografia.\nDamon Hill \u00e8 nato a Hampstead, Londra, il 17 settembre 1960 da Graham Hill e Bette Shubrook. Graham Hill era un personaggio molto noto nel Regno Unito: pilota di Formula 1, Campione del Mondo nel 1962 e nel 1968, vincitore della 500 Miglia di Indianapolis e della 24 Ore di Le Mans. Fu proprio Damon, nel 1968, ad avvertire suo padre della morte del suo amico e compagno di squadra alla Lotus Jim Clark dopo aver appreso la notizia dalla televisione. La carriera di Graham Hill consent\u00ec inizialmente a Damon di vivere una vita agiata tanto che nel 1975 la famiglia viveva in una casa di campagna di 25 stanze in Hertfordshire e Damon frequent\u00f2 la Haberdashers' Aske's Boys' School. La morte del padre in un incidente aereo il 29 novembre 1975 lasci\u00f2 per\u00f2 il quindicenne Hill, la madre e le sorelle Samantha e Brigitte in circostanze economiche drasticamente ridotte tanto che fu costretto anche a lavorare come operaio e corriere per pagarsi le partecipazioni alle prime corse.\nHill \u00e8 sposato dal 1981 con Susan Georgie (nata il 29 aprile 1961) e la coppia ha quattro figli: Oliver (nato il 4 marzo 1989), Joshua (nato il 9 gennaio 1991) anch'egli pilota automobilistico, Tabitha (nata il 19 luglio 1995) e Rosie (nata il 1\u00ba febbraio 1998). Oliver \u00e8 nato con la sindrome di Down e Hill e Georgie sono entrambi patroni della Associazione Sindrome di Down. Josh ha seguito per un breve periodo le orme di suo padre e di suo nonno correndo come pilota automobilistico dal 2008 al 2012 nella F3 europea. Hill \u00e8 tifoso dell'Arsenal Football Club.\nCarriera.\nGli esordi nel motociclismo.\nDamon Hill inizi\u00f2 la sua carriera nel mondo del motociclismo usando un casco con lo stesso semplice design usato da suo padre, nero con disegnate superiormente alcune pale di remo bianche: l\u2019insieme si ispirava ai colori del \"London Rowing Club\" del quale Graham Hill faceva parte nei primi anni cinquanta. Hill non fu un talento precoce, e anzi inizi\u00f2 la sua carriera nel mondo dei motori relativamente tardi. Inizialmente tent\u00f2 la carta del motociclismo e nel 1983 vinse il Gran Premio del circuito di Brands Hatch per la classe 350 del Campionato Clubman. Damon corse in moto dal 1981 al 1984, ottenendo con la Yamaha TZ 350 numerose vittorie competendo contro il rivale Niall Mackenzie. Sua madre, che era preoccupata per i pericoli delle corse in moto, lo persuase a tentare la carriera agonistica con le auto.\nIl passaggio all'automobilismo.\nNell'agosto 1984 vinse la sua prima gara in automobile, a Brands Hatch, con una Formula Ford 1600. L'anno successivo pass\u00f2 definitivamente dalle due alle quattro ruote, correndo in Formula Ford per il team Van Diemen, con il quale raggiunse risultati positivi senza per\u00f2 sfondare: quinto nel Campionato Townsend Thoresen e terzo nel Campionato Esso, con un totale di sei vittorie. Viste le difficolt\u00e0 a trovare degli sponsor, Hill fu costretto a chiedere un prestito in banca per pagarsi l'iscrizione ai suoi primi campionati. Nel 1985 corre il Formula Ford Festival arrivando terzo e attirando l'attenzione del team West Surrey. Nel 1986 pass\u00f2 alla Formula 3 inglese, correndo con il team Murray Taylor, finendo nono in classifica con un secondo posto; durante la stagione il suo compagno di squadra Bertrand Fabi rimase ucciso durante un test di collaudo. Nel 1987 guid\u00f2 una Ralt-Toyota col team Cellnet Ricoh; vinse due gare, arrivando due volte secondo e due terzo, riuscendo a mettere a segno due pole position e due giri pi\u00f9 veloci in gara e giungendo quinto nel Campionato. Con lo stesso team arriv\u00f2 terzo nel 1988 davanti al compagno Martin Donnelly con due vittorie, due secondi posti, quattro terzi, due pole position e un giro pi\u00f9 veloce in gara; inoltre arriv\u00f2 secondo nel prestigioso Gran Premio di Macao. Le sue prestazioni gli valsero un provino al volante di una Benetton-Ford di Formula 1.\nSempre nel 1988 partecip\u00f2 a due gare in Formula 3000 con la Lola-Cosworth del team GA Motorsports (ritirato a Zolder, ottavo a Digione). Nel 1989 corse una gara nel Campionato Britannico di Formula 3000 ad Oulton Park, finendo terzo; corse una gara nel BTCC, a Donington Park, finendo quarto al volante di una Ford Sierra RS500; partecip\u00f2 alla 24 Ore di Le Mans del 1989 a la Sarthe con la Porsche 962 del team Richard Lloyd alternandosi alla guida con Steven Andsk\u00e4r e David Hobbs ma dovette ritirarsi dopo 228 giri per noie al motore dopo essere partito ventitreesimo (in gara nessuno dei tre fu mai in grado di lottare per la vottoria contro lo strapotere delle Sauber C9 e Jaguar XJR-9). A luglio 1989 venne chiamato dalla Footwork per correre nelle sei gare conclusive del Campionato Internazionale di Formula 3000 al fianco di Ukyo Katayama. Riusc\u00ec a qualificare la macchina (una Mooncraft-Mugen) in tutte e sei le gare, mentre nella prima parte del campionato la Footwork non era mai riuscita ad entrare nella griglia di partenza. Comunque la poca competitivit\u00e0 dell'auto non gli permise di andare oltre un quattordicesimo posto al Gran Premio di Spa.\nNel 1990 Damon pass\u00f2 al team Middlebridge di F3000, per correre il Campionato Internazionale con una Lola-Cosworth T90/50. Mise a segno tre pole position, tutte consecutive, e due giri pi\u00f9 veloci, il miglior risultato, per\u00f2, fu solo un secondo posto a Brands Hatch dietro a Allan McNish. Nel 1991 sempre con la Lola-Cosworth, Damon ottenne come migliori risultati un terzo posto a Nogaro e due quarti a Vallelunga e Le Mans, chiuse il campionato al settimo posto con 11 punti davanti al suo compagno di squadra Vincenzo Sospiri. Con le credenziali di pilota veloce sul giro singolo, ma non concreto (in Formula 3000 non otterr\u00e0 mai una vittoria su 28 gare disputate), nel corso del 1991 venne assunto come collaudatore dal team Williams-Renault di Formula 1 per lavorare per Patrick Head e Adrian Newey sulle sospensioni attive della FW14. Hill accumul\u00f2 oltre 11.000 km di test all'Autodromo Enzo e Dino Ferrari di Imola girando sugli stessi tempi dei due piloti titolari Mansell e Patrese. Al tempo il team inglese aveva la migliore macchina in circolazione, e il motore V10 aspirato della Renault era il pi\u00f9 potente e affidabile; di conseguenza la Williams pot\u00e9 lottare per il titolo e vincere per diversi anni.\nFormula 1.\nIl debutto alla Brabham.\nCollaudatore della Williams nel 1991 e parte del 1992, debutt\u00f2 in Formula 1 nel 1992 nel Gran Premio di Gran Bretagna al volante di una Brabham-Judd, squadra per cui aveva corso anche suo padre. Hill prese il posto di Giovanna Amati per il Gran Premio di Spagna, senza ottenere grossi risultati utili a causa di una Brabham che viaggiava regolarmente nel fondo della classifica. Hill non riusc\u00ec a qualificarsi per una gara nei suoi primi cinque tentativi finendo sempre oltre il ventiseiesimo posto, ultimo posto utile al tempo per qualificarsi. Nonostante il mezzo, si qualifica comunque al primo tentativo, nel GP di Silverstone il 12 luglio, partendo ultimo in griglia e finendo sedicesimo. Riesce anche a correre il GP di Ungheria, finendo undicesimo, dopo essere partito dalla venticinquesima posizione; la gara fu comunque ricordata per la conquista del titolo mondiale da parte di Nigel Mansell sulla Williams FW14B collaudata proprio da Hill. Quel Gran Premio segn\u00f2 anche l'ultima presenza del glorioso team inglese in Formula 1 che si dissolse a causa di problemi finanziari. Le prestazioni di Hill attirarono l'interesse della Ligier.\nGli anni in Williams.\nGrazie alle qualit\u00e0 e alla padronanza del mezzo dimostrata come test driver, Damon venne \"promosso\" da Frank Williams e Patrick Head a pilota titolare del team Williams-Renault al posto di Riccardo Patrese per partecipare al campionato del 1993, battendo la concorrenza di piloti pi\u00f9 esperti come Martin Brundle e Mika H\u00e4kkinen. Suo compagno fu il francese Alain Prost appena rientrato nelle corse dopo un anno sabbatico. Inizialmente i due piloti sarebbero dovuti essere Mansell e Prost ma l'inglese si rifiut\u00f2 di condividere il team con l'ex rivale e si ritir\u00f2 improvvisamente, lasciando un posto vacante.\nCorrendo con la Williams-Renault FW15C dotata di sospensioni attive, considerata una delle monoposto di F1 pi\u00f9 tecnologicamente avanzate di sempre, la stagione di Hill non inizi\u00f2 molto bene: al suo debutto in Sudafrica sul circuito di Kyalami fin\u00ec in testacoda al primo giro e dovette ritirarsi al 16\u00ba passaggio dopo essere stato speronato da una Lotus. La gara dopo, in Brasile, Hill giunse secondo dietro alla McLaren di Ayrton Senna conquistando simultaneamente i suoi primi punti e il suo primo podio in Formula 1. Nonostante i favori dei pronostici fossero tutti dalla parte del suo compagno di squadra, Damon in qualit\u00e0 di secondo pilota, si dimostr\u00f2 ben presto un pilota veloce e affidabile in grado di contrastare validamente anche gli avversari pi\u00f9 esperti. Hill continu\u00f2 ad impressionare e conquist\u00f2 la sua prima pole position al Gran Premio di Francia dove solo un ordine di scuderia lo congel\u00f2 al secondo posto dietro Prost. \nHill sfior\u00f2 il suo primo successo nei gran premi di Gran Bretagna e Germania dove dovette ritirarsi per problemi alla vettura e successivamente vinse il suo primo Gran Premio nel circuito di Hungaroring, in Ungheria il 15 agosto. Durante la seconda parte della stagione ottenne altre 2 vittorie, in Italia a Monza e in Belgio. Alla fine del campionato fu terzo con 69 punti dietro al compagno Alain Prost e alla McLaren-Ford di Ayrton Senna. A fine anno Hill fu invitato a partecipare insieme a Prost e Senna al Masters Karting Parigi-Bercy, una competizione di kart su un circuito al coperto.\n\"Capitan Zero\".\nNel 1993, a Hill fu assegnato il numero \"0\", in quanto la Williams stessa l'anno precedente aveva vinto il Campionato Costruttori e Mansell, campione uscente, si era ritirato dalla F1 (e secondo la Federazione Internazionale dell'Automobile (FIA), allora presieduta da Max Mosley, solo al campione uscente spettava il numero \"1\" da affiggere sulla propria scocca). Anche nel 1994 Damon Hill continu\u00f2 a correre con il numero \"0\", in quanto il detentore del titolo, Alain Prost, come Mansell l'anno precedente, decise di ritirarsi dopo la vittoria. Questi rimangono tuttora gli unici casi di numero \"0\" in Formula 1, ad eccezione del pilota sudafricano Jody Scheckter che lo port\u00f2 nel 1973 sulla McLaren in occasione dei Gran Premi di Canada e Stati Uniti, in un'epoca nella quale ancora non era stata introdotta la numerazione fissa.\nL'anno successivo, il 1994, ebbe come compagno di team il tre volte Campione del Mondo Ayrton Senna, che sembrava destinato a stravincere con la nuova Williams FW16. Il regolamento ora vietava qualsiasi sistema elettronico come sospensioni attive, ABS e controllo della trazione ed erano nuovamente possibili i rifornimenti di carburante in gara; rispetto agli altri top team come Ferrari e Benetton la Williams si ritrov\u00f2 la pi\u00f9 penalizzata. La nuova macchina era infatti difficile da guidare e assettare; Senna mor\u00ec tragicamente in un incidente nel Gran Premio di San Marino a causa della rottura del piantone dello sterzo; dopo la sua scomparsa Frank Williams ripose tutte le sue speranze sull'inglese mentre sulla seconda macchina si alternarono il collaudatore David Coulthard e Nigel Mansell. Mansell guadagn\u00f2 circa 900.000 sterline per ciascuna delle sue quattro gare, mentre Hill fu pagato 300.000 sterline per l'intera stagione, anche se la posizione di Hill come pilota di punta rimase indiscussa.\nLa situazione era tanto difficile quanto imbarazzante: dopo quattro gare Michael Schumacher sulla Benetton-Ford aveva 40 punti e Hill solo 7 (dietro anche a Gerhard Berger) e durante il corso di tutta la stagione il distacco tra i due rimase di una trentina di punti. Hill vinse la sua prima gara dell'anno in Spagna al Montmel\u00f3. Viste le prestazioni di Schumacher in molti sospettavano che la squadra di Flavio Briatore stesse violando le regole (un software per attivare il controllo della trazione venne trovato nei computer del team). Le settimane successive videro accadere pi\u00f9 cose nelle aule dei tribunali che in pista: a Silverstone Hill partito dalla pole position domin\u00f2 la corsa e vinse, Schumacher super\u00f2 Hill nel giro di ricognizione, non scont\u00f2 la penalit\u00e0 comminatagli di conseguenza e venne squalificato. Il tedesco venne squalificato una seconda volta in Belgio (con la vittoria assegnata a Damon Hill) e salt\u00f2 i due Gran Premi successivi per il mancato rispetto della bandiera nera al Gran Premio di Gran Bretagna.\nApprofittando delle squalifiche di Schumacher Hill continu\u00f2 a vincere in Italia e Portogallo e quando lo stesso Schumacher torn\u00f2 in pista, a Jerez, lo svantaggio di Hill si era ridotto a un punto. Hill vinse nel Gran Premio del Giappone, corso in condizioni di bagnato intenso, e i due rivali si presentarono alla gara finale divisi da un solo punto. Schumacher domin\u00f2 la prima parte del Gran Premio di Australia davanti a Hill, fino a quando, al 35\u00ba giro, il tedesco usc\u00ec di pista e and\u00f2 a sbattere contro un muretto, danneggiando irrimediabilmente la sospensione destra. Nello stesso momento sopraggiungeva Damon Hill, che alla curva successiva lo attacc\u00f2, ma venne chiuso all'interno: la manovra provoc\u00f2 un contatto che caus\u00f2 il ritiro di entrambi. Tra diverse polemiche il mondiale si chiuse con Schumacher campione con 92 punti e Hill secondo a 91; la Williams vinse comunque il suo terzo Mondiale Costruttori consecutivo. A fine stagione Hill venne nominato dalla BBC personaggio dell'anno.\nNel 1995 Mansell pass\u00f2 alla McLaren e David Coulthard guid\u00f2 la seconda Williams-Renault per tutta la stagione. Dopo i tragici fatti dell'anno precedente, il regolamento imponeva motori di 3.0 di cilindrata invece dei 3.5 della passata stagione per ridurre la velocit\u00e0 e aumentare la sicurezza. Al debutto stagionale a Interlagos Hill si dimostr\u00f2 subito il pi\u00f9 veloce, ma la rottura della sospensione posteriore sinistra lo mand\u00f2 fuori strada mentre era al comando della corsa. Hill corse le prime gare con molta voglia di rivincita saltando subito in testa alla classifica con le 2 vittorie in Argentina e San Marino, ma dopo un inizio entusiasmante inizi\u00f2 una serie di errori e di sfortune che lo relegarono quasi sempre dietro alla Benetton di Michael Schumacher (in Spagna il tedesco si riprese la testa della classifica che non avrebbe pi\u00f9 ceduto sino alla fine).\nSchumacher domin\u00f2 la stagione vincendo pi\u00f9 del doppio delle gare vinte da Hill e si port\u00f2 a casa il mondiale con largo anticipo con una Benetton ritenuta dai commentatori inferiore rispetto alla Williams. Due furono gli episodi decisivi dell'anno: in Belgio, sotto un diluvio, Schumacher che era in testa con gomme da asciutto ottenne una vittoria clamorosa respingendo pi\u00f9 volte gli attacchi di Hill (con gomme da bagnato) costringendo anche l'inglese a uscire di pista, mentre al N\u00fcrburgring un incidente di Hill, scivolato su un cordolo, consegn\u00f2 praticamente il mondiale al tedesco gi\u00e0 ad Aida. Nonostante una stagione negativa, al Gran Premio di Ungheria riusc\u00ec a dominare la gara completando un Grand Chelem (pole position, vittoria, giro pi\u00f9 veloce e sempre in testa alla gara) e nell'ultimo Gran Premio in Australia sul circuito di Adelaide, a mondiale gi\u00e0 assegnato, Hill riscatt\u00f2 un periodo buio costellato di errori e critiche vincendo meritatamente dopo una corsa condotta in maniera impeccabile, dando al secondo classificato 2 giri di distacco. Il mondiale fu vinto ancora da Schumacher con 102 punti contro i 69 di Hill giunto secondo.\nIl 1995 fu comunque una stagione difficile dal punto di vista psicologico; pi\u00f9 di una volta Hill manifest\u00f2 fragilit\u00e0 nel gestire la sua rivalit\u00e0 con Schumacher come testimoniano i due incidenti causati da Hill contro Schumacher in Gran Bretagna e a Monza (entrambe le gare sarebbero poi state vinte dall'altra Benetton di Johnny Herbert). I principali motivi di questa situazione possono essere rintracciati in gran parte nelle forti critiche che da pi\u00f9 parti venivano lanciate a Hill per i suoi errori. Al pari, quando Hill vinceva, ci\u00f2 non veniva visto come merito del pilota ma come merito della super Williams rispetto a una concorrenza inferiore. A fine stagione Hill ottenne un'offerta dal team Newman-Haas per competere nella IndyCar Series che non accett\u00f2 e consider\u00f2 anche il ritiro dalle corse.\nNel 1996 il rivale di sempre Schumacher approd\u00f2 alla Ferrari in cerca di risultati e i pronostici erano tutti favorevoli alla nuova Williams-Renault disegnata da Adrian Newey. Hill pot\u00e9 godere della sua miglior stagione mantenendo alle spalle il compagno di squadra il canadese Jacques Villeneuve dalla prima fino all'ultima gara, esordiente ma capace di cogliere dei successi rilevanti con la Williams. Hill domin\u00f2 la stagione con 8 vittorie (Australia, Brasile, Argentina, San Marino, Canada, Francia, Germania e Giappone), 10 podi e 97 punti, diciannove in pi\u00f9 di Villeneuve, con il solo rammarico di non esser riuscito a vincere il Gran Premio di casa dove fu costretto al ritiro dopo aver centrato la pole position.\nAnche nel prestigioso GP di Montecarlo, dove suo padre Graham vinse cinque edizioni della gara, Hill domin\u00f2 la corsa davanti a Jean Alesi ma fu costretto al ritiro per la rottura del motore. Nel corso della stagione riusc\u00ec a superare il numero di vittorie e di pole position in carriera di suo padre. Hill inoltre eguagli\u00f2 il record di partire dalla prima fila in tutte e 16 le gare della stagione di Ayrton Senna nel 1989 e di Alain Prost nel 1993. Anche a causa delle difficolt\u00e0 di Schumacher Villeneuve, che era alla sua stagione del debutto in Formula 1, contese il titolo a Hill fino all'ultima gara a Suzuka. In quell'occasione Hill sorpass\u00f2 Villeneuve alla partenza e rimase in testa fino alla fine andando a vincere la gara davanti alla Ferrari di Michael Schumacher.\nLa Williams del 1996 era tecnicamente superiore agli altri team, come dimostrato dalla vittoria del Mondiale Costruttori e anche dalle 6 doppiette stagionali, e finalmente Damon coron\u00f2 il sogno di diventare Campione del Mondo di Formula 1 come suo padre Graham Hill. A fine anno Hill non rinnov\u00f2 il contratto con Frank Williams che decise di sostituirlo con Heinz-Harald Frentzen (il tedesco era gi\u00e0 stato contattato dal team di Grove l'anno prima, esasperato dalle prestazioni di Hill) mentre il posto da collaudatore fu affidato a Juan Pablo Montoya. Hill divent\u00f2 cos\u00ec il quarto pilota in nove anni a vincere il Campionato mondiale piloti di Formula 1 per la Williams senza per\u00f2 guidare per la squadra la stagione successiva, seguendo le orme di Nelson Piquet, Nigel Mansell e Alain Prost. Hill lasci\u00f2 il team Williams F1 come secondo pilota di maggior successo della squadra in termini di vittorie, con 21, dietro il solo Mansell. A fine anno Hill venne nominato dalla BBC personaggio dell'anno per la seconda volta.\nL'arrivo in Arrows.\nNonostante la conquista del titolo, Hill non rinnov\u00f2 il contratto da 6 milioni di sterline con la Williams, anche per ragioni economiche. Come Campione del Mondo in carica, Hill ottenne offerte per guidare per la Stewart-Ford e per la McLaren-Mercedes. Ma la proposta della scuderia di Ron Dennis per prendere il posto di H\u00e4kkinen, tuttavia, a parere di Hill, non era economicamente soddisfacente per il suo status di Campione del Mondo. Per la stagione successiva, il 1997, Hill si accas\u00f2 al team Arrows-Yamaha come compagno di Pedro Diniz, senza cogliere per\u00f2 grandi risultati a causa della scarsa competitivit\u00e0 della macchina; la sua difesa del titolo si dimostr\u00f2 una missione impossibile gi\u00e0 nella gara inaugurale in Australia, quando prima rischi\u00f2 di non qualificarsi e poi dovette ritirarsi gi\u00e0 nel giro di ricognizione.\nUnica eccezione dell'anno fu il Gran Premio d'Ungheria, in cui si era sempre trovato a suo agio con 2 vittorie e 2 secondi posti. Nell'edizione di quell'anno Hill, partito straordinariamente in seconda fila col terzo tempo, rimase in testa fino all'ultimo giro, quando un guasto alla vettura (problema idraulico e al cambio) lo costrinse a cedere il primo posto all'ex-compagno di squadra Jacques Villeneuve sulla Williams, ma portando ugualmente un podio inaspettato all'Arrows frutto principalmente della superiorit\u00e0 durante il weekend di gara dei suoi pneumatici Bridgestone contro i concorrenti Goodyear. Ad ogni modo il secondo posto fu un risultato molto importante per la Arrows (e il miglior risultato nella storia della scuderia) in quella stagione.\nGli ultimi anni con la Jordan.\nA fine anno decise di lasciare la Arrows. Inizialmente Hill venne approcciato dal suo ex compagno di squadra Alain Prost per guidare per la sua scuderia, ma l'inglese declin\u00f2 l'offerta. Per il 1998 venne ingaggiato dalla Jordan-Mugen Honda al fianco di Ralf Schumacher, fratello minore di Michael, con un ingaggio da 5 milioni di sterline. Dopo il grave incidente occorso a Olivier Panis l'anno precedente, vennero bandite le gomme lisce e introdotte delle nuove coperture con battistrada scanalato. Dopo un inizio particolarmente difficile causato da una scarsa affidabilit\u00e0 della vettura e varie sfortune (tra cui una squalifica in Brasile), la macchina miglior\u00f2 nella seconda met\u00e0 di campionato e Hill inizi\u00f2 ad andare a punti regolarmente. Hill e Michael Schumacher ebbero modo di scontrarsi nuovamente in pista in Canada quando Hill in seconda posizione tagli\u00f2 la strada pi\u00f9 volte alla Ferrari di Schumacher per difendere la sua posizione, prima di ritirarsi per problemi alla vettura. Dopo la gara Schumacher accus\u00f2 Hill di guida pericolosa.\nNel Gran Premio del Belgio Hill port\u00f2 alla Jordan il primo successo in Formula 1 dopo una gara segnata da situazioni da safety car con numerosi incidenti e clamorosi ritiri per via della pesante pioggia, ma nonostante tutto ci\u00f2 in entrambe le partenze and\u00f2 molto bene e per tutta la gara rimase nelle prime posizioni. Hill era in testa alla gara, con il compagno di squadra Ralf Schumacher che stava riducendo lo svantaggio velocemente, fino a quando Hill sugger\u00ec a Eddie Jordan di dire a Schumacher di tenere la posizione, invece di rischiare di perdere una doppietta. Jordan segu\u00ec il suggerimento di Hill, e ordin\u00f2 a Schumacher di non sorpassare. Sempre nello stesso anno, grazie anche al quarto posto di Hill al Gran Premio del Giappone, la Jordan si classific\u00f2 al quarto posto nel campionato costruttori davanti alla Benetton mentre Hill fu sesto in quello piloti con 20 punti.\nHill rimase alla Jordan anche nel 1999, ma ottenne scarsi risultati; alla fine della stagione, ormai demotivato, abbandon\u00f2 le corse. Secondo alcune voci Hill inizialmente voleva ritirarsi gi\u00e0 dopo la gara di Magny-Cours tanto che la Jordan aveva gi\u00e0 contattato Jos Verstappen per sostituirlo, ma fu persuaso da Eddie Jordan e Mike Gascoyne a finire la stagione. Il suo miglior risultato dell'anno fu un quarto posto a San Marino, dove sarebbe potuto andare a podio se avesse sorpassato la Stewart di Rubens Barrichello distante solamente qualche secondo. La nuova Jordan-Mugen Honda nonostante tutto si rivel\u00f2 estremamente competitiva tanto che il suo compagno di squadra il tedesco Heinz-Harald Frentzen fu capace di vincere due gare e di rimanere in lotta per il campionato con la McLaren di Mika H\u00e4kkinen e la Ferrari di Eddie Irvine fino a due gare dalla fine. Hill e Frentzen aiutarono la Jordan ad ottenere la loro miglior stagione di sempre, chiusa al terzo posto. Durante la stagione Hill non riusc\u00ec a segnare pi\u00f9 punti rispetto al suo compagno di squadra, come era accaduto solo nel 1993 in otto anni di F1. Alla sua ultima gara in Formula 1 in Giappone il 31 ottobre, Hill si ritir\u00f2 al 21\u00ba giro dopo essere finito in testacoda.\nStatistiche in Formula 1.\nHill ha partecipato a 122 gran premi con 115 partenze, cogliendo 22 vittorie (21 su Williams-Renault, 1 su Jordan-Mugen Honda), 20 pole position, 19 giri pi\u00f9 veloci in gara e 5 Hat Trick. \u00c8 stato al comando di 45 gran premi per un totale di 1358 giri percorsi in testa (6310\u00a0km). \u00c8 partito per 47 volte in prima fila, e ha ottenuto 56 piazzamenti a punti (di cui 42 a podio), per un totale di 360 punti complessivi. In termini di gran premi di F1 vinti, Hill \u00e8 il quinto pilota britannico pi\u00f9 vincente di sempre dietro a Lewis Hamilton, Nigel Mansell, Jackie Stewart e Jim Clark.\nDopo la Formula 1.\nNel corso della sua carriera automobilistica che dur\u00f2 dal 1984 al 1999, Damon Hill guadagn\u00f2 oltre 30 milioni di sterline. Dopo il ritiro agonistico Hill ha aperto una concessionaria BMW, alle porte di Royal Leamington che porta il suo nome e una concessionaria Audi a Exeter. Il 7 ottobre 2012, Hill ha guidato la BRM di suo padre Graham per celebrare i 50 anni della vittoria del Campionato mondiale di F1 del 1962, dove Graham divenne il primo pilota britannico a vincere il campionato del mondo piloti con una squadra britannica. La sua ultima apparizione al volante di una vettura di Formula 1 \u00e8 stata al Goodwood Festival of Speed del 2014 in cui l'inglese si \u00e8 riappropriato della Williams FW18 con cui vinse il mondiale per una dimostrazione. \nOltre ad avere la passione per i motori Damon ha anche la passione per la musica e in particolar modo per la chitarra; gi\u00e0 da adolescente infatti faceva parte di una punk band di nome Sex Hitler and the Hormones. Da ricordare i concerti alla fine di ogni GP di Gran Bretagna nei quali Damon era componente fisso. Damon ha dimostrato le sue qualit\u00e0 musicali anche a livello \"professionistico\" comparendo come chitarrista d'eccezione nell'album \"Euphoria\" dei Def Leppard. Per l'occasione ha detto il cantante della storica band, Joe Elliott: \u00abCi era capitato due o tre volte di incontrarlo in qualche festa e ogni volta ci raccontava di quanto era bravo con la chitarra. Lo abbiamo messo alla prova, e abbiamo dovuto dargli ragione. Suoner\u00e0 perfino un assolo in un pezzo\u00bb. Il pezzo nel quale Damon suona l'assolo finale \u00e8 \"Demolition Man\", prima canzone dell'album. Damon Hill era anche un amico stretto del chitarrista e cantante George Harrison (ex Beatles). Hill ha anche formato una sua band, The Conrods, che fu attiva tra il 1999 e il 2003 suonando cover di famose canzoni dei Rolling Stones, Beatles e Kinks.\nIl 28 aprile 2006 Damon Hill fu eletto presidente del \"British Racing Drivers' Club\", associazione che gestisce il circuito di Silverstone e l'organizzazione del Gran Premio di Gran Bretagna di F1, succedendo a Jackie Stewart; la posizione fu mantenuta fino al 2011. Hill era il rappresentante dei piloti nella postazione degli steward al Gran Premio di Monaco 2010, dove lui e il resto della commissione decidero di infliggere una penalit\u00e0 all'ex rivale Michael Schumacher per un sorpasso in condizioni di bandiera gialla. L'inglese venne pesantemente criticato per la sua decisione. Hill \u00e8 apparso pi\u00f9 volte nel programma televisivo automobilistico \"Top Gear\", e in uno spot pubblicitario di Pizza Hut al fianco del commentatore di F1 Murray Walker. Inoltre fu ospite su ITV come commentatore di F1 al fianco dell'amico e ex collaudatore in Arrows Martin Brundle. Hill appare come personaggio giocabile nei videogiochi della PlayStation \"Formula 1\", \"Formula One 97\", \"Formula One 98\" e \"Formula One 99\"."}
{"id": "14516", "revid": "1958640", "url": "https://it.wikipedia.org/wiki?curid=14516", "title": "Giovanni Giorgi (fisico)", "text": "Fu l'ideatore del sistema di unit\u00e0 di misura che porta il suo nome.\nBiografia.\nIngegnere civile, dal 1913 al 1927 fu professore di matematica e di meccanica razionale all'Universit\u00e0 degli Studi di Cagliari dal 1926 al 1929, \npoi all'Universit\u00e0 degli Studi di Palermo, e in seguito, dal 1934 a di fisica e matematica all'Universit\u00e0 degli Studi di Roma \"La Sapienza\", e dal 1935 docente di Elettrotecnica.\nMembro dell'Accademia Pontificia dal 1936 e socio nazionale dell'Accademia dei Lincei. \nSull'assunzione all'Universit\u00e0 degli Studi di Cagliari, il noto fisico Franco Rasetti riporta la curiosit\u00e0 \nche Giorgi venne assunto in un concorso a cui partecip\u00f2 Enrico Fermi, al quale venne preferito dalla commissione. \nIntrodusse le unit\u00e0 razionali dell'elettromagnetismo nel 1901. Nel 1912 fu fra i primi a proporre una nuova teoria che soddisfacesse il principio di relativit\u00e0 generale del moto e il principio d'equivalenza. Nel 1932 elabor\u00f2 una nuova teoria fisica che riduce a forze metriche anche le forze elettromagnetiche.\nDiversi istituti tecnici industriali (tra cui quelli di Brindisi, Milano, Genova, Verona e Roma) portano il suo nome, mentre a Treviso, Potenza e a Lucca (sua citt\u00e0 natale) porta il suo nome l'Istituto Professionale per l'Industria e l'Artigianato.\nAttorno al 1925 era in corrispondenza epistolare con Albert Einstein, come testimonia almeno una cartolina postale a lui indirizzata da Einstein, in italiano alquanto incerto, nella quale il grande fisico si interroga sul \"fenomeno di Miller\" (riferito ad alcuni risultati di esperimenti di Dayton Clarence Miller, che sembravano suggerire una violazione dell'invarianza di Lorentz). La cartolina \u00e8 stata messa all'asta nel febbraio 2015 dalla casa d'aste RR Auction di Boston, con una base di 55.000 dollari e aggiudicata a 75.000 dollari.\nFu tra i suoi allievi Laura Pisati, prima donna invitata a tenere una conferenza al quarto Congresso Internazionale dei Matematici (ICM).\nIl \"sistema Giorgi\".\nVerso la fine del XIX secolo si fece strada nel mondo scientifico la necessit\u00e0, secondo un accenno gi\u00e0 fatto da Maxwell, di introdurre una quarta dimensione fondamentale oltre alle tre grandezze fisiche classiche (lunghezza, massa e tempo), questo anche in causa di termini irrazionali che comparivano nei coefficienti delle equazioni.\nNel 1901 Giorgi propose alla Associazione elettrotecnica italiana (AEI) un nuovo sistema di misure che aveva come unit\u00e0 fondamentali il metro, il chilogrammo, il secondo ed una quarta grandezza da scegliere tra le unit\u00e0 di misura dell'elettrotecnica, dimostrando come in questo modo sarebbero scomparsi anche i coefficienti irrazionali.\nNel 1935 fu adottato il \"sistema Giorgi\", noto anche con la sigla MKS\u03a9, perch\u00e9 fu scelta, come quarta grandezza fondamentale, l'unit\u00e0 di misura della resistenza elettrica, l'ohm, il cui simbolo \u00e8 la lettera greca \u03a9 (omega).\nIl sistema Giorgi \u00e8 considerato il precursore del Sistema internazionale di unit\u00e0 di misura (SI), adottato nel 1960 a Parigi durante la XI Conferenza generale sui pesi e sulle misure. Questo sistema, ancora usato, si basa su sette grandezze fondamentali: il metro per la lunghezza, il chilogrammo per la massa, il secondo per il tempo, l'ampere per l'intensit\u00e0 di corrente, il kelvin per la temperatura termodinamica, la mole per la quantit\u00e0 di sostanza e la candela per l'intensit\u00e0 luminosa."}
{"id": "14517", "revid": "2149408", "url": "https://it.wikipedia.org/wiki?curid=14517", "title": "Maxwell", "text": ""}
{"id": "14520", "revid": "2207", "url": "https://it.wikipedia.org/wiki?curid=14520", "title": "Tifone (dio)", "text": ""}
{"id": "14524", "revid": "169529", "url": "https://it.wikipedia.org/wiki?curid=14524", "title": "Scale Gemonie", "text": "Le Scale Gemonie (\"scalae Gemoniae\") erano una scalinata di accesso al colle Campidoglio a Roma. Salivano dal Foro Romano, forse coincidenti con i \"gradus Monetae\", e dovevano passare (come una scalinata moderna ancora esistente) tra il tempio della Concordia e il carcere Mamertino. Su queste scale, vicine al carcere, vennero gettati i corpi dei condannati a morte per il delitto di lesa maest\u00e0 sotto l'imperatore Tiberio e successivamente anche di diverse vittime dei conflitti legati al potere imperiale, come il prefetto del pretorio Seiano e l'imperatore Vitellio.\nStoria.\nSi racconta ad esempio che il 20 dicembre del 69, le avanguardie dell'esercito di Vespasiano si erano ormai introdotte in citt\u00e0 e non avendo trovato alcuna resistenza, stavano cercando Vitellio ormai ovunque. Trovatolo, seppur non avendolo riconosciuto inizialmente, lo condussero nel Foro romano, attraverso l'intera via Sacra, con le mani legate, un laccio al collo e la veste strappata. Lungo l'intero percorso venne fatto oggetto di ogni ludibrio a gesti e con parole, mentre era condotto con una punta di spada al mento e la testa tenuta indietro per i capelli, come si fa con i criminali."}
{"id": "14527", "revid": "125770573", "url": "https://it.wikipedia.org/wiki?curid=14527", "title": "FIFA 100", "text": "La FIFA 100 \u00e8 una lista sportiva stilata nel 2004 e contenente 125 nomi (123 uomini e due donne) considerati come i pi\u00f9 grandi calciatori viventi al momento della stesura (50 in attivit\u00e0 e 75 ritirati). Elaborata dalla F\u00e9d\u00e9ration Internationale de Football Association (FIFA) con la supervisione di Pel\u00e9, la lista \u00e8 stata divulgata il 4 marzo 2004 a Londra nell'ambito delle celebrazioni del centenario della federazione.\nA Pel\u00e9 era stato inizialmente chiesto di scegliere 100 calciatori viventi in quel momento (50 in attivit\u00e0 e 50 ritirati), ma in seguito il numero \u00e8 stato aumentato a 125 (50 in attivit\u00e0 e 75 ritirati). \nAll'epoca della sua divulgazione, la lista FIFA 100 gener\u00f2 numerose polemiche, sia per la scarsa (o eccessiva) rappresentanza di alcune nazioni sia per l'esclusione di alcuni giocatori eccellenti.\nElenco per nazionalit\u00e0.\nIn rosa le giocatrici donne.\nIn grassetto i calciatori tuttora in attivit\u00e0; \nl'unico giocatore della lista ancora in attivit\u00e0 \u00e8 Gianluigi Buffon."}
