{"id": "19347", "revid": "1632387", "url": "https://it.wikipedia.org/wiki?curid=19347", "title": "Venezia Football Club", "text": "Il Venezia Football Club, meglio noto come Venezia, \u00e8 una societ\u00e0 calcistica italiana con sede nella citt\u00e0 di Venezia. Milita in Serie A, la massima divisione del campionato italiano.\nCostituito nel 2015 con la denominazione \"Venezia Football Club Societ\u00e0 Sportiva Dilettantistica\" (semplificata in \"Venezia FC\" nel 2016), \u00e8 il depositario \"de facto\" della tradizione sportiva iniziata nel 1907 con la fondazione del \"Venezia Foot Ball Club\" e in seguito passata attraverso diverse rifondazioni e ridenominazioni (\"Associazione Calcio Venezia\" dal 1919 al 1930, dal 1945 al 1983 e ancora dal 1989 al 2005, \"Societ\u00e0 Sportiva Serenissima\" nel 1930, \"Associazione Fascista Calcio Venezia\" nel 1934, \"Calcio Venezia\" nel 1983, \"Calcio VeneziaMestre\" nel 1987, \"Associazione Calcio Venezia 1907\" nel 1991, \"Societ\u00e0 Sportiva Calcio Venezia\" nel 2005 e \"Foot Ball Club Unione Venezia\" nel 2009).\nOccupa il 29\u00ba posto fra i club italiani con la maggior tradizione sportiva e il 40\u00ba nella classifica perpetua della massima serie, categoria in cui vanta come miglior piazzamento il terzo posto conseguito nella stagione 1941-1942. Il successo pi\u00f9 prestigioso \u00e8 costituito dalla vittoria della Coppa Italia 1940-1941.\nStoria.\nLa fondazione e i primi anni.\nIl Venezia Foot Ball Club fu fondato il 14 dicembre 1907 a Venezia da una ventina di praticanti ed appassionati attraverso la fusione delle sezioni calcistiche di due societ\u00e0 sportive veneziane: la Palestra Marziale di Venezia e la Costantino Reyer. Il luogo prescelto dai fondatori per dar vita alla nuova realt\u00e0 calcistica fu l'ormai scomparsa trattoria \"Da Nane in Corte dell'Orso\", a due passi dal centrale campo San Bartolomeo.\nFra i fondatori vi furono il terzino destro elvetico Walter Aemisseger, proveniente dalla squadra svizzera del e primo capitano della squadra, Guido Battisti, Antonio Borella, Gerardo Bortoletti, Davide Fano, il primo presidente, Aldo Federici, detto \"Baciccia\", mediano destro e poi anche allenatore, Pietro Golzio, detto \"Pioppa\", Silvio Lorenzetti, Pietro Piccoli, Primo Pitteri, Alessandro Santi, Marcello Santi, Luigi Vianello, Pietro Visintin e Mario Vivante.\nIn quegli anni le partite dei leoni lagunari si disputavano nella pineta di Sant'Elena, avendo cura di tracciare di volta in volta le linee del campo. Gli allenamenti si svolgevano invece nel campazzo delle Chiovere. Le prime partite del Venezia furono giocate contro le squadre venete del , del e del , nonch\u00e9 contro gli equipaggi delle navi che giungevano al porto di Venezia. Il primo incontro disputato dai lagunari fu giocato il 22 dicembre 1907 contro la formazione vicentina e termin\u00f2 sul risultato di 1-1.\nTra il 1908 ed il 1910 il Venezia disput\u00f2 due campionati dell'allora Terza Categoria, intervallati da uno di Prima Categoria disputato nel 1909. Al debutto nel campionato di massima serie i lagunari vennero ammessi direttamente alla semifinale contro i campioni lombardi in quanto unica iscritta veneta, ma nel doppio confronto con i meneghini dell'U.S. Milanese furono letteralmente sommersi di reti (perdendo 7-1 l'andata e 11-2 il ritorno), dimostrando di non essere ancora competitivi per la Prima Categoria.\nAnni 1910.\nDal campionato 1910-1911 i neroverdi si insediarono saldamente in Prima Categoria e nel 1911-1912 il Venezia, dopo aver vinto il girone veneto-emiliano, raggiunse la finale nazionale contro la , perdendo poi per 7-0 all'andata e per 6-0 al ritorno. Il 7 settembre 1913 fu inaugurato il campo sportivo di Sant'Elena completo di recinto, spogliatoi e tribuna coperta per pi\u00f9 di 500 spettatori.\nNella stagione 1914-1915, ultimo campionato disputato prima della guerra, i lagunari approdarono, venendo peraltro subito eliminati, nel girone A di semifinale con , e Juventus. Durante la prima guerra mondiale l'attivit\u00e0 calcistica a Venezia non cesser\u00e0 mai totalmente grazie all'impegno della societ\u00e0 minore lagunare Aurora F.B.C. Tra i giocatori distintisi in questo periodo segnaliamo i tre stranieri triestini, all'epoca cittadini dell'Impero austro-ungarico, Stritzel, Riccobon e Marincich, oltre al forte centravanti Umberto Vecchina.\nNell'aprile 1919, a palazzo Gritti-Faccanon, nell'allora sede del Gazzettino, i soci del Venezia F.B.C. e dell'Aurora F.B.C., societ\u00e0 minore lagunare, decisero di unire le forze ribattezzando la squadra neroverde in \"Associazione Calcio Venezia\". Nell'occasione anche il Governo contribu\u00ec al rilancio del sodalizio lagunare con un contributo straordinario di lire, quale indennizzo per aver utilizzato il campo sportivo come base militare.\nAnni 1920.\nDopo un periodo di alti e bassi, durante il quale retrocesse in Seconda Divisione nel 1921-1922 dopo uno spareggio con la Rivarolese (non previsto dal regolamento, ma organizzato dalla Federazione dopo la ricomposizione dello scisma FIGC-CCI), ritorn\u00f2 in Prima Divisione al termine della stagione 1925-1926. La Prima Divisione per\u00f2, in seguito a una riforma dei campionati e alla creazione del nuovo campionato di massima serie, la Divisione Nazionale, non era pi\u00f9 la massima serie, ma il secondo livello dei campionati italiani.\nNel 1926-1927 il Venezia partecip\u00f2 cos\u00ec al campionato di prima divisione, classificandosi 6\u00ba su dieci squadre partecipanti. Nel frattempo l'8 maggio 1927 dopo una lunga ristrutturazione viene inaugurato a Sant'Elena il nuovo Campo Sportivo Fascista alla presenza del Ministro delle finanze Giuseppe Volpi e del presidente del C.O.N.I. Lando Ferretti, la rinnovata struttura ha ora una capienza di 10.000 spettatori.\nIn Prima Divisione anche nella stagione 1927-1928 i veneziani giunsero secondi nel girone A alle spalle dell', venendo poi ammessi d'ufficio in Divisione Nazionale per delibera della FIGC insieme ad altre sette squadre:\nI due gironi da sedici squadre cos\u00ec costruiti avrebbero dunque avuto il duplice scopo sia di assegnare il titolo del 1929 - che per ovvi motivi di tempistica a quel punto non sarebbe stato disputato con un torneo conclusivo, bens\u00ec reintroducendo per un'ultima volta la finale (e per lo stesso motivo anche la Coppa CONI non fu disputata) -, sia quello di suddividere le societ\u00e0 in un raggruppamento d'\u00e9lite e in uno cadetto per le stagioni a venire. In particolare, met\u00e0 delle societ\u00e0 avrebbero costituito la Divisione Nazionale Serie A, quelle classificate tra la nona e la quattordicesima posizione la Divisione Nazionale Serie B insieme alle quattro vincenti della Prima Divisione, mentre le ultime due classificate di ogni girone sarebbero state addirittura retrocesse in Prima Divisione. Il Venezia, tra alcune vittorie (5-2 alla ) e pesanti rovesci (sconfitta 10-2 a Milano contro l' con 5 gol di Meazza), giunse 11\u00ba e retrocesse in Serie B.\nLa partecipazione alla Divisione Nazionale regal\u00f2 alla societ\u00e0 veneziana una situazione finanziaria tutt'altro che florida tanto che i lagunari rinunciarono alla prima trasferta a Fiume nel campionato 1929-1930, pur tuttavia alla fine del torneo di Serie B riuscirono ad ottenere la salvezza. L'estate 1930 port\u00f2 delle novit\u00e0 con il cambio di denominazione, un modo per evitare che la gran mole di debiti accumulatisi potesse aver effetti sulla squadra. La nuova societ\u00e0 venne ribattezzata \"Societ\u00e0 Sportiva Serenissima\" e furono cambiati anche i colori sociali con l'adozione del rosso veneziano della bandiera del Leone di San Marco, mentre sul petto venne apposto il classico leone marciano.\nAnni 1930.\nNel maggio 1931, in occasione del Concorso Ginnico Internazionale Femminile, lo Stadio veneziano di Sant'Elena venne intitolato all'aviatore Pier Luigi Penzo.\nCon la nuova denominazione il Venezia disputa quattro campionati di Serie B, al termine della stagione 1933-1934 la S.S. Serenissima \u00e8 condannata alla retrocessione. Retrocessione poi annullata per un allargamento della categoria nella stagione successiva le cui partecipanti passarono da 26 a 32 squadre. La societ\u00e0 riusc\u00ec a mantenere la Serie B, ma non fu l'unica novit\u00e0 della stagione 1934-1935: venne nominato un commissario straordinario nella persona di Tommaso Pasquali, mentre la societ\u00e0 dal 1\u00ba agosto 1934 ritorn\u00f2 a chiamarsi \"Associazione Calcio Venezia\" (seppur con l'aggiunta, all'epoca inevitabile, dell'aggettivo \"Fascista\"). Inoltre ci fu il ritorno ai tradizionali colori neroverdi. Alle novit\u00e0 societarie non fecero riscontro quelle sportive, il Venezia al termine del campionato retrocesse nella nascente Serie C.\nLa prima esperienza in terza serie fu molto breve perch\u00e9 i veneziani vinsero subito il campionato, davanti a , e e tornarono a disputare la Serie B, raggiungendo in quell'anno anche i sedicesimi di finale di Coppa Italia, dove il Venezia fu sconfitto 2-0 dalla . Punto di forza di quella formazione era \"la mediana di ferro\" Varini-Biffi-Kossovel. Nella stagione successiva in Serie B il Venezia si salv\u00f2 grazie ad un torneo di qualificazione giocato tra , e , giunte quartultime insieme ai neroverdi. Nonostante un torneo all'italiana di andata e ritorno, le quattro squadre terminarono a pari punti. Solo ulteriori spareggi in campo neutro portarono il Venezia a giocarsi la salvezza nella gara decisiva giocata a Roma l'11 luglio 1937 contro il Catania e vinta per 4-0. Nello stesso anno il Venezia raggiunse gli ottavi in Coppa Italia contro il . Tra i giocatori distintisi in questo periodo di storia del Venezia si ricordano Giovanni \"Nane\" Vecchina, poi pluricampione d'Italia con la e nazionale azzurro, il portiere De Sanzuane e Aldo Gorini che disput\u00f2 i suoi quindici anni d'attivit\u00e0 indossando solo la maglia dei lagunari.\nNel 1937, con la salita alla presidenza di Arnaldo Bennati, inizia un periodo di grande ascesa del Venezia. Il nuovo presidente ricostruisce dalle fondamenta la societ\u00e0 nero verde. Nel campionato di Serie B 1937-1938, nel quale il Venezia giunge ottavo, Bennati getta le basi della successiva stagione facendo seguire giocatori importanti come V\u00edctor Tortora e Giovanni Alberti, che a fine campionato approderanno in laguna. Nella stagione 1938-1939 il Venezia parte con grandi ambizioni riuscendo a conquistare la promozione in Serie A grazie al secondo posto alle spalle della . Un secondo posto raggiunto all'ultima giornata andando a vincere a Bergamo con l' (1-0), affiancandola in classifica e ottenendo la promozione grazie ad un miglior quoziente-reti. Il gol della vittoria, segnato davanti a tifosi lagunari, \u00e8 di Francesco Pernigo, che \u00e8 tuttora il giocatore lagunare ad aver realizzato il maggior numero di gol (45) nei campionati giocati in serie A. Tra i grandi artefici della promozione anche Giuseppe Girani, allenatore subentrato a campionato in corso e che guider\u00e0 i veneziani anche nella stagione successiva. Girani sar\u00e0 una figura molto importante del calcio veneziano di quell'epoca tanto da rivestire in seguito importanti ruoli dirigenziali.\nLa partecipazione alla Serie A porta ad una nuova ristrutturazione dello stadio Pier Luigi Penzo, con una capienza che viene raddoppiata, dai 10.000 si passa ai 22.000 dopo i prolungamenti delle tribune e delle gradinate esistenti, e le curve trasformate a gradoni.\nAnni 1940: il periodo di gloria.\nCon il ritorno in Serie A dopo dodici anni di assenza la rosa del Venezia viene rinforzata. Arrivano Busidoni, Di Gennaro, Stefanini, ma soprattutto esordisce Valentino Mazzola il quale si riveler\u00e0 il pi\u00f9 forte giocatore che abbia mai indossato la maglia del Venezia. In servizio militare a Venezia, il marinaio Mazzola dopo essersi messo in luce al campo dei Bacini giocando degli incontri tra rappresentative militari fece un provino con il Venezia che lo acquist\u00f2 poi dall'Alfa Romeo Milano (squadra di Serie C). In campionato il Venezia dopo essersi preso il lusso di battere in casa i futuri campioni d'Italia dell', conclude onorevolmente il campionato al decimo posto. I lagunari in quegli anni colpirono a tal punto la stampa nazionale che venne addirittura presa in considerazione la possibilit\u00e0 di trapiantare in nazionale il blocco del Venezia. In quella stagione comunque in azzurro ci arriv\u00f2 il neroverde Guido Corbelli.\nLa stagione 1940-1941 fa entrare il Venezia negli annali del calcio italiano. A rinforzare i lagunari allenati da Giovanni Battista Rebuffo arrivano Piazza, Alberico, ma soprattutto il fiumano Ezio Loik. Quest'ultimo acquistato dal nel Venezia former\u00e0 con Mazzola una formidabile coppia di mezzali che far\u00e0 la fortuna dei neroverdi e successivamente anche del Grande Torino. Se in campionato i lagunari non vanno oltre il 12\u00ba posto, arrivano invece alla finale della Coppa Italia con la : dopo il pareggio per 3-3 nella capitale che aveva visto i veneziani pareggiare dopo l'iniziale tripletta del romanista Amedeo Amadei, il Venezia allo stadio Penzo riesce a battere la per 1-0, grazie ad una rete di Loik; si aggiudica cos\u00ec la Coppa Italia e iscrive per la prima volta il proprio nome nell'albo d'oro dei trofei nazionali grazie a questa formazione: Fioravanti, Piazza, Di Gennaro, Tortora (il capitano), Puppo (il giocatore con pi\u00f9 presenze in A del Venezia, 145), Stefanini, Alberti, Loik, Pernigo, Diotalevi, Mazzola, Alberico.\nL'anno successivo, con il tricolore della Coppa Italia puntato sul petto il Venezia ha addirittura lo scudetto a portata di mano. La coppia Loik-Mazzola d\u00e0 il meglio di s\u00e9, mentre Pernigo arriva a segnare 12 reti in campionato. A poche domeniche dal termine i neroverdi hanno l'occasione di fermare la ospitandola al Penzo, ma dopo aver fallito un rigore i lagunari perdono incredibilmente la partita compromettendo il campionato. A nulla serve rimanere in corsa sino alla fine e sconfiggere allo stadio Penzo il per 3-1: il campionato sar\u00e0 vinto dai capitolini con 42 punti davanti al (39) ed al Venezia (38), un finale sin troppo scontato e che lascer\u00e0 molta amarezza al presidente Bennati. Non miglior sorte avranno i veneziani in Coppa Italia, che verranno sconfitti in semifinale dal per 2-1. Il 5 aprile 1942 Loik e Mazzola esordiscono in Nazionale nella gara vinta per 4-0 con la .\nLa vendita nell'estate 1942 di Loik e Mazzola al , per l'allora esorbitante cifra di un milione, sommata all'abbandono di Piazza, rompe il giocattolo lagunare che la stagione successiva in Serie A ottiene solo una stentata salvezza, pur raggiungendo ancora una volta la finale di Coppa Italia dove il Venezia viene sconfitto 4-0 a Milano dal , una rete fu segnata anche da Mazzola. L'anno successivo l'Italia \u00e8 spezzata in due dalla guerra e si disputa un campionato ridotto limitato all'Alta Italia. Il Venezia riesce ad arrivare al triangolare finale con e , ma a prevalere saranno i primi grazie anche alla sconfitta subita dal Venezia (2-5) nell'ultima gara contro i granata degli ex Loik e Mazzola.\nIl calcio nazionale torna dopo la guerra con il campionato Alta Italia 1945-1946. Il Venezia arriva penultimo davanti alla Sampierdarenese. L'anno successivo ripristinata la serie A, i neroverdi nonostante i 13 gol di Ottino (miglior goleador in una stagione di serie A del Venezia) retrocedono in Serie B, assieme al Brescia. Contemporaneamente lascia la presidenza Arnaldo Bennati, e dopo un decennio di calcio ad alti livelli inizia un periodo di incertezza societaria.\nNella stagione 1947-1948 il Venezia ottiene un ottimo quarto posto, mentre nell'annata successiva il direttore sportivo Giuseppe Girani e l'allenatore Mario Villini riescono addirittura a condurre il Venezia al secondo posto del campionato di Serie B ottenendo la promozione nella massima serie assieme al , e surclassando il di un solo punto. Sono due annate nelle quali si mette in luce l'attaccante Adriano Zecca, autore complessivamente di 39 reti, ben coadiuvato nell'anno della promozione da Massagrande e da Mario Renosto, detto \"Toceto\".\n\u00c8 per\u00f2 un Venezia in grande difficolt\u00e0 sia economica che societaria tanto che nell'annata della Serie A \u00e8 presieduto da un consiglio di reggenza. Ceduto alla il cannoniere Zecca, il Venezia non si dimostra all'altezza della massima serie, arrivando ultimo in classifica con soli 16 punti. Dopo aver cambiato tre allenatori ed inanellato tante brucianti sconfitte, il sogno del ritorno in Serie A s'interrompe dopo una sola annata. Nell'estate 1950 viene ceduto al Mario Renosto, che con i rossoneri vince subito lo scudetto.\nAnni 1950.\nInizia un periodo contraddittorio in cui il Venezia del dopo Bennati paga da un lato l'assenza di un ambiente solido attorno alla societ\u00e0 e dall'altro una certa latitanza delle amministrazioni comunali nel supportare logisticamente il Venezia.\nNeanche in Serie B il Venezia brilla particolarmente, arrivando lontano dalle posizioni di testa nonostante un attaccante come Broccini capace di segnare 20 reti. Peggio andr\u00e0 nella stagione 1951-1952 dove non servir\u00e0 nemmeno richiamare l'allenatore dell'ultima promozione in massima serie Mario Villini per evitare la retrocessione in Serie C. Sono annate nelle quali si cerca di valorizzare i giovani locali come Nordio, Bonafin, Stivanello molti dei quali faranno un'ottima carriera nelle categorie superiori.\nIl limbo della serie C durer\u00e0 quattro annate, nel mezzo vi fu l'ascesa alla presidenza di Mario Valeri Manera che diede nuovo impulso al sodalizio veneziano. Nell'annata 1953-1954 il Venezia sfior\u00f2 la promozione arrivando terzo ad un solo punto dall'Arsenaltaranto grazie anche alle 12 reti di Scroccaro. La vera svolta si ebbe nel 1955-1956 quando venne chiamato sulla panchina neroverde Carlo Alberto Quario. Il tecnico era reduce da una promozione in Serie B due anni prima con il ed anche in laguna si dimostr\u00f2 vincente riuscendo a portare il Venezia in Serie B al primo tentativo. Fu un campionato molto combattuto che vide i veneziani dover affrontare nelle ultime due giornate le antagoniste alla vittoria finale, Sambenedettese e Carbonsarda. Dopo aver pareggiato nelle Marche, la successiva vittoria allo stadio Penzo per 2-0 sulla Carbonsarda permise ai lagunari di conquistare la promozione affiancando la Sambenedettese al primo posto e superando i sardi di un punto. Una promozione fondata su un gruppo di giocatori che anche negli anni a venire regalarono soddisfazioni come il portiere Bertossi, i difensori Fragni e Tesconi, il centrocampista Mion e un terzetto di grandi marcatori come Bozzato, Calegari e Barison capaci di trascinare a suon di reti nella stagione successiva i veneziani nelle prime posizioni della Serie B. Barison pass\u00f2 poi al e successivamente al per poi debuttare anche in Nazionale. L'allenatore Quario venne anche premiato con il Seminatore d'oro per quella sua prima stagione in Serie B con i veneziani.\nNonostante la cessione di Barison il Venezia nell'anno del cinquantesimo di fondazione lotta sino alla fine per la promozione in Serie A. La sconfitta in casa della capolista e quella successiva con il compromise a poche giornate dal termine la corsa al secondo posto a favore del . Un'annata che comunque mise in luce molti giovani provenienti dalle formazioni minori veneziane come Milan, Canella, Ardizzon, Cicogna e il portiere Bubacco.\nNel campionato 1958-1959 la presidenza pass\u00f2 ad un commissario straordinario, Bruno Boccanegra, che la mantenne per due annate. La stagione non fu particolarmente brillante con un nono posto finale. Decisamente meglio il cammino in Coppa Italia dove i neroverdi furono eliminati in semifinale dall' per poi perdere anche la finale per il terzo posto (1-2) con il .\nDopo quattro annate lascia la panchina veneziana Carlo Alberto Quario, gli succede Giovanni Costanzo ma i risultati saranno inferiori alle attese. Al termine del campionato i neroverdi condividono il terzultimo posto con Simmenthal Monza e . Agli spareggi il Venezia dopo la sconfitta con il (0-2) riesce a vincere con il (4-2) che alla fine retroceder\u00e0 in Serie C non riuscendo a sconfiggere il Monza.\nAnni 1960.\nNella stagione 1960-1961 sale ai vertici societari in qualit\u00e0 di commissario l'imprenditore Anacleto Ligabue che subito richiama sulla panchina Carlo Alberto Quario. La scelta si rivela ancora una volta vincente dato che i lagunari disputano un campionato perfetto che li vede chiudere al primo posto, davanti a e . Un organico vincente in cui si mise in evidenza il giovane veneziano Gianni Rossi come anche i tanti nuovi arrivi di quella stagione quali De Paoli, Frascoli, Grossi e soprattutto l'attaccante Raffin, autore di 17 reti. Il trionfo venne celebrato con il tradizionale corteo acqueo dei tifosi che dallo stadio Penzo a Piazza San Marco circondarono festanti la bissona con a bordo i giocatori.\nIl campionato di Serie A 1961-1962 \u00e8 una stagione di grandi soddisfazioni per il Venezia che, sotto la presidenza del conte Giovanni Volpi di Misurata, ottiene la salvezza conquistando il 12\u00ba posto davanti alla Juventus, battuta 3-0 a Sant'Elena. Acquistato il forte centrocampista Juan Santisteban dal , i neroverdi dopo un inizio stentato disputano infatti un buon campionato togliendosi la soddisfazione di battere, davanti ad uno stadio Penzo gremito di 25.000 persone, perfino il di Ghezzi e Greaves che poi si aggiudicher\u00e0 lo scudetto: 2-1 il risultato con gol di Bruno Siciliano e Raffin. Proprio quest'ultimo anche in Serie A dimostrer\u00e0 il suo valore segnando 11 reti.\nL'anno successivo, dopo l'ottimo esordio allo stadio San Siro contro la squadra campione d'Italia del ) terminata sul 3-3, il Venezia chiude il girone d'andata con solo 11 punti all'attivo. Nel girone di ritorno il Milan viene battuto al Penzo per 2-1, ma a causa di una bottiglietta lanciata in campo che ha colpito il milanista David costringendolo alla sostituzione, per la prima volta nella storia del calcio italiano viene applicata la sconfitta a tavolino per la regola della responsabilit\u00e0 oggettiva. I lagunari tentano invano di risollevarsi e a parte la vittoria esterna per 4-1 a Firenze (la migliore in A della lunga storia dei veneziani), il campionato si chiude con la retrocessione in Serie B. Al termine della stagione tante saranno le partenze a cominciare dall'allenatore Carlo Alberto Quario, a quella di Gino Raffin, autore di 39 reti in tre campionati.\nNei due campionati successivi i lagunari giocano in Serie B arrivando rispettivamente al 14\u00ba e 13\u00ba posto. Al vertice societario vi \u00e8 Mario Gatto che ricoprir\u00e0 il ruolo di Commissario per quasi quattro stagioni. Proprio alla terza stagione il Venezia riesce ancora una volta ad ottenere la promozione in Serie A. Alla guida della squadra viene chiamato l'ex nazionale Armando Segato, ai confermati Mencacci, Salvemini e al giovane D'Alessi si aggiunsero Bertogna e Ferruccio Mazzola, figlio dell'indimenticato Valentino. Il Venezia termina il campionato al primo posto precedendo di un punto il .\nIn serie A il Venezia resta una sola stagione. Diverse le ragioni della retrocessione. Se da un lato gli imprenditori veneziani non affiancarono il bravo Mario Gatto ai vertici della societ\u00e0, dall'altra ancora una volta gli amministratori persero l'occasione di realizzare il nuovo stadio. Neppure la campagna acquisti fu delle migliori perch\u00e9, venduto il giovane Dino D'Alessi, furono acquistati due stranieri, Manfredini e Benitez, ormai in piena fase calante. Nelle prime 6 giornate i neroverdi raccolgono solo 3 punti, poi a Venezia e Firenze sono i giorni tragici dell'alluvione. Ma mentre la ottiene il rinvio della partita, il Venezia viene costretto a raggiungere con mezzi di fortuna il . Perde 4-0, ma il pubblico di casa, colpito dal dramma che stava vivendo la citt\u00e0 lagunare, tributa un lungo applauso ai veneziani. A sette giornate dal termine, con il Venezia ancora in corsa per la salvezza, al Penzo scende l' che segna con Sandro Mazzola e Corso, cui il Venezia risponde con Manfredini e Bertogna. Poi l'arbitro Sbardella prima concede una punizione ai nerazzurri, da cui scaturisce il vantaggio dell'Inter, quindi annulla due gol di Manfredini. Al termine di quell'incontro Sbardella lascer\u00e0 il Penzo dal Cantiere Celli mentre i neroverdi perderanno ogni speranza di salvezza finendo quel campionato all'ultimo posto con il Lecco.\nIl campionato 1967-1968 vede un Venezia che conferma molti dei giocatori dell'anno prima, ma paga a caro prezzo un'incertezza societaria che solo alla fine vedr\u00e0 divenire presidente l'industriale Bruno Bigatton. Ci\u00f2 non poteva che condizionare l'andamento della squadra che rimarr\u00e0 vittima dell'incredibile equilibrio di un campionato che vide ben cinque squadre arrivare al terzultimo posto. Ne seguirono dei lunghi spareggi che, divisi in due fasi, videro il Venezia costretto a scendere in campo ben sette volte. Purtroppo i lagunari persero le tre gare della seconda fase con , e venendo condannati alla retrocessione in Serie C. Per cercare di risollevare la squadra, il presidente Bigatton richiam\u00f2 in panchina Carlo Alberto Quario, ma nemmeno il fedele timoniere di tanti successi del Venezia seppe risollevare le sorti dei neroverdi. Dopo un'annata di Serie C terminata a centro classifica, nella stagione successiva Quario venne esonerato gi\u00e0 nel girone di andata. Il successore Giorgio Sereni non seppe far meglio. Con otto campionati completi, pi\u00f9 qualche mese, Quario \u00e8 stato di gran lunga l'allenatore con la maggiore militanza nella storia del Venezia.\nAnni 1970 e 1980: l'epoca buia.\nAbbandonati i sogni di gloria delle serie maggiori la Serie C divenne la realt\u00e0 di quegli anni. Frattanto l'11 settembre 1970 si abbatte su Venezia un tornado che colpisce particolarmente l'isola di Sant'Elena, provocando vittime in citt\u00e0 e tanti danni, tra cui lo stadio Penzo: crollano parte del muro di cinta e subisce grossi danni la tribuna e la sua copertura, che verranno ripristinate dopo molto tempo.\nNel 1970-1971 i veneziani sotto la guida di Enrico Radio colgono un quarto posto, mentre l'anno dopo con Sergio Manente sostituito poi dallo stesso Radio arrivano settimi. In queste due stagioni si mette in luce l'attaccante Roberto Bellinazzi, capace di segnare complessivamente nelle due annate 27 reti. Nel 1972-1973 il Venezia sfiora la promozione in Serie B. A guidare i nero verdi \u00e8 il friulano Cesare Meucci, in campo si mettono in luce l'esperto Ardizzon, Serato, Modonese e Nello Scarpa. In testa a due giornate dalla fine, i nero verdi si fecero raggiungere da e . Nell'ultima giornata allo stadio Penzo ospitarono l' di Marchioro che inseguiva ad un punto. Al cospetto di 14.000 spettatori i nero verdi subirono la pi\u00f9 crudele delle beffe venendo sconfitti per 2-0. La vittoria del campionato se la contesero in uno spareggio Parma e Udinese.\nNell'annata seguente sotto la guida di Ezio Volpi il Venezia tenta nuovamente la promozione rinforzato dai ritorni degli attaccanti Bellinazzi e Bianchi, del centrocampista Franco De Cecco, e dai debutti di giocatori che poi faranno un'ottima carriera come i fratelli Stefano e Carlo Trevisanello. Il campionato fu vinto dall' mentre il Venezia si dovette accontentare del terzo posto. Fu l'ultimo campionato di vertice, poi fu un lento discendere sino a quando nel 1976-1977 il diciottesimo posto in classifica segn\u00f2 la retrocessione in Serie D, una categoria che mai nella storia aveva toccato. Con la retrocessione ricomincia anche l'incertezza societaria visto che gi\u00e0 a campionato in corso Bruno Bigatton aveva lasciato dopo dieci anni la presidenza.\nIl Venezia sceglie il momento peggiore per retrocedere. Con la ristrutturazione dei campionati in atto e la prossima suddivisione in Serie C1 e Serie C2 anche il vincere il nuovo campionato non gli ridarebbe la categoria perduta. Nonostante delle mal celate ambizioni il Venezia nella prima annata delude non riuscendo nemmeno ad ottenere un piazzamento che valga l'ammissione alla nuova Serie C2. Costretto a disputare nuovamente la Serie D il Venezia riesce finalmente a darsi un assetto societario consono con la presidenza di Vittorio Heinrich. Sulla panchina si succedono prima Humberto Rosa e poi Beniamino Cancian. Nonostante le due promozioni previste il campionato regala emozioni sino all'ultima giornata quando allo stadio Penzo scende il gi\u00e0 promosso , davanti ad un pubblico di 11.000 spettatori il Venezia riesce a vincere 1-0 grazie ad una rete di Nello Scarpa. I neroverdi ottengono la promozione sopravanzando di un punto il e la Romanese.\nLa promozione in Serie C2 se da un lato ridest\u00f2 l'interesse dei tifosi, dall'altro non risolse completamente i problemi della societ\u00e0 non ultimo quello dello stadio Penzo, la cui manutenzione da parte dell'amministrazione comunale lasciava molto a desiderare. La nuova categoria ripropose in modo continuativo il derby cittadino con la con cui sia in Coppa Italia che in campionato il Venezia diede vita a delle contese sempre molto sentite. Nonostante un buon avvio il campionato 1979-1980 vide i nero verdi piazzarsi a centro classifica, con la punta Bresolin autore di ben 13 reti. L'estate successiva torn\u00f2 sulla panchina veneziana Dino D'Alessi, con una rosa rivoluzionata ed un girone B che lungo la dorsale adriatica vide i veneziani costretti ad andare a giocare fin in Abruzzo, per il Venezia non fu una stagione semplice. Alla fine riusc\u00ec a mantenere la categoria ma a livello societario gi\u00e0 durante il campionato il presidente Heinrich lasci\u00f2 la massima carica a Bramante Siviero. Fu l'inizio di un periodo molto critico per il calcio veneziano che nell'estate vide la societ\u00e0 passar nuovamente di mano all'imprenditore avellinese Pompeo Cesarini.\nLa stagione 1981-1982 nonostante i proclami del nuovo presidente, inizia male e nonostante l'arrivo dopo poche domeniche del tecnico Paolo Ferrario la situazione non migliora con il passar delle giornate. Tanto l'equilibrio del campionato come anche la passione del pubblico ma alla fine i veneziani si piazzeranno al terzultimo posto alla pari dell' ma con un minor punteggio negli scontri diretti, la retrocessione era nei fatti. Curiosamente in quell'annata alla retrocessione del Venezia coincise la promozione in Serie C1 del . Con una societ\u00e0 sull'orlo del fallimento \u00e8 il Direttore sportivo Luciano Favero a gestire la stagione entrante che vide arrivare in laguna giocatori di qualit\u00e0 per tentare di vincere il campionato Interregionale. L'arrivo del tecnico Gianni Rossi sar\u00e0 fondamentale per ricompattare un ambiente che incurante della situazione societaria vide numeri incredibili di presenze allo stadio, con una squadra che ben preso ipoteca la vittoria in campionato. Situazione societaria che il 25 marzo 1983 trova una sua prima soluzione con il fallimento della vecchia societ\u00e0 e l'assegnazione provvisoria della gestione ai fratelli Luciano e Gino Mazzuccato. Societ\u00e0 che poi sar\u00e0 acquisita dagli stessi all'asta nel giugno successivo, quando ormai il campionato era stato vinto in pompa magna grazie alle 15 reti di Fantinato e ad un organico di qualit\u00e0.\nLa nuova societ\u00e0 si rinforz\u00f2 a dovere per affrontare il campionato di Serie C2 con in panchina ancora Gianni Rossi. Arrivarono le punte Ballarin e Capuzzo, il centrocampista Tolfo e il difensore Pevarello. La neopromossa Venezia disputa un buon campionato conquistando il quinto posto, anche se rimarr\u00e0 l'onta della secca sconfitta interna subita nel ritrovato derby con il (0-3). Nella stagione seguente tornano a vestire la maglia nero verde i fratelli Carlo e Stefano Trevisanello, mentre il vero colpo \u00e8 a centrocampo dove viene ingaggiato Francesco Guidolin. Non \u00e8 una stagione facile per i veneziani che si piazzano al quindicesimo posto, pur non rischiando mai la retrocessione. E come non bastasse iniziano a manifestarsi sempre pi\u00f9 consistenti problemi con lo stadio Penzo cui viene ridotta la capienza a soli 2500 spettatori, poi portati con una soluzione tampone a 4845. Ben lontani dalla precedente capienza di 10.000, come anche dalle 25.000 presenze dei periodi della serie A. L'entusiasmo del presidente Luciano Mazzuccato non viene comunque meno e anche nella stagione 1985-1986 cerca di allestire una formazione capace di lottare per le posizioni di testa. Nemmeno questa volta i risultati saranno favorevoli tanto che gi\u00e0 a dicembre viene sostituito il tecnico Dino D'Alessi con Carlo Facchin ma i lagunari continueranno ad essere impegnati sino alla fine nella lotta per la salvezza. L'unico giocatore a brillare fu ancora una volta Capuzzo con le sue 9 reti segnate, una delle quali in spettacolare rovesciata che valse la vittoria nel derby di andata con il .\nL'orizzonte della societ\u00e0 veneziana stava comunque cambiando dato che gi\u00e0 dal 7 gennaio 1986 si era avvicinato alla societ\u00e0 neroverde mediante una cordata di imprenditori friulani Maurizio Zamparini che, dopo non essere riuscito ad acquistare l', aveva spostato la propria attenzione sul Venezia acquisendo met\u00e0 delle quote sociali. Interesse che si concretizz\u00f2 con l'acquisto dell'intera societ\u00e0 all'inizio della stagione 1986-1987 che per i colori veneziani signific\u00f2 una vera rivoluzione sia nei quadri tecnici che dell'organico dei giocatori. Sulla panchina venne richiamato Ezio Volpi mentre molti furono i giocatori acquistati tra i quali Gardiman, Fellet, Seno e l'attaccante Marchetti. Le ambizioni di Zamparini non trovarono pienamente compimento nei risultati della squadra. Dopo che sulla panchina si succedettero anche Massimo Giacomini e Franco Musco il Venezia conquist\u00f2 il quinto posto, ben lontano per\u00f2 dalla zona promozione. Con l'arrivo di Zamparini in laguna si stava per\u00f2 per concretizzare un progetto che in passato era stato pi\u00f9 volte messo sul tavolo, ma che forse solo un \"foresto\" poteva aver il coraggio di portare a termine: la fusione tra il Venezia e il .\n1987: la fusione col Mestre.\nAl termine della stagione 1986-1987 cambia l'orizzonte calcistico veneziano. Pochi mesi prima il proprietario del Guido Robazza stanco di portare avanti da solo la societ\u00e0 aveva ceduto la stessa a Gianni Pagotto. Nel giugno 1987, consigliato anche da esponenti della giunta comunale, Zamparini rileva da Gianni Pagotto il militante all'epoca nello stesso girone della Serie C2, operando una fusione per incorporazione di quest'ultimo club nel Venezia, avvenuta ufficialmente il 26 giugno 1987.\nZamparini decide, quindi, di cambiare temporaneamente la denominazione della societ\u00e0 lagunare in \"Calcio VeneziaMestre\" trasferendola, per la disputa delle gare interne, allo Stadio Francesco Baracca a Mestre, dove viene trasferita anche la sede della societ\u00e0 stessa. Tale denominazione verr\u00e0 mantenuta per due stagioni allorquando si ritorn\u00f2 alla denominazione \"Associazione Calcio Venezia\", a novembre di quello stesso 1989 verr\u00e0 inoltre ribadita sia in sede civile che in quella penale la piena titolarit\u00e0 da parte della societ\u00e0 di Zamparini del nome e della tradizione del Venezia. Con la fusione cambiano anche i colori sociali al classico nero-verde viene aggiunto l'arancione, anche se negli anni a seguire ci saranno molte dispute riguardo al giusto utilizzo dei tre colori nelle varie maglie sociali. Della fusione tra le due societ\u00e0 approfitta il che, escluso dai campionati la stagione precedente, venne rifondato nel gennaio 1987 e iscritto poi al campionato di Serie C2 1987-1988 occupando il posto lasciato libero dal .\nL'incorporazione del Mestre nel Venezia determin\u00f2 numerose reazioni negli ambienti dei due centri. In particolare, a Venezia citt\u00e0 (che con lo spostamento della nuova squadra allo stadio Baracca si era sentita spodestata del proprio team) viene subito costituito, da soggetti contrari alla fusione, un \"Calcio Venezia\" che a cavallo degli anni novanta parteciper\u00e0 al Campionato Nazionale Dilettanti giocando con le tradizionali divise neroverdi. Questo club scomparir\u00e0 poi nei primi anni novanta dopo che, con la promozione del Venezia arancioneroverde in Serie B, verr\u00e0 meno la possibilit\u00e0 di utilizzare lo stadio Penzo, lasciando il posto ad altre realt\u00e0 meno solide economicamente che raramente raggiungeranno l'Eccellenza. Anche a Mestre furono fondate altre societ\u00e0; in particolare, dopo che la squadra si ritrasfer\u00ec a Venezia, con la conquista della Serie B.\nCon la fusione la rosa della squadra viene formata con gli elementi migliori delle due squadre guidati nel campionato di Serie C2 1987-1988 dal nuovo allenatore Ferruccio Mazzola, un passato come calciatore neroverde, figlio del grande Valentino e fratello di Sandro. La rosa \u00e8 rinforzata da arrivi di spessore tra i quali Filisetti, Sorbi e l'attaccante Fiorini. L'obiettivo della promozione in Serie C1 viene raggiunto, non senza qualche patema visto il secondo posto finale ad un punto dalla prima, il , e a uno dalla terza il Telgate. Nella stagione 1988-1989 la squadra viene affidata al tecnico Aldo Cerantola, zonista convinto, vengono acquistati Bencina, Gobbo, Caverzan e Mirabelli ma dopo un pessimo avvio il presidente Zamparini affida la squadra a Giovan Battista Fabbri. Il Venezia centra una sofferta salvezza grazie anche agli acquisti novembrini quali il portiere Bosaglia e l'attaccante Solimeno, autore di 9 reti. Nella stagione 1989-1990 a guidare gli arancioneroverdi \u00e8 Antonio Pasinato, la squadra si classifica a ridosso delle prime, ma con gli arrivi di Andrea Poggi, Giancarlo Filippini, Perrotti e gli esordi dei giovani Paolo Poggi e Castelli si cominciano a porre le basi di una squadra che sapr\u00e0 dare molte soddisfazioni negli anni a venire.\nAnni 1990.\nCon l'inizio dell'era Zamparini, e grazie all'integrazione delle due rose del Venezia e del Mestre, la squadra venne subito promossa in C1 (stagione 1987-1988) e nell'anno successivo ottenne la salvezza che le permise di mantenere la categoria (Serie C1). Dopo due campionati di assestamento, nella stagione 1990-1991 (la quinta con Zamparini presidente dall'86-87), dopo uno spareggio per il secondo posto giocato a Cesena, davanti a 7000 tifosi veneziani e mestrini, e vinto per 2-1 contro il , il Venezia di Alberto Zaccheroni riconquist\u00f2 la B, confermando quanto espresso dal patron all'atto dell'unione delle due societ\u00e0 professionistiche del Comune di Venezia.\nA causa della insufficiente capienza per la nuova categoria dello stadio Baracca di Mestre, venne deciso di ristrutturare e ampliare, con eliminazione della pista di atletica, lo stadio Pierluigi Penzo di Venezia, a ventitr\u00e9 anni dall'ultima apparizione in Serie B dei lagunari (mentre il Mestre aveva l\u00ec disputato il suo unico campionato cadetto nel 1946-1947).\nGuidato da Walter Novellino, il Venezia chiuse alle spalle della il torneo cadetto 1997-98 ritornando in massima serie dopo oltre un trentennio dalla precedente apparizione. Nel girone di andata del campionato 1998-99, malgrado le reti del nuovo acquisto Maniero, i lagunari rimasero inchiodati sul fondo della classifica. La svolta si comp\u00ec nel mercato di gennaio, quando dall' giunse in prestito il fantasista \u00c1lvaro Recoba. L'uruguaiano and\u00f2 a formare, insieme a Maniero, una prolifica coppia d'attacco: furono ben 23 i gol realizzati dai due giocatori. Il loro contributo risult\u00f2 fondamentale ai veneti per costruire un'insperata rimonta, con cui chiusero il torneo all'undicesimo posto.\nNell'estate 1999 Novellino fu sostituito da Luciano Spalletti. Senza l'apporto di Recoba, il Venezia and\u00f2 incontro ad una stagione travagliata. Spalletti fu esonerato ad inizio novembre, salvo venire poi richiamato dopo la parentesi di Giuseppe Materazzi. Nel febbraio 2000 fu ingaggiato Francesco Oddo, che perse la semifinale di Coppa Italia (traguardo al quale il Venezia era pervenuto eliminando, tra le altre, e ) contro la ; la maggior delusione venne per\u00f2 rappresentata dal ritorno in B, causato da una sconfitta con gli stessi romani e dal terzultimo posto in classifica.\nAnni 2000.\nPer la stagione 2000-01, il presidente Zamparini mise sotto contratto Cesare Prandelli nel ruolo di allenatore. Il tecnico, reduce dalla salvezza conseguita con l', guid\u00f2 la compagine lagunare all'immediata risalita in A.\nIl pessimo avvio del campionato 2001-02 sfoci\u00f2 nell'esonero di Prandelli, rimpiazzato dal sessantenne Alfredo Magni. La classifica era tuttavia gi\u00e0 compromessa, allorch\u00e9 il Venezia ottenne le prime vittorie soltanto a dicembre. La caduta in B, la seconda dell'ultimo triennio, venne resa aritmetica dalla sconfitta con il (a sua volta retrocesso a fine torneo) a fine marzo.\nA seguito dell'ultimo posto e della retrocessione, Zamparini acquist\u00f2 il Palermo cedendo la societ\u00e0 veneta - gi\u00e0 in condizioni economiche traballanti - a Franco Dal Cin. Mentre sul campo la squadra riusc\u00ec ad ottenere due salvezze consecutive, ogni tentativo di sanare la situazione finanziaria risult\u00f2 vano. Al termine del campionato 2004-05, in cui fu peraltro protagonista dell'illecito riguardo ad una partita con il , il Venezia - gi\u00e0 retrocesso sul campo - fu dichiarato fallito.\nLa prima rinascita.\nLa tradizione sportiva lagunare passa quindi in dote alla nuova \"Societ\u00e0 Sportiva Calcio Venezia\", fondata a parit\u00e0 di quote dai soggetti Gruppo Guaraldo e Poletti Group, con un residuo 5% avocato al gruppo Umana. Dell'organigramma fanno parte il presidente Lorenzo Marinese, il vice presidente Arrigo Poletti, i consiglieri Ugo Poletti, Luigi Brugnaro e Vincenzo Marinese; il club si iscrisse alla C2 tramite il Lodo Petrucci. Dopo un avvio di campionato faticoso, la nomina ad allenatore di Nello Di Costanzo rivitalizza la squadra, che infine si assicura la promozione in serie C1 con due giornate di anticipo sulla fine della stagione regolare, grazie alla vittoria esterna per 3-1 contro lo . A stagione terminata il Gruppo Guaraldo cede la propria quota di partecipazione ai fratelli Arrigo e Ugo Poletti, che diventano quindi soci di maggioranza assoluta del Venezia: la presidenza passa quindi ad Arrigo Poletti, coadiuvato dal vice Ugo Poletti e dai consiglieri Andrea Girardi, Vincenzo Marinese e Andrea Seno (direttore sportivo).\nNella stagione 2006-07 il Venezia torna pertanto nel campionato di Serie C1 e si propone quale squadra di vertice: dopo aver collezionato un buon numero di pareggi nelle prime giornate di campionato, il Venezia inizia infatti a ottenere vittorie in successione, mostrando in particolare un rendimento eccellente nel proprio stadio, ove la formazione arancioneroverde riesce a rimanere imbattuta in gare ufficiali da settembre 2005 ad aprile 2007. Ad interrompere questa striscia positiva \u00e8 un 1-2 subito nell'aprile 2007 contro la , unica squadra capace di vincere a Venezia in tale stagione. Dalla 18\u00aa alla 23\u00aa giornata la formazione lagunare si issa in prima posizione nella classifica del proprio girone, seppur in coabitazione con altre formazioni. Un vistoso calo nei risultati occorso a met\u00e0 girone di ritorno fa tuttavia sprofondare gli arancioneroverdi sino alla 6\u00aa posizione, con il concreto rischio di mancare l'accesso agli spareggi per la promozione in Serie B: la qualificazione a questi ultimi arriva solo all'ultimo turno, grazie alla vittoria interna per 1-0 sul con un gol segnato al 94\u00ba minuto dal centrocampista Romondini. Nella semifinale play-off il Venezia ritrova proprio il Pisa, che infine passa il turno grazie al pareggio per 1-1 ottenuto al Penzo e alla vittoria per 3-1 all'Arena Garibaldi.\nRipresentatosi al via della Serie C1 per il secondo anno consecutivo, il Venezia inizia il campionato con difficolt\u00e0, tanto che il nuovo allenatore Corradini (gi\u00e0 vice di Deschamps alla Juventus) viene presto esonerato e sostituito dapprima da Paolo Favaretto \"ad interim\" e poi da Fulvio D'Adderio, reduce da una promozione in B sfiorata alla guida del Foggia. Sotto la sua gestione \u00e8 protagonista il bomber Marco Veronese, autore alla settima giornata gi\u00e0 di cinque reti: i veneti, pur se con risultati altalenanti, riescono comunque a tenersi nella parte alta della classifica. Lo scarso rendimento in trasferta costa infine la panchina anche a D'Adderio, in sostituzione del quale viene \"promosso\" l'allenatore degli allievi Nazionali Michele Serena, che debutta battendo il Padova nel derby del 16 marzo al Penzo. Egli non riesce tuttavia a rilanciare stabilmente il Venezia, che di l\u00ec a poco incappa in tre sconfitte consecutive (sul campo del Novara, in casa contro il meno quotato Manfredonia e ancora in trasferta contro la Paganese, ultima in classifica) e precipita a soli sei punti dai play-out a 4 partite dal termine. Gli arancioneroverdi riescono infine ad evitare gli spareggi vincendo per 4-1 sul .\nNell'estate 2008 la societ\u00e0, ormai sotto totale controllo dei Poletti, evidenzia carenze patrimoniali e finanze dissestate: l'iscrizione alla Prima Divisione (nuovo nome della Serie C1) viene garantita soltanto grazie all'intervento del Casin\u00f2 di Venezia e dell'amministrazione comunale del capoluogo. Il direttore sportivo Andrea Seno, pur disponendo di risorse limitate, riesce a rinnovare la rosa: accanto alle conferme del portiere Giuseppe Aprea, del capitano Mattia Collauto e della bandiera Paolo Poggi (al suo ultimo anno di attivit\u00e0) vengono inseriti numerosi elementi giovani.\nL'avvio di campionato evidenzia ben presto i limiti tecnici della squadra, che sub\u00ecsce una lunga serie di risultati negativi; nel tentativo di invertire la tendenza il tecnico Michele Serena viene esonerato e sostituito da Stefano Cuoghi.\nN\u00e9 tale scelta, n\u00e9 l'arrivo nel mercato di gennaio di 7 nuovi giocatori, riesce a rilanciare la squadra, che perde posizioni in classifica fino ad arrivare ad essere il fanalino di coda del proprio girone. Ad aggravare la situazione intervengono le parallele vicende imprenditoriali dei fratelli Poletti, che acuiscono il dissesto finanziario del Venezia, non pi\u00f9 in grado di pagare gli stipendi dei giocatori, n\u00e9 di assicurare una corretta gestione delle strutture d'allenamento, cumulando peraltro nel corso della stagione 4 punti di penalit\u00e0.\nIl 24 febbraio Cuoghi viene a sua volta esonerato e al suo posto viene reintegrato Michele Serena, che riesce a rilanciare la squadra e a condurla al penultimo posto nel girone, sufficiente per l'accesso ai play-out salvezza contro la Pro Sesto: il doppio confronto si risolve in una vittoria casalinga lagunare per 3-1 all'andata e un pareggio per 1-1 in trasferta al ritorno, sancendo la salvezza del Venezia.\nSiffatto risultato viene per\u00f2 vanificato dalle difficolt\u00e0 societarie: i fratelli Poletti, dichiaratisi non in grado di iscrivere la squadra al seguente campionato, cedono il Venezia al misconosciuto faccendiere anglo-iraniano Shahrdad Golban, il quale nonostante l'aiuto del comune di Venezia non riesce a garantire i liquidi necessari per la ricapitalizzazione. L'8 luglio 2009 la SSC Venezia viene pertanto estromessa dalla Lega Pro e radiata dai ruoli federali.\nAlcuni mesi dopo il tribunale civile di Venezia decreta il fallimento di tale societ\u00e0, il cui stato passivo viene stimato tra i 10 e i 15 milioni di euro: in virt\u00f9 di ci\u00f2 e di altre frodi rilevate a loro carico, viene irrogato un provvedimento di custodia cautelare contro i fratelli Poletti, infine condannati per bancarotta.\nAd alcuni mesi di distanza diviene di dominio pubblico la notizia che Golban, acquirente del Venezia dai Poletti, si era interessato alla societ\u00e0 solo per scopi illeciti, essendo il prestanome di un gruppo di speculatori in incognito.\nLa seconda ripartenza con Pizzigati e Rigoni.\nDurante l'estate 2009, apparendo concreto il pericolo che Venezia rimanga senza una realt\u00e0 calcistica cittadina, il sindaco in carica Massimo Cacciari si avvale delle norme federali inerenti al trasferimento della tradizione sportiva dei club calcistici e sovrintende personalmente alla fondazione di una nuova societ\u00e0, la cui gestione viene affidata all'avvocato Mauro Pizzigati, gi\u00e0 presidente del Casin\u00f2 di Venezia.\nTale societ\u00e0 viene formalmente costituita il 27 luglio 2009 con la denominazione \"Foot Ball Club Unione Venezia\": riconosciuta come legittima erede del SSC Venezia, essa viene successivamente ammessa in sovrannumero al girone C del campionato di Serie D per la stagione 2009-2010. La denominazione sociale intende rispecchiare fedelmente la storia del sodalizio arancioneroverde: la sigla F.B.C. connotava infatti il Venezia all'atto della fondazione, nel 1907, mentre il termine \"Unione\" rimarca la natura composita della societ\u00e0, discendente diretta del club unico nato dalla fusione tra Venezia e Mestre nel 1987.\nAlla presidenza viene transitoriamente confermato l'avvocato Pizzigati in attesa di un auspicato intervento di nuovi imprenditori; nell'organigramma vengono inoltre confermati il direttore sportivo Andrea Seno e il segretario generale Leandro Casagrande. La guida tecnica della prima squadra viene affidata all'ex vice-allenatore e responsabile delle giovanili Paolo Favaretto, affiancato dal vice Nicola Marangon.\nDato il ridotto lasso di tempo intercorso tra fondazione societaria, raduno dei giocatori e assortimento della rosa (in cui vengono confermate le \"bandiere\" Mattia Collauto e Massimo Lotti), la squadra si rivela inizialmente poco competitiva, subendo due sconfitte nelle prime due gare. Dalla terza giornata essa riesce tuttavia a crescere, andando a collocarsi nelle zone alte della classifica del girone. La stagione regolare si chiude cos\u00ec al terzo posto, alle spalle di Montichiari ed . Nei play-off (atti a stilare le graduatorie per eventuali ripescaggi) l'Unione Venezia supera l'U.S. Jesolo per 1-0, ma perde la finale contro l'Union Quinto per 2-0.\nFrattanto nel mese di marzo 2010 l'imprenditore Enrico Rigoni (padre del giocatore Simone Rigoni) rileva la totalit\u00e0 delle quote societarie e ne assume il controllo; inizialmente l'organigramma societario e sportivo tuttavia non variano e l'avv. Pizzigati mantiene la carica di presidente.\nAnni 2010.\nDa Rigoni a Korablin.\nIn vista della stagione 2010-2011 il patron Enrico Rigoni si dichiara non disposto a supportare il club veneziano in categorie superiori alla Serie D, rinunciando pertanto ad inviare la domanda di ripescaggio in Lega Pro Seconda Divisione, giudicata troppo onerosa.\nUn gruppo di tifosi, preoccupati per il futuro del club, decide contestualmente di fondare un'associazione denominata \"VeneziaUnited\" (proclamatasi \"supporters' trust\" del club arancioneroverde), che alla luce dell'inattivit\u00e0 societaria organizza e gestisce in proprio la campagna abbonamenti per la nuova stagione e apre un sito internet d'informazione suppletivo. Viene anche aperta una sottoscrizione per l'acquisizione di quote del capitale sociale, allo scopo di affiancare Rigoni nella gestione del club e rendere la stessa maggiormente partecipata e democratica. Quest'ultimo proposito non sfocia tuttavia in un accordo tra le parti e il \"trust\" resta escluso dalla gestione del club.\nSi registrano al contempo variazioni nei quadri dirigenziali: il segretario Leandro Casagrande si dimette e passa al , mentre l'allenatore Favaretto viene esonerato e sostituito da Enrico Cunico, proveniente dal .\nIn campionato il Venezia si rivela fin dall'inizio molto competitivo, conseguendo tre vittorie e una sconfitta nelle prime quattro giornate. Successivamente un ciclo di risultati utili porta i lagunari alla vetta solitaria in classifica, con tre punti di vantaggio sul Treviso. Lo scontro diretto dell'andata, disputato allo stadio Omobono Tenni, si chiude per\u00f2 con la vittoria per 3-1 dei trevigiani, che agganciano i lagunari in testa.\nLa situazione amministrativa del club non \u00e8 tuttavia stabile: le precarie condizioni di salute del patron Rigoni (colpito da una grave malattia) lasciano il club privo di una chiara guida manageriale. Di riflesso alcuni giocatori importanti giocatori come Pianu e Di Napoli si svincolano e indeboliscono la squadra, che incappa in prestazioni negative e si stacca dalla vetta della classifica.\nIl 10 febbraio 2011 Mauro Pizzigati si dimette dalla carica di presidente e annuncia l'avvenuto passaggio di propriet\u00e0 dell'Unione Venezia ad un gruppo di imprenditori russi capeggiati dall'imprenditore Yuri Korablin (ex colonnello dell\u2019esercito sovietico ed ex sindaco di Chimki, citt\u00e0 ove aveva costituito una squadra di calcio e una di basket), che di l\u00ec a poco assume la presidenza del sodalizio. Al suo fianco vi sono Aleks Samokhin, Massimo Venturini, Ignazio Guerra e (con una quota minoritaria) l'ex patron Enrico Rigoni, che tuttavia morir\u00e0 appena un mese dopo la transazione.\nForte del ritrovato equilibrio amministrativo, l'Unione Venezia ri-affianca il Treviso in vetta alla classifica e stacca le squadre avversarie; il secondo scontro diretto coi biancazzurri, giocato in uno stadio Penzo quasi esaurito (circa spettatori, record stagionale per la Serie D) il 27 marzo 2011, si chiude tuttavia con un pareggio per 1-1 che sancisce il mantenimento della prima posizione per il Treviso. L'incapacit\u00e0 di superare la capolista costa infine il posto all'allenatore Cunico, sollevato dall'incarico a seguito di una sconfitta contro il Rovigo e sostituito da Gianluca Luppi. Nemmeno la nuova gestione riesce tuttavia ad evitare che il Venezia chiuda la stagione regolare al secondo posto, valido per l'accesso ai play-off, ove gli arancioneroverdi battono il San Paolo Padova per 1-0, ma perdono la finale regionale contro il Sandon\u00e0Jesolo per 2-3. Protagonista stagionale \u00e8 l'attaccante Emil Zubin, capocannoniere del campionato con 25 reti.\nDurante l'estate 2011 la societ\u00e0 dichiara pi\u00f9 volte di voler richiedere il ripescaggio in Seconda Divisione, salvo poi all'ultimo momento non presentare la documentazione necessaria e mantenersi nuovamente in Serie D.\nAl contempo si verifica un'ulteriore ridefinizione dei quadri societari: gli imprenditori russi che prendono il controllo totale del sodalizio e rinnovano il consiglio d'amministrazione, estromettendo il D.S. Andrea Seno e l'allenatore Gianluca Luppi, sostituiti rispettivamente da Oreste Cinquini e David Sassarini.\nNella stagione 2011-2012 l'Unione si propone nuovamente al vertice: alla 18\u00aa giornata gli arancioneroverdi sono capolista nel loro girone con undici lunghezze di vantaggio sulla seconda in classifica. Nelle giornate successive per\u00f2 la squadra inanella dei risultati negativi che portano alla sostituzione in panchina di David Sassarini con l'esperto Giancarlo Favarin, che rileva la squadra con soli 5 punti di vantaggio. Ad inizio aprile, a quattro giornate dalla fine della stagione regolare, il pareggio con l'MM Sarego per 1-1 costa all'Unione la perdita del primato solitario, ove si issa il Delta Porto Tolle. I lagunari riescono tuttavia a recuperare continuit\u00e0 nei risultati utili e a riprendersi la vetta solitaria, garantendosi infine la promozione in Lega Pro con una giornata d'anticipo.\nLa lunga e combattuta stagione si conclude con la vittoria dello Scudetto Dilettanti, in virt\u00f9 del successo per 3-2 nella finale giocata a Gubbio contro il Teramo. Per il secondo anno di fila Emil Zubin si conferma capocannoniere del girone con 23 reti.\nNel campionato di Seconda Divisione 2012-13 l'Unione parte a rilento, senza riuscire a trovare una buona continuit\u00e0 di risultati, anche per colpa di numerosi infortuni ai tesserati e della rosa assemblata in ritardo. Dopo la sconfitta a Castiglione nella seconda giornata di ritorno, gli arancioneroverdi sono a met\u00e0 classifica, con 6 vittorie e altrettanti pareggi e sconfitte. L'allenatore Diego Zanin viene sollevato dall'incarico e al suo posto viene chiamato Stefano Sottili, gi\u00e0 vincitore della categoria alla guida del Carpi nel 2010-11. Grazie anche ad un azzeccato mercato di riparazione (con l'innesto di Riccardo Bocalon, dalla Prima Divisione), comincia la risalita dei lagunari, che inanellano una striscia di risultati utili consecutivi (sette vittorie e due pareggi) rientrando in piena zona play-off. Complice anche la crisi delle formazioni di vertice, Savona e Pro Patria, a met\u00e0 aprile la promozione diretta pare essere alla portata, ma qualche i due pareggi consecutivi con Alessandria e Giacomense relegano l'Unione Venezia al terzo posto al termine della stagione regolare, valido per giocare i play-off. Nella semifinale la squadra di Sottili prevale sui lombardi del Renate (1-1 a Meda, e 1-0 nel ritorno, giocato allo stadio Piergiovanni Mecchia di Portogruaro a causa dell'inagibilit\u00e0 del Penzo) e giunge cos\u00ec nella finale promozione contro il . Dopo un pareggio a reti bianche ottenuto in trasferta, la gara di ritorno vede i brianzoli condurre a lungo per 1-2: nei minuti finali tuttavia il Venezia riesce a ribaltare la situazione, con le reti di Bocalon e D'Appolonia che fissano il risultato sul 3-2. Davanti a 4000 spettatori lagunari che assiepano gli spalti Mecchia l'Unione cos\u00ec pu\u00f2 festeggiare la promozione in Prima Divisione, a quattro anni dall'ultima apparizione. Protagonisti della stagione sono Denis Godeas, capocannoniere della squadra con 18 centri tra campionato e play-off, oltre ai due veneziani sovracitati, Davide D'Appolonia, anch'egli in doppia cifra (11 gol tra campionato e play-off), e Riccardo Bocalon (8 reti tra campionato e play-off).\nIn vista della stagione 2013-2014 la rosa viene largamente rinnovata; in panchina viene chiamato il tecnico Alessandro Dal Canto. L'obiettivo dichiarato \u00e8 il raggiungimento dei play-off, che per questa stagione, a causa della riforma dei campionati della Lega Pro, si estendono fino alla nona posizione in classifica. La squadra, a seguito della vittoria casalinga contro l'AlbinoLeffe, chiude il girone d'andata al terzo posto, a sole sei lunghezze dal primo posto. Il girone di ritorno tuttavia \u00e8 foriero di una crisi di risultati, che riduce i lagunari al decimo posto finale, fuori dunque dalla corsa promozione.\nIl disimpegno di Korablin e il fallimento.\nAlla vigilia del campionato 2014-2015 l'obiettivo dichiarato della dirigenza \u00e8 di lottare per le prime posizioni del tabellone. In panchina viene riconfermato Dal Canto, che tuttavia rimedia cinque sconfitte nelle prime nove gare. Il neo direttore sportivo De Franceschi, che in estate ha sostituito Andrea Gazzoli, lo esonera e sceglie al suo posto un altro ex veneziano, Michele Serena. La squadra conclude l'annata al 13\u00ba posto nel girone A della Lega Pro, con 43 punti guadagnati e 3 punti di penalit\u00e0 irrogati a seguito di inadempienze amministrative: gi\u00e0 a campionato in corso infatti il presidente Korablin (le cui attivit\u00e0 imprenditoriali sono divenute meno redditizie a causa della svalutazione del rublo e delle sanzioni economiche comminate alla Russia) cessa di onorare le pendenze finanziarie del club e demanda all'avvocato Fausto Baratella l'incarico di cederlo e sanarne le carenze patrimoniali. Il 13 luglio 2015, non essendo riuscito a portare a termine il proprio incarico, l'avvocato Baratella annuncia la mancata iscrizione del FBC Unione Venezia al campionato di Lega Pro 2015-2016, con susseguente estromissione dai campionati professionistici.\nEntra frattanto in gioco l'avvocato veneziano Gianalberto Scarpa Basteri, che nel maggio 2015 aveva acquistato all'asta fallimentare i marchi delle disciolte S.S.C. Venezia e A.C. Venezia, nonch\u00e9 alcuni trofei: in virt\u00f9 di tale transazione egli si proclama legittimo erede della tradizione sportiva veneziana risalente al 1907 e nel mese di luglio fonda, con un gruppo di soci e l'appoggio di alcuni tifosi, un nuovo club denominato \"Calcio Venezia 1907\", adottante i colori sociali nero-verdi e basato dapprima provvisoriamente a Sacca Fisola, poi al campo sportivo Bacini-Arsenale, nel sestiere veneziano di Castello. Tale realt\u00e0 viene iscritta alla Terza Categoria locale nei medesimi giorni della cessazione delle attivit\u00e0 dell'Unione Venezia.\nLa cordata americana: dalla D alla B in due anni.\nNel mentre tuttavia le normali procedure di trasferimento del titolo sportivo dell'Unione proseguono, sotto la regia del sindaco in carica Luigi Brugnaro, beneficiario dell'art. 52 delle normative federali. Il 21 luglio seguente a Roma viene dunque firmato l'atto notarile di costituzione di un nuovo soggetto giuridico, denominato \"Venezia Football Club Societ\u00e0 Sportiva Dilettantistica\" e patrocinato da una cordata statunitense ufficialmente capeggiata da James A. Daniels, imprenditore edile e CEO della High Ridge Brands (holding attiva nella produzione e distribuzione di detergenti, attiva nel Nordamerica), coadiuvato dagli avvocati Alessandro Vasta e Giuseppe Santarelli. Nell'organigramma rientrano altres\u00ec l'ex direttore generale della vecchia societ\u00e0 Dante Scibilia e l'esperto direttore sportivo Giorgio Perinetti. Tale nuovo soggetto societario viene riconosciuto come unico continuatore della disciolta Unione Venezia ed erede della tradizione sportiva risalente al 1907. A fronte delle proteste e delle rivendicazioni del summenzionato club di Terza Categoria, che invoca l'esclusiva dell'uso del nome del capoluogo veneto, in base a un'interpretazione molto restrittiva dell'articolo 17 delle normative FIGC, la Federazione interviene affermando che tale capo normativo non prevede l'impossibilit\u00e0 per pi\u00f9 squadre di inserire il medesimo nome cittadino nella ragione sociale, sancendo la desistenza delle due realt\u00e0 societarie in questione.\nIl 6 ottobre la carica di presidente del nuovo club, che era stata assunta a titolo temporaneo da Daniels, passa all'avvocato newyorkese Joe Tacopina, appena dimessosi dai vertici del e divenuto azionista di maggioranza del rifondato club arancioneroverde. La squadra, guidata dapprima da Paolo Favaretto e poi da Giancarlo Favarin, viene autorizzata a ripartire dal girone C di Serie D: dopo un iniziale testa a testa con il Campodarsego, protrattosi per tutto il girone d'andata, la vittoria nello scontro diretto giocato al Penzo il 28 febbraio 2016 lancia il \"nuovo\" Venezia solitariamente in testa alla classifica. Il 24 aprile 2016 il pareggio per 3 a 3 contro l'Union Ripa La Fenadora sancisce la vittoria del girone e la promozione in Lega Pro degli arancioneroverdi con due giornate d'anticipo sulla fine della stagione regolare. Nell'arco della stagione la squadra segna (tra campionato, coppa e poule scudetto) pi\u00f9 di 100 reti, risultando l'attacco pi\u00f9 prolifico tra tutte le squadre comprese tra Serie A e Serie D: capocannoniere stagionale \u00e8 Matteo Serafini, autore di 21 goal.\nAlla vigilia del campionato 2016-2017 la societ\u00e0 semplifica la denominazione in \"Venezia Football Club\" e decide di affidare la panchina della prima squadra a Filippo Inzaghi. Inserita nel girone B di Lega Pro la formazione lagunare, forte di un organico assemblato con giocatori d'esperienza in categorie superiori quali Alexandre Geijo, Maurizio Domizzi, Simone Bentivoglio e Agostino Garofalo, si propone fin dalle prime giornate come pretendente alla promozione: issatasi in prima posizione sul finire del girone d'andata, riesce progressivamente a distaccare le inseguitrici (su tutte , e ) e infine ad assicurarsi la matematica vittoria del proprio raggruppamento con tre giornate d'anticipo sulla fine della stagione regolare, grazie al pareggio casalingo per 1-1 ottenuto il 15 aprile 2017 contro il . Il Venezia riconquista pertanto la Serie B dopo 12 anni d'assenza. La squadra chiude la stagione con la miglior difesa del raggruppamento (appena 29 gol subiti) e il secondo miglior attacco, portando al gol ben 16 giocatori; i migliori marcatori stagionali per i lagunari sono Stefano Moreo e Alexandre Geijo che chiudono la stagione entrambi con 10 reti all'attivo.\nAnalogamente coronato da successo \u00e8 il cammino in Coppa Italia Lega Pro, trofeo che il Venezia vince per la prima volta nella sua storia il 26 aprile 2017, imponendosi in casa per 3-1 sul ribaltando cos\u00ec la sconfitta esterna per 1-0 rimediata nella partita di andata in terra lucana. In aggiunta, l'arancioneroverde Nicola Ferrari risulta capocannoniere della competizione con 6 gol all'attivo.\nIl ritorno in Serie B.\nNella stagione 2017-2018 il Venezia conferma gran parte della rosa dell'anno precedente, inserendo qualche acquisto di categoria come Sini\u0161a An\u0111elkovi\u0107, Gianmarco Zigoni, Marco Pinato e Matteo Bruscagin, oltre all'arrivo in prestito del giovane portiere scuola Juventus Emil Audero. La squadra di Inzaghi parte con l'obbiettivo dichiarato di raggiungere una salvezza tranquilla, ma dimostra fin da subito di avere le carte in regola per giocarsi le posizioni di vertice. Nel frattempo, il direttore sportivo Giorgio Perinetti lascia la societ\u00e0 lagunare per accasarsi al , lasciando il posto al giovane Leandro Rinaudo. Dopo un ottimo avvio, la squadra lagunare entra in crisi tra novembre e dicembre, mancando l'appuntamento con la vittoria per ben 9 partite di fila e sottolineando cronici problemi in fase realizzativa. Tuttavia il Venezia si riprende alla grande nel girone di ritorno, grazie soprattutto all'exploit del giovane centrocampista sloveno Leo \u0160tulac e all'arrivo dell'attaccante ex Cittadella Gianluca Litteri, iniziando una cavalcata che lo porter\u00e0 al quinto posto in campionato, piazzamento che permette cos\u00ec ai lagunari di assicurarsi la partecipazione ai play-off. \nIl Venezia supera agevolmente il primo turno battendo il 3-0 al Penzo, ma deve arrendersi in semifinale al pareggiando in casa 1-1 e perdendo la gara di ritorno al Barbera 1-0, abbandonando cos\u00ec il sogno di ritornare nella massima serie del campionato italiano.\nL'anno successivo la squadra ha molte pi\u00f9 difficolt\u00e0: in estate la squadra ha perso Audero e \u0160tulac (andati entrambi in Serie A rispettivamente alla Sampdoria e al neopromoso ), e Inzaghi (divenuto allenatore del ) viene rimpiazzato da Stefano Vecchi che ha ben figurato con la primavera dell'Inter. Tuttavia Vecchi non ripete quanto fatto a Milano e dopo 4 punti in 7 giornate viene esonerato e sostituito da Walter Zenga che eredita la squadra terzultima in classifica; dopo un iniziale miglioramento nei risultati con 15 punti nelle prime 8 gare, la squadra ha un calo a partire da met\u00e0 dicembre e il 5 marzo, dopo 3 sconfitte consecutive (e 7 punti in 11 gare), Zenga viene esonerato e rimpiazzato da Serse Cosmi. Con Cosmi la squadra continua a faticare ottenendo solo 2 vittorie in 11 gare che portano la squadra a giocare i \"play-out\" dopo il successo in rimonta per 3-2 in casa del Carpi arrivando ad affrontare la . Contro i campani i veneti perdono 2-1 in trasferta, per poi vincere 1-0 al ritorno; questo prolunga la sfida fino ai rigori dove ad avere la meglio sono i granata per via degli errori di Simone Bentivoglio e Mauro Coppolaro. Tuttavia, a seguito dei problemi finanziari del , il 12 luglio il Venezia viene riammesso in Serie B..\nAnni 2020.\nIl ritorno in Serie A.\nLa stagione 2019-2020 si apre con rinnovata fiducia ed entusiasmo: viene ingaggiato il \"diesse\" Fabio Lupo mentre il nuovo allenatore \u00e8 Alessio Dionisi. Viene quasi rivoluzionata del tutto la rosa con acquisti importanti quali Mattia Aramu e Antonio Vacca. In campionato il Venezia fatica in casa, ma in trasferta \u00e8 un rullo compressore; sono ben sette le vittorie lontano dal Penzo, compresi gli acuti con Perugia, Chievo, Spezia e Pisa. A dieci giornate dal termine, il torneo viene interrotto a causa della sopraggiunta pandemia di COVID-19, con i lagunari in zona play-out; alla ripresa, alle soglie dell'estate, la squadra cambia passo e chiude all'undicesimo posto in classifica, mettendo in mostra un bel gioco e una delle migliori difese della categoria.\nA stagione finita il tecnico Dionisi, che pure aveva paventato la volont\u00e0 di proseguire l'incarico, accetta l'offerta dell'; in sua sostituzione viene ingaggiato Paolo Zanetti. Al contempo Joe Tacopina esce dalla compagine societaria, che subisce un rimpasto nella composizione azionaria: il controllo della societ\u00e0 passa al soggetto \"VFC Newco 2020 LLC\" e la presidenza \u00e8 attribuita a Duncan Niederauer. L'organigramma registra la risoluzione consensuale di Fabio Lupo e il cambio di mansione delle ex-\"bandiere\" Mattia Collauto e Paolo Poggi, che diventano rispettivamente direttore sportivo e direttore tecnico; a loro viene affiancato l'analista italo-americano Alexander Menta, fautore di un approccio alla costruzione della squadra ispirato alla sabermetrica, ovvero fortemente imperniato su modelli matematici e analisi statistica dei singoli giocatori.\nIn campionato gli arancioneroverdi si propongono tra le squadre di vertice, lottando finanche per la promozione diretta: la stagione regolare si chiude al quinto posto, con susseguente accesso ai play-off. Dopo aver eliminato il al preliminare e il in semifinale, il Venezia accede alla finale contro i corregionali del . Il Venezia vince l'andata in trasferta per 0-1, mentre la partita di ritorno allo stadio Pier Luigi Penzo vede gli avversari granata andare a segno e poi ottenere la superiorit\u00e0 numerica in virt\u00f9 di un'espulsione comminata a un giocatore lagunare. Il Cittadella tenta ripetutamente di violare la difesa del Venezia (avvantaggiato dalla miglior posizione in stagione regolare), ma invano; infine, al 3\u00ba minuto di recupero dopo il 90\u00b0, Bocalon segna su contropiede la rete dell'1-1, che sancisce la promozione in Serie A degli arancioneroverdi dopo 19 anni di assenza.\nColori e simboli.\nColori.\nNel primo triennio d'esistenza il Venezia adott\u00f2 maglie partite in rosso e blu, dai colori sociali delle precedenti societ\u00e0 Costantino Reyer e Palestra Marziale. Tali colori erano tuttavia rappresentativi anche del Genoa, squadra basata a Genova, ovvero una citt\u00e0 storicamente ostile alla Serenissima, sicch\u00e9 nel 1909 si decise di sostituirli col nero e il verde: a strisce verticali fino al 1913 e orizzontali dal 1929 al 1930.\nDopo la stagione 1929-1930, in coincidenza con cambio di denominazione del club in Societ\u00e0 Sportiva Serenissima, il colore delle maglie divenne il rosso veneziano (mutuato dal gonfalone cittadino e dalla bandiera di San Marco), che rimase in uso fino all'annata 1934-1935, ove la squadra ritorn\u00f2 al nome \"Venezia\" e ai colori neroverdi.\nNormalmente la divisa era composta da una casacca verde con finiture nere, pantaloncini neri e calzettoni bicolori.\nNel 1987 la fusione tra Venezia e ha sancito l'affiancamento dell'arancione (tinta peculiare del club mestrino) al neroverde veneziano. A seguito di tale variazione dei colori sociali il Venezia non ha pi\u00f9 avuto un modello \"fisso\" di maglia, cambiando soluzione stagione dopo stagione: ci\u00f2 ha fatto sorgere discussioni e controversie in merito all'adeguatezza e all'equilibrio dei design via via adottati, nei quali sovente uno dei tre colori veniva giudicato penalizzato rispetto agli altri.\nNella stagione 2007-2008, in memoria del centenario dalla fondazione del Venezia FBC, la squadra utilizz\u00f2 una maglia celebrativa color rosso veneziano, del tutto analoga a quella della SS Serenissima.\nSimboli ufficiali.\nLo stemma della societ\u00e0, oltre al nome e ai colori sociali, reca al centro il Leone di San Marco simbolo della citt\u00e0 lagunare nonch\u00e9 della Repubblica Serenissima.\nStrutture.\nStadio.\nPressoch\u00e9 ininterrottamente dal 1913, la squadra disputa le sue gare interne nello stadio Pier Luigi Penzo di Venezia. La capienza si aggira attorno agli 8000 spettatori (ridotta per rispetto delle norme di sicurezza); l'impianto comunque pu\u00f2 raggiungere la capienza massima di 16.500 posti. Negli anni 1960 arriv\u00f2 ad ospitare fin 26.000 persone, nonostante la capienza fosse minore.\nDedicato alla memoria dell'omonimo aviatore il quale partecip\u00f2 alla Grande Guerra, \u00e8 il secondo impianto per anzianit\u00e0 tra quelli in cui giocano societ\u00e0 professionistiche italiane, dopo lo stadio Luigi Ferraris di Genova inaugurato nel 1911.\nIl Penzo \u00e8 una struttura unica in Italia, per il fatto di poter essere raggiunto solo in barca o a piedi. Il progetto di un nuovo stadio nel Comune di Venezia, e precisamente in terraferma, \u00e8 un argomento molto dibattuto gi\u00e0 a partire dagli anni 1960, ma per il momento lo storico Penzo rimane l'unico vero impianto adeguato alle serie professionistiche del capoluogo veneto.\nNel corso della sua storia, il club lagunare ha inoltre usufruito di altri due impianti: lo stadio Francesco Baracca di Mestre nel quadriennio 1987-1991, durante il periodo della fusione tra il Venezia e il Mestre, e in maniera pi\u00f9 sporadica lo stadio Pier Giovanni Mecchia di Portogruaro nella stagione 2013-2014.\nCentro di allenamento.\nSia la prima squadra che le giovanili svolgono i loro allenamenti presso il Centro Sportivo Taliercio, posto accanto all'omonimo palasport a Mestre, in localit\u00e0 Cavergnago. Il complesso \u00e8 dotato di 6 campi di allenamento e di una gabbia per le giovanili; il campo principale ha una tribuna capace di contenere 300 spettatori. \nNel 2021 la giunta comunale di Venezia, titolare della propriet\u00e0, ha deliberato la conferma della concessione del centro al Venezia per una durata di 40 anni, approvando al contempo un progetto di ampliamento e potenziamento (presentato dal club) del valore di 7 milioni di euro, che comporter\u00e0 la realizzazione di due nuovi campi da calcio e l'edificazione di nuovi stabili di servizio con spogliatoi, palestra, sala stampa, servizi aperti al pubblico e la sede amministrativa della societ\u00e0. Al contempo il Comune mantiene il diritto ad alcuni giorni di fruizione diretta della struttura, anche per la realizzazione di eventi sportivi giovanili.\nSociet\u00e0.\nIl Venezia Football Club \u00e8 una societ\u00e0 a responsabilit\u00e0 limitata (S.r.l.) partecipata al 100% dal soggetto di diritto statunitense \"VFC Newco 2020 LLC\" (\"limited liability company\").\nOrganigramma societario.\nOrganigramma aggiornato al 1\u00ba maggio 2021.\nSponsor.\n\"Di seguito la cronologia di fornitori tecnici e sponsor del Venezia\".\nSezione femminile.\nDal 1\u00ba luglio 2018 la societ\u00e0 ha costituito la propria sezione femminile, dopo aver rilevato il titolo sportivo dal Marcon, partecipante al campionato di Serie C.\nStatistiche e record.\nStatistiche individuali.\nPartite e reti totali nei campionati.\nLe classifiche delle presenze e delle reti tengono conto di tutti i campionati disputati dalla compagine lagunare dalla sua fondazione avvenuta nel 1907, coppe escluse.\n\"Aggiornato al 7 febbraio 2022.\"\nTifoseria.\nStoria.\nIl panorama del tifo organizzato veneziano (che tradizionalmente ha la sua \"sede\" nella curva sud dello stadio Pier Luigi Penzo), risentendo della storia del calcio cittadino, presenta un aspetto complesso e variegato.\nTra i primi gruppi d'ispirazione ultras al seguito del Venezia vi furono i \"Panthers\", la \"Giovent\u00f9 Neroverde\" e le \"Brigate Neroverdi\", tutti costituitisi negli anni 1970 e 1980 e poi scioltisi nel giro di poco pi\u00f9 di un decennio.\nTra i pi\u00f9 longevi gruppi legati allo storico Venezia neroverde si annovera la \"Vecchia Guardia 1986\", scioltasi nel 1994. Essa mantenne una posizione critica nei confronti della fusione col Mestre: nel 2011 alcuni ex-membri di tale fazione diedero origine al club \"Associazione Culturale Cuore Neroverde Venezia 1907\", che rifiut\u00f2 i rapporti con la curva \"unionista\" e si stabil\u00ec nella tribuna laterale del Penzo fino alla stagione 2013-2014, allorch\u00e9 disconobbe definitivamente l'allora F.B.C. Unione Venezia e decise invece di seguire i dilettanti dell'A.S.D. Laguna Venezia.\nNel 1987, a seguito della fusione tra Venezia e Mestre, gran parte della tifoseria organizzata si costitu\u00ec nel gruppo \"Ultras Unione\", che rimase a capo della \"curva\" arancioneroverde fino allo scioglimento, avvenuto nel 2005. Ad esso si affiancavano i collettivi \"Rude Fans\" e \"Nuova Guardia\", ambedue scioltisi verso il Terzo millennio.\nNel 2006 si costitu\u00ec il \"Gate 22 - A sostegno di un ideale\", che opt\u00f2 per stabilirsi nel settore distinti dello stadio Penzo. I tifosi rimasti nella curva sud tesero invece a raggrupparsi sotto le sigle \"Vecchi Ultr\u00e0\", \"Curva Sud\", \"Old Firm\" e \"Zona d'Ombra\".\nScioltosi il \"Gate 22\" nell'ottobre 2012, di poco preceduto dai \"Vecchi Ultr\u00e0\" (dissoltisi ad agosto), gli ultras si riorganizzarono nella \"Curva Sud VeneziaMestre\" (in sigla \"CSVM\"), collettivo apolitico che federa ex componenti di \"Ultras Unione\", \"Vecchi Ultr\u00e0\" e \"Old Firm\", ma non del \"Gate 22\".\nPunto di riferimento del tifo moderato fu storicamente il \"Centro Coordinamento Venezia clubs\", poi scissosi in due realt\u00e0: l\"'Associazione Venezia clubs\" e il \"Centro coordinamento clubs Venezia-Mestre\".\nOrganico.\nRosa 2021-2022.\n\"Rosa aggiornata al 31 gennaio 2022.\"\n \n "}
{"id": "19348", "revid": "287204", "url": "https://it.wikipedia.org/wiki?curid=19348", "title": "Popolazione III", "text": ""}
{"id": "19353", "revid": "1318658", "url": "https://it.wikipedia.org/wiki?curid=19353", "title": "Associazione Sportiva Dilettantistica Novese", "text": "LAssociazione Sportiva Dilettantistica Novese, nota semplicemente come Novese, \u00e8 una societ\u00e0 calcistica italiana con sede nella citt\u00e0 di Novi Ligure. Milita in Promozione, la sesta serie del campionato italiano di calcio.\nFondata nel 2016, intende riprendere la storia dell\"Unione Sportiva Novese\" creata nel 1919, e annovera nel suo palmar\u00e8s lo scudetto della stagione 1921-1922, risultando quindi una delle tre squadre espressione di un comune non capoluogo di provincia ad aver vinto un campionato italiano di massima serie (le altre due sono il , sempre dalla provincia di Alessandria, e la Pro Vercelli, la cui citt\u00e0 di provenienza fece parte della provincia di Novara dal 1859 al 1927). Essa \u00e8 inoltre, insieme alla Pro Vercelli, una delle due societ\u00e0 calcistiche italiane vincitrici dello scudetto in qualit\u00e0 di neopromossa in massima serie.\nAbbandonata la massima serie nel 1924, nei successivi decenni la Novese (frattanto pi\u00f9 volte disciolta e rifondata) non \u00e8 mai riuscita a partecipare alla Serie A e alla Serie B a girone unico, militando soprattutto nelle divisioni dilettantistiche nazionali e regionali.\nNel settembre 2016 la societ\u00e0 venne estromessa dal campionato di Eccellenza Piemonte-Valle d'Aosta in virt\u00f9 della mancata presentazione della squadra alle prime quattro gare stagionali: ci\u00f2 cost\u00f2 al sodalizio (ormai \"de facto\" inattivo da mesi e in procinto di fallire) la radiazione dai ruoli federali. In sua sostituzione venne fondata l\"Associazione Sportiva Dilettantistica Settore Giovanile Novese\", che dopo un anno di sole attivit\u00e0 di base cambi\u00f2 denominazione in quella corrente e si propose come continuatrice della tradizione sportiva biancoceleste, ripartendo dal fondo della piramide calcistica italiana.\nStoria.\nLa fondazione e gli inizi.\nLa Novese fu fondata nel marzo 1919 su impulso dei giovani Natale Beretta, Agostino Montessoro e Armando Parodi, calciatori del preesistente \"Novi Foot-Ball Club\". Secondo alcune fonti sarebbe stata fondata il 31 marzo. Secondo il \"Messaggero di Novi\" del 5 aprile 1919, invece, l'assemblea che decret\u00f2 la costituzione della \"Unione Sportiva Novese\" si svolse venerd\u00ec 28 marzo 1919 nei locali di Corso Regina Margherita 39 (che divenne la prima sede della societ\u00e0); il periodico riport\u00f2 che alla Novese aderirono tutte le societ\u00e0 minori locali, tra cui il \"Libertas Foot-Ball Club\", che vennero evidentemente assorbite nel nuovo club. Primo presidente fu il cav. Pietro Catalano, mentre la sede venne impiantata in un locale in corso Regina Margherita (poi corso Romualdo Marenco). Pochi mesi dopo viene eletto nuovo presidente Mario Ferretti. Le partite di debutto vennero disputate contro l'Alessandria e contro la U.S. Tortonese (entrambi gli incontri terminarono 1-1); perdette in trasferta (2-0) contro l'Andrea Doria e super\u00f2 a Novi con identico punteggio la rappresentativa dei 44\u00ba Reggimento Fanteria. Il primo campo fu la Piazza d'Armi di Novi, dove fu costruito, grazie all'autorizzazione del comune e delle autorit\u00e0 militari, il nuovo campo sportivo, inaugurato il 6 giugno 1920 con l'incontro Novese-Casale 4-0. Grazie all'enorme successo iniziale (200 soci in pochi mesi) pot\u00e9, gi\u00e0 dall'anno successivo, pubblicare un giornale tutto suo, sotto la direzione dello stesso Ferretti.\nNella stagione 1920-21 la Novese prese parte al suo primo campionato ufficiale, quello di Promozione Piemontese, con un organico competitivo comprendente tra gli altri Aristodemo Santamaria (che nel corso della stagione fu addirittura convocato in nazionale nonostante la sua squadra non militasse in massima serie). Nelle amichevoli disputate nel corso della stagione contro compagini di massima serie la Novese riusc\u00ec pi\u00f9 volte a sconfiggerle o a fermarle sul pari, mentre in campionato la Novese domin\u00f2 sia il girone B che il girone finale, vincendo tutte le 16 partite disputate, con ben 55 gol fatti contro i soli 4 subiti; la vittoria del torneo giunse il 29 maggio 1921, battendo per 3-1 la Trinese. Grazie a questo trionfo, la Novese venne promossa in Prima Categoria, la massima serie dell'epoca.\nLa vittoria dello scudetto.\nLa promozione nella massima serie appena ottenuta rischi\u00f2 per\u00f2 di essere compromessa dal tentativo delle grandi squadre di far passare all'assemblea il Progetto Pozzo, piano di riforma dei campionati che prevedeva la riduzione del campionato di massima serie a sole 24 squadre, escludendone, quindi, tra le altre, proprio la Novese. La neopromossa Novese, per niente intenzionata a perdere il posto in massima serie appena conquistato sul campo, si mise a capo delle societ\u00e0 minori intenzionate a lasciare immutato il campionato di Prima Categoria, con eliminatorie regionali a cui avrebbero partecipato 72 societ\u00e0. La Novese, che avrebbe poi vinto il campionato FIGC successivo, tramite il proprio organo di informazione, \"Il biancoceleste\", dichiar\u00f2 sfrontatamente di non essere del tutto contraria al progetto Pozzo ma che sarebbe stato preferibile rinviare tale riforma alla stagione 1922-23, perch\u00e9 \"...l'anno venturo vi saremo anche noi, nel novero delle migliori 24 squadre italiane!\". Pozzo present\u00f2 il suo progetto a Torino, sede della Federazione, in un clima di tensione la mattina di domenica 24 luglio. Le piccole societ\u00e0, ritrovatesi a loro volta a Novi Ligure il giorno prima, ebbero tuttavia la meglio: infatti il Consiglio Federale, con 113 voti contro 65, bocci\u00f2 la riforma Pozzo. Le 24 maggiori societ\u00e0 non accettarono la decisione e, riunitesi fra loro, nel giro di poche settimane abbandonarono la FIGC \"en masse\" e diedero vita privatamente al nuovo campionato.\nNella stagione 1921-22 la Novese, che nel frattempo si era rinforzata notevolmente con gli arrivi di Asti e dei fratelli Cevenini dall' e di Bonato e Vercelli dall', prese dunque regolarmente parte al campionato di Prima Categoria (Serie A) della FIGC. Si trattava comunque di un campionato anomalo: i club pi\u00f9 forti e blasonati non erano infatti iscritti al campionato della FIGC, ma, in seguito ad una scissione, avevano composto una propria federazione, la C.C.I, che aveva un suo campionato. La Novese fu inserita nel girone piemontese, comprendente le seguenti squadre: (passata poi alla C.C.I. e sostituita dalla ), di Vercelli, di Torino e . La squadra, vincendo sia il girone piemontese che il girone A di semifinale, giunse alla finale contro la . Il 7 maggio 1922 ebbe luogo a Sampierdarena la prima finale che termin\u00f2 0-0, cos\u00ec come l'incontro di ritorno che si disput\u00f2 a Novi sul campo di Piazza d'Armi. Lo spareggio si svolse il 28 maggio a Cremona, e la Novese, imponendosi per 2-1, vinse lo scudetto. La formazione delle tre partite della finale era la seguente: Stritzel; Vercelli, Grippi; Bonato (Cevenini I), Bertucci, Toselli; Gambarotta, Neri, Santamaria, Cevenini III, Asti (Parodi).\nIl ridimensionamento e il primo scioglimento.\nNell'estate 1922 CCI e FIGC si riunificarono (grazie al compromesso Colombo) e la Novese, in virt\u00f9 del titolo di Campione d'Italia appena conquistato nel campionato FIGC, fu ammessa direttamente alla nuova Prima Divisione della Lega Nord (Serie A) a 36 squadre. Nella stagione 1922-23, tuttavia, per via della cessione dei suoi elementi migliori (in particolare Santamaria, Asti, Neri, Stritzel e i fratelli Cevenini) e della partecipazione al torneo delle grandi societ\u00e0 (che l'anno prima giocarono nel campionato CCI), la Novese non riusc\u00ec a ripetersi, salvandosi a stento dalla retrocessione in Seconda Divisione (8\u00ba e quintultimo posto in una stagione in cui, per ridurre il campionato da 36 a 24 squadre, erano eccezionalmente previste quattro retrocessioni per girone). L'anno successivo, terminando il girone B al 12\u00ba e ultimo posto, la Novese retrocesse in Seconda Divisione.\nNella stagione 1924-1925 la Novese sfior\u00f2 l'immediato ritorno in massima serie: infatti, dopo aver vinto il girone A, alle Finali si classific\u00f2 terza staccata solo di un punto da e alla fine promosse; fatale fu la sconfitta per 3-2 subita a Parma nell'ultima giornata del torneo, che permise a emiliani e friulani di scavalcare in classifica proprio la Novese, che risult\u00f2 cos\u00ec beffata e privata di una promozione che sembrava ormai a portata di mano. Fu il canto del cigno per la Novese: la squadra, a causa di una crisi societaria, non riusc\u00ec nemmeno a portare a termine il torneo di Seconda Divisione 1925-1926, ritirandosi dopo quattordici giornate e venendo penalizzata dei sette punti conseguiti. L'ultima partita effettivamente disputata prima del ritiro, in casa contro lo , fu interrotta sul 2-1 per gli spezzini per l'invasione di campo del pubblico novese inferocito per l'arbitraggio; la FIGC assegn\u00f2 la sconfitta a tavolino alla Novese e ne squalific\u00f2 il campo per 32 settimane, decisione che contribu\u00ec al ritiro dal campionato. Retrocessa, fu quindi sciolta, non essendo riuscita a risolvere la crisi societaria.\nLa rifondazione: le Ferriere di Novi.\nCon il comunicato ufficiale del Direttorio Federale del 16 novembre 1926 la U.S. Novese dichiar\u00f2 ufficialmente la propria inattivit\u00e0. Sullo stesso comunicato la Federazione rese nota l'affiliazione del \"Gruppo Sportivo Acciaierie e Ferriere\" di Novi Ligure che si iscrisse alla Terza Divisione Piemontese 1926-1927, venendo inserita nel girone C. Nella stagione 1928-1929, la societ\u00e0, vincendo il torneo regionale di Terza Divisione, risal\u00ec in Seconda Divisione (quarto livello dell'epoca), a partire dalla stagione 1930-1931 di livello regionale.\nNella stagione 1937-1938 la Novese si riaffili\u00f2 come dopolavoro aziendale della ditta Ilva. Dopo aver disputato alcuni campionati di Prima Divisione Piemontese, nella stagione 1941-1942 ottenne la prima promozione in Serie C: all'esordio in C, ottenne un discreto 4\u00ba posto nel girone F, prima che la guerra sospendesse ogni attivit\u00e0 calcistica ufficiale per le stagioni 1943-1944 e 1944-1945.\nLe stagioni del dopoguerra.\nRipartito il campionato, nella stagione 1945-1946, alla Ilva Novese venne offerto, in virt\u00f9 del 4\u00ba posto ottenuto nell'ultima stagione della Serie C anteguerra, un posto nel campionato misto Serie B-C Alta Italia 1945-1946, ma la societ\u00e0, a causa di strascichi bellici, fu costretta a declinare, non disputando alcun campionato in quella stagione. \nNella stagione successiva (1946-1947), invece, riusc\u00ec ad iscriversi, ripartendo dalla categoria dove si trovava nel 1943: la Serie C. La prima stagione nel dopoguerra per la Novese fu disastrosa: con un 13\u00ba (terzultimo) posto nel girone D della Serie C (Lega Interregionale Nord), i piemontesi precipitarono nel campionato regionale di Prima Divisione, nel quale rest\u00f2, tuttavia, per una sola stagione, venendo ripescata in Promozione (l'antesignana della Serie D) per meriti sportivi. \nVa considerato inoltre che la squadra azzurra faceva allora parte della Liguria e quindi si trova a disputare i campionati contro altre squadre liguri. La permanenza nel campionato di Promozione Interregionale dur\u00f2 una sola stagione: perdendo lo spareggio salvezza con la Unione Sportiva Dilettantistica Bolzanetese Virtus, fece immediato ritorno in Prima Divisione. \nVincendo tuttavia il proprio girone regionale di Prima Divisione nella stagione 1949-1950, ritorn\u00f2 di nuovo in Promozione, dove ottenne risultati di degno rispetto: un 5\u00ba posto nel girone F nella stagione 1950-1951 e addirittura la vittoria del medesimo girone nella stagione 1951-52. In quest'ultimo caso, tuttavia, non venne promossa in Serie C per riforma dei tornei (istituzione della Serie C a girone unico), venendo invece ammessa nel nuovo campionato di IV Serie a 8 gironi con 4 promozioni in palio in Serie C. L\na prima stagione in IV Serie fu disastrosa: la Novese fu retrocessa in Promozione Ligure, nella quale tuttavia rimase per una sola stagione, ritornando immediatamente in IV Serie. Nonostante fosse neopromossa, la Novese lott\u00f2 per la promozione in Serie C nella stagione 1954-1955. Termina al 2\u00ba posto nel girone A, staccata di sei punti dalla Pro Vercelli (che comunque non venne promossa perdendo le finali promozione contro le vincenti degli altri gironi). Nelle stagioni successive, invece, la Novese non ebbe particolari problemi a salvarsi, ma nemmeno riusc\u00ec a confermarsi tra le migliori del girone. E cos\u00ec nella stagione 1959-1960, trasformata la IV Serie in Serie D, disput\u00f2 il suo primo campionato di Serie D, livello all'epoca gestito, insieme alla Serie C, dalla Lega Nazionale Semiprofessionisti, ovvero l'odierna Lega Pro.\nNel campionato semiprofessionistico di Serie D la Novese non riusc\u00ec mai a rendersi competitiva, terminando sempre a met\u00e0 classifica: nella stagione 1965-1966 arriv\u00f2 addirittura la retrocessione nel campionato regionale di Prima Categoria, in virt\u00f9 del 17\u00ba posto nel girone A di Serie D. \nSeguirono diverse stagioni nel massimo campionato regionale piemontese, fino alla stagione 1971-1972, allorch\u00e9, vincendo il girone B della Promozione Piemontese, ritorn\u00f2 finalmente tra i Semiprofessionisti, venendo promossa in Serie D. Un anno dopo, nel 1973, torn\u00f2 addirittura in Serie C, anche se non per meriti acquisiti sul campo, ma a seguito di una fusione-incorporazione della Gaviese, societ\u00e0 del vicino centro di Gavi, che nella stagione 1972-1973 aveva conquistato la promozione in C (mentre la Novese, che faceva parte dello stesso girone di Serie D, era giunta nella parte medio-bassa della classifica). \nLa fusione, molto avversata soprattutto a Gavi, determin\u00f2 la nascita della \"Gavinovese\", con maglia \"mista\" fra il biancogranata della Gaviese e il biancazzurro della Novese, che disput\u00f2 le partite interne al \"Girardengo\" della stagione 1973-1974 ottenendo una sofferta salvezza, grazie alle 16 reti di Nerio Ulivieri (in seguito in A con e Udinese), capocannoniere del girone. \nL'anno seguente, ripristinata la denominazione di \"U.S. Novese\" e i colori sociali originari, non si riusc\u00ec invece ad evitare la retrocessione. La Novese manca dalla Serie C da quel 1975.\nTornata nel campionato semiprofessionistico di Serie D, la Novese sfior\u00f2 la promozione nella neocostituita Serie C2 nella stagione 1977-1978, quando si piazz\u00f2 al 6\u00ba posto (quinto a pari merito ma sesto per peggiore differenza reti rispetto alla Sanremese) nel girone A della Serie D: le migliori quattro di ogni girone sarebbero state promosse e per tre punti la Novese manc\u00f2 la C2; quando poi fu deciso che anche le quinte di ogni girone sarebbero state ammesse in C2, la Lega Nazionale Semiprofessionisti ripesc\u00f2 la Sanremese al posto della Novese per miglior differenza reti rispetto ai piemontesi. \nLa Novese dunque manc\u00f2 la promozione in C2 solo per una questione di differenza reti, e, dopo un quarto posto nella stagione 1978-1979, nella stagione 1979-1980 precipit\u00f2 addirittura in Promozione. Il campionato 1979-1980 fu l'ultimo semiprofessionistico per la Novese: nella stagione 1980-1981, vincendo il girone B della Promozione Piemontese, fece immediato ritorno in Serie D, che per\u00f2 proprio in quell'anno (1981) fu ribattezzata \"Interregionale\" e affidata alla gestione della Lega Nazionale Dilettanti. \nDa quel momento in poi la Serie D non sarebbe stato pi\u00f9 il pi\u00f9 basso livello semiprofessionistico, ma il massimo livello dilettantistico. Il primo campionato di Interregionale fu molto positivo per la Novese, che, concludendo al 2\u00ba posto il girone A nella stagione 1981-1982, sfior\u00f2 immediatamente la promozione in Serie C2, ma gi\u00e0 l'anno successivo i piemontesi precipitarono per l'ennesima volta nei campionati regionali.\nPer il successivo quarto di secolo (1983-2007) la Novese milit\u00f2 soprattutto nei campionati regionali, con sporadiche partecipazioni al Campionato Nazionale Dilettanti/Serie D nel 1998-1999, 1999-0000 e 2004-2005.\nTerzo millennio.\nNel febbraio 2007 la Novese ha conquistato, a scapito del RivoliCollegno, la Coppa Piemonte accedendo alla fase nazionale della Coppa Italia di Eccellenza.\nNel giugno 2007 conquista il secondo posto nel campionato di Eccellenza dietro il Derthona F.B.C. ed \u00e8 promossa in Serie D superando prima l'Alense Vivaldi, quindi nella finale nazionale dei play-off il Corsico con un doppio 1-0. Nell'anno successivo la squadra \u00e8 costretta ai play-out per la salvezza, poi giunta a tavolino vista la mancata presentazione dell', poi retrocessa e radiata.\nIl campionato 2008-2009 aveva visto i biancocelesti esordire con Claudio Maselli in panchina ed una rosa molto ambiziosa che, tuttavia, non riusc\u00ec ad andare oltre met\u00e0 classifica sino a quando l'ex tecnico genoano non fu allontanato ed assieme a lui la maggior parte della prima squadra. Il girone di ritorno \u00e8 stato affrontato, in piena crisi economica, dalla squadra juniores che \u00e8 retrocessa a tre giornate dalla fine perdendo per 4-0 a Rivarolo Canavese.\nTornata in Eccellenza, la squadra \u00e8 stata sostenuta economicamente, oltre che dal presidente Walter Marletti (alla guida dal 2006 e artefice della promozione), da un gruppo di dirigenti provenienti dal Castellazzo, guidati da Lino Gaffeo, i quali hanno rinforzato la squadra con numerosi elementi della loro precedente squadra. La Novese, seconda a fine torneo, \u00e8 stata eliminata nei play-off per la promozione in Serie D dal Savoia di Castiglione delle Stiviere, oggi Football Club Castiglione. \u00c8 stata tuttavia ripescata dal Comitato Interregionale in virt\u00f9 dei suoi antichi meriti sportivi, e pertanto ha disputato il campionato 2010-11 in Serie D salvandosi con due giornate di anticipo.\nNel corso della stagione 2011-2012 \u00e8 stata acquisita dalla vecchia dirigenza dell'altra squadra cittadina, l'Aquanera Comollo (fallita dopo pochi mesi), rinforzando il suo organico con i giocatori di entrambi i sodalizi sotto la guida di Fabrizio Viassi, gi\u00e0 protagonista della promozione di 8 anni prima. La squadra si piazza al 4\u00ba posto e disputa i play-off del girone A, poi persi in semifinale contro il Santhi\u00e0.\nNella stagione 2012-2013 la Novese arriva terzultima e si salva ai play-out battendo il Verbano di Besozzo (3-0 in casa e 0-2 in trasferta). Nell due stagioni successive (2013-2014 e 2014-2015) i biancazzurri centrano la salvezza diretta.\nNel mese di novembre 2015 l'80% delle quote azionarie del club passa gratuitamente dalla cordata composta da Renato Traverso, Emanuela Giacomello, Marco Taverna, Massimo Provasio, Mauro Bisio a Raffaele Retucci (che da qualche mese gi\u00e0 ricopriva la carica di amministratore unico): la presidenza viene conferita a Gaetano Battiloro. Dei precedenti proprietari il solo Renato Traverso conserva una partecipazione del 20% nel club. A fronte della gratuit\u00e0 della transazione, i due nuovi titolari del club si impegnano a regolarizzare la situazione debitoria sociale.\nLa situazione di l\u00ec a poco peggiora drasticamente: nel corso della stagione 2015-2016 alcuni giocatori cacciati dagli alberghi dove alloggiavano a causa dei ritardi nei pagamenti da parte del club, si accampano a Palazzo Negrone (sede amministrativa della Novese). Il mancato pagamento dei canoni d'affitto e alcuni danni causati alle infrastrutture sono invece le motivazioni che spingono il Comune di Novi Ligure dapprima a limitare e infine a precludere completamente al club l'utilizzo dello stadio Costante Girardengo. Nel mese di febbraio 2016 la Guardia di Finanza irrompe a Palazzo Negrone e sequestra alcuni documenti contabili, conclamando il pesante stato passivo societario. Contestualmente il patr\u00f2n Retucci, domiciliato nel comune di Castellammare di Stabia, risulta irreperibile.\nIn questo quadro problematico la squadra, poco competitiva e demotivata, disputa tutta la stagione nelle retrovie del proprio girone di Serie D (considerando finanche l'ipotesi di ritirarsi) ed infine retrocede in Eccellenza.\nDal 2016: fallimento e ripartenza.\nNell'estate del 2016 l'indisponibilit\u00e0 di un terreno di gioco interno e il dissesto societario spingono la Novese sul punto di cessare l'attivit\u00e0, eventualit\u00e0 scongiurata da una deroga della FIGC che accorda ai biancocelesti pi\u00f9 tempo per onorare i pagamenti e la possibilit\u00e0 di trasferirsi al campo sportivo CentoGrigio di Alessandria: il club viene pertanto regolarmente iscritto al campionato di Eccellenza Piemonte-Valle d'Aosta 2016-2017.\nLa situazione tuttavia non migliora: priva di una guida tecnica e manageriale, con tesserati solo giocatori di categoria juniores, il 28 agosto 2016 la Novese diserta il debutto in Coppa Italia Dilettanti contro l' (che viene pertanto dichiarato vincitore d'ufficio per 3-0), dopo aver invano tentato di chiedere il rinvio del match adducendo a motivazione la parentela di alcuni giocatori col le vittime del terremoto nel Centro Italia. Analoga situazione si verifica ai primi di settembre in occasione delle prime tre gare di Eccellenza contro Benarzole, Olmo e Albese, ove nessun giocatore biancoceleste si presenta ai rispettivi campi di gara, con susseguente irrogazione di ulteriori tre sconfitte a tavolino per 3-0, ammende pecuniarie e tre punti di penalizzazione in classifica.\nDal canto loro nel mese di settembre i proprietari Retucci e Battiloro, nell'annunciare la propria accettazione degli ormai prossimi provvedimenti di radiazione e fallimento del club, imputano la situazione al disinteresse e all'ostruzionismo nei loro confronti da parte dell'amministrazione e della cittadinanza di Novi Ligure, lamentando in particolare di essere stati danneggiati in modo decisivo dalla decisione del municipio di sfrattare il club dallo stadio Costante Girardengo e dall'affiliazione alla FIGC di una nuova societ\u00e0 denominata \"Associazione Sportiva Dilettantistica Settore Giovanile Novese\" (\"ASDSG Novese\"), costituita allo scopo dichiarato di non lasciare Novi priva di un club calcistico organizzato e che aveva contrattualizzato alcuni ex tesserati dell'USD Novese.\nIl 23 settembre, a seguito della mancata presentazione alla gara esterna di campionato in programma il giorno precedente contro il Tortona, la Novese viene ufficialmente estromessa dal campionato di Eccellenza (con annullamento delle tre precedenti sconfitte a tavolino) e radiata dalla FIGC, cessando quindi ufficialmente ogni attivit\u00e0. L'indomani il comitato piemontese della Lega Nazionale Dilettanti ne delibera la classificazione d'ufficio al 18\u00ba posto del girone B di\nEccellenza. Il 7 novembre 2016, a seguito del respingimento della proposta di concordato avanzata dall'amministratore Ciro Miele (incaricato dalla propriet\u00e0), consistente nell'estinguere il debito sociale (quantificato in circa 50\u00a0000 euro) mediante pagamento di cambiali mensili da 500 euro, il Tribunale di Alessandria decreta il fallimento dell'U.S.D. Novese s.r.l., affidandone la liquidazione al curatore Marco Dino Ferrari.\nDopo un anno di sostanziale inattivit\u00e0 (fatte salve le giovanili), nel 2017 \u00e8 proprio la succitata ASDSG Novese a prendere l'iniziativa di proseguire la tradizione sportiva biancoceleste: essa muta dunque denominazione in \"Associazione Sportiva Dilettantistica Novese\", ottiene il diritto di giocare allo stadio Costante Girardengo e si iscrive alla Terza Categoria provinciale alessandrina, non essendo andati in porto precedenti tentativi da parte di altri soggetti di far ripartire il club da una divisione superiore. Tale partecipazione costituisce il livello pi\u00f9 basso mai raggiunto prima di allora dalla Novese nella sua storia.\nA dispetto della maggior tradizione e prestigio della Novese rispetto alla concorrenza, la stagione si rivela mediamente equilibrata: le contendenti principali dei biancocelesti sono la Pizzerie Muchacha di Alessandria e l'Audace Boschese di Bosco Marengo (uniche realt\u00e0 capaci di battere gli scudettati e scalzarli brevemente dal primato in classifica). La squadra, affidata al tecnico Emanuele Balsamo, riesce comunque a mantenere un ruolino di marcia regolare e (in particolare nel girone di ritorno) a insediarsi stabilmente nel ruolo di capolista. La vittoria in campionato e la promozione in Seconda Categoria arrivano per\u00f2 solo il 20 maggio, all\u2019ultima giornata di \"regular season\".\nNella stagione successiva la Novese (dopo aver vanamente tentato, in virt\u00f9 della propria tradizione sportiva, di iscriversi in sovrannumero a una divisione superiore) viene inserita nel girone L di Seconda Categoria piemontese. Nuovamente propostasi quale squadra di vertice, ingaggia un prolungato scontro per il primo posto contro lo Spinetta Marengo e il Sexadium: la stagione regolare viene conclusa al secondo posto alle spalle degli spinettesi. I biancocelesti affrontano quindi i play-off, la cui finale li vede prevalere per 1-0 sul Sexadium, garantendogli l\u2019accesso alla Prima Categoria..\nViene inserita cos\u00ec nel girone G di Prima Categoria Piemonte-Valle d'Aosta. La Novese trascorre tutto il campionato ai vertici del girone chiudendo la stagione, a febbraio, in seguito alla sospensione del campionato a causa dell'emergenza COVID-19, al secondo posto, a due punti dalla Luese prima in classifica. Il 5 agosto 2020 ne viene stabilito il ripescaggio in Promozione per completamento degli organici, ottenendo cos\u00ec la terza promozione consecutiva.\nColori e simboli.\nColori.\nI colori sociali della squadra sono l'azzurro e il bianco. L'aspetto della divisa principale ha conosciuto nel corso degli anni varie soluzioni stilistiche.\nNei primi anni d'esistenza del club la maglia si presentava in tinta unita azzurra, con colletto e risvolti bianchi e lo stemma araldico della citt\u00e0 (\"d'argento alla croce di rosso caricata in cuore da altra croce d'argento\") ricamato sul petto.\nLa divisa pi\u00f9 celebre ed iconicamente legata alla Novese \u00e8 tuttavia quella vestita nell'anno della vittoria dello scudetto: azzurra con una fascia trasversale bianca all'altezza del ventre, entro la quale era ricamata la croce cittadina, con lo scudo privo di bordure e praticamente impercettibile.\nIn altri casi si \u00e8 adottata la tinta unita azzurra (senza aggiunte o finiture particolari) o ancora una soluzione a strisce verticali bicolori di eguale larghezza, mentre il ricamo della croce biancorossa (poi sostituito dallo stemma sociale) si \u00e8 spostato sulla parte sinistra del petto.\nPeculiare fu la soluzione adottata tra il 1973 e il 1974 a seguito della fusione della Novese col Gavi: la maglia si present\u00f2 bianca con una fascia ventrale granata (unendo i colori sociali dei due club antesignani).\nIn occasione del centenario dalla fondazione \u00e8 stata adottata una maglia celeste solcata su tutto il torso da una croce bianca bordata di rosso, decentrata verso la parte sinistra del petto ad intersecare lo stemma.\nLa tinta bianca \u00e8 invece tradizionalmente dominante sulla maglia esterna.\nSimboli ufficiali.\nStemma.\nTra i primi stemmi adottati dalla Novese vi era uno scudo svizzero diviso diagonalmente in due cantoni, uno azzurro e l'altro bianco. Nel cantone azzurro era impresso il monogramma \"USN\" (acronimo della denominazione societaria), mentre nello spazio bianco appariva la croce biancorossa, emblema araldico civico di Novi Ligure. Esso \u00e8 stato altres\u00ec adottato nel 2019 per celebrare il centenario di prima fondazione del club.\nLo stemma sociale storicamente pi\u00f9 longevo e rappresentativo, adottato successivamente, era costituito da un ancile azzurro attraversato da una fascia diagonale bianca con inscritta la denominazione sociale a caratteri dorati; nella parte superiore appariva la croce biancorossa di Novi Ligure, mentre in quella inferiore era apposto lo scudetto tricolore celebrativo dell'unico titolo nazionale vinto dal club, accompagnato dall'anno della vittoria (1922). Tale stemma \u00e8 stato altres\u00ec occasionalmente declinato con alcune varianti nei dettagli: inversione dei colori della croce (tradizionalmente rossa all'esterno e bianca nel cuore), apposizione dell'anno di fondazione (1919) a latere della croce stessa, nonch\u00e9 l'adozione di tonalit\u00e0 pi\u00f9 o meno chiare per lo sfondo azzurro.\nNel 2013 l'emblema venne totalmente ridisegnato: ne risult\u00f2 uno scudo svizzero partito biancazzurro, contenente a sinistra la croce cittadina, a destra la denominazione sociale (disposta in verticale, a caratteri bianchi), l'anno di fondazione scritto in nero entro un rettangolo bianco, lo scudetto corredato dall'anno della vittoria e una stella dorata a cinque punte (alludente alla stella d'oro al merito sportivo concessa alla Novese dal CONI nel 1970).\nLa rifondazione del 2016 \u00e8 coincisa con l'introduzione di un nuovo scudetto, dallo sfondo palato biancazzurro, con la ragione sociale posta in capo e in preminenza il disegno della torre del castello di Novi Ligure, recante su una facciata lo stemma araldico cittadino e su un'altra il motto comunale \"In Novitate Vivam\" (\"vivr\u00f2 nel progresso\").\nStrutture.\nStadio.\nStoricamente la Novese gioca le proprie partite casalinghe presso lo stadio Costante Girardengo di Novi Ligure.\nNel 2016, a seguito del mancato rinnovo della concessione col comune (proprietario dell'impianto), la squadra ha optato per il trasferimento al campo sportivo CentoGrigio di Alessandria, che tuttavia non \u00e8 mai stato adottato \"de facto\" come campo casalingo, giacch\u00e9 la prima squadra non vi ha disputato alcuna partita ufficiale."}
{"id": "19357", "revid": "599013", "url": "https://it.wikipedia.org/wiki?curid=19357", "title": "Kg", "text": ""}
{"id": "19358", "revid": "21880", "url": "https://it.wikipedia.org/wiki?curid=19358", "title": "Crypturellus obsoletus castaneus", "text": ""}
{"id": "19361", "revid": "190914", "url": "https://it.wikipedia.org/wiki?curid=19361", "title": "Nucleosintesi stellare", "text": " \nLa nucleosintesi stellare \u00e8 il termine che indica collettivamente le reazioni nucleari che avvengono all'interno di una stella, con l'effetto di produrre i nuclei degli elementi chimici.\nDescrizione.\nNelle stelle, vengono prodotti tutti gli elementi chimici tranne l'idrogeno, che fa da carburante iniziale. L'elio, bench\u00e9 prodotto in quantit\u00e0, \u00e8 gi\u00e0 presente nell'Universo in grandi percentuali, e la massa apportata dalle stelle \u00e8 contenuta. Per tutti gli altri elementi, compresa la grande maggioranza degli atomi che compongono il nostro pianeta, assenti o presenti in quantit\u00e0 trascurabili nel gas interstellare, le stelle sono le principali responsabili della loro esistenza. In particolare, le stelle di grande massa producono le quantit\u00e0 pi\u00f9 grandi di elementi fino al ferro-56, mentre gli elementi pi\u00f9 pesanti possono essere prodotti in un'esplosione di supernova, che avviene alla fine della vita di una stella di grande massa.\nPer dare un'idea intuitiva del processo, la fusione nucleare che avviene al centro del Sole \u00e8 quasi la stessa di quella di una bomba H. In effetti, ci\u00f2 che accade in una stella \u00e8 paragonabile ad un'esplosione atomica continua contenuta dal suo stesso peso, o equivalentemente ad un reattore a fusione nucleare. All'interno del Sole, vengono fuse 600 milioni di tonnellate di idrogeno \"al secondo\", e di queste 4 milioni di tonnellate vengono convertite in energia pura, secondo la famosa equazione di Einstein E=mc\u00b2.\nTali reazioni furono scoperte in un lungo arco di tempo che inizi\u00f2 all'inizio del XX secolo, quando gli astrofisici si resero conto per la prima volta che l'energia delle reazioni di fusione nucleare erano responsabili della longevit\u00e0 del Sole come fonte di calore e luce. Le spiegazioni precedenti (combustibile chimico, contrazione gravitazionale) erano inadeguate per spiegare l'et\u00e0 di 4,5 miliardi di anni della nostra stella.\nNel 1920, Arthur Eddington, sulla base di precise misure degli atomi da parte di F. W. Aston, fu il primo a suggerire che le stelle ottenessero la loro energia dalla fusione nucleare di idrogeno in elio.\nNel 1928, George Gamow deriv\u00f2 quello che \u00e8 oggi chiamato il \"fattore Gamow\", una formula quanto-meccanica che d\u00e0 la probabilit\u00e0 di portare due nuclei sufficientemente vicini perch\u00e9 la forza nucleare forte possa superare la barriera di Coulomb.\nIl \"fattore Gamow\" fu usato nella decade seguente da Robert Atkinson e Fritz Houtermans, e pi\u00f9 tardi da Gamow stesso e da Edward Teller per calcolare il ritmo a cui le reazioni nucleari si svolgono alle alte temperature che si pensa esistano nell'interno delle stelle. Nel caso del Sole, il calcolo d\u00e0 il risultato esposto pi\u00f9 sopra, assieme al tempo medio necessario perch\u00e9 un certo protone venga fuso: circa 13 miliardi di anni, il che spiega facilmente l'et\u00e0 della nostra stella.\nNel 1939, in un articolo chiamato \"Energy Production in Stars\" (\"Produzione di energia nelle stelle\"), Hans Bethe analizz\u00f2 le differenti possibilit\u00e0 per delle reazioni in cui l'idrogeno viene fuso in elio. Selezion\u00f2 due processi che pensava fossero quelli che effettivamente avvenivano nelle stelle. Il primo, la catena protone-protone, \u00e8 la principale fonte di energia nelle stelle di piccola massa, come il Sole o pi\u00f9 piccole. Il secondo, il ciclo del carbonio-azoto-ossigeno, che era stato considerato anche da Carl von Weizs\u00e4cker nel 1938, \u00e8 importante in stelle pi\u00f9 grandi.\nNegli anni seguenti, furono aggiunti molti dettagli alla teoria di Bethe, come un famoso articolo del 1957 pubblicato da Margaret Burbidge, Geoffrey Burbidge, William Fowler e Fred Hoyle. Tale articolo riassumeva e rifiniva le ricerche precedenti in una visione coerente che era consistente con le abbondanze osservate degli elementi.\nLe reazioni pi\u00f9 importanti sono:\nNucleosintesi dei nuclei pesanti.\nGli elementi oltre il ferro nella tavola periodica non possono formarsi tramite la normale fusione nucleare che avviene nelle stelle. Fino al nichel, la fusione \u00e8 un processo esoergonico (cio\u00e8 produce energia) quindi avviene spontaneamente. Gli elementi del \"gruppo del ferro\" sono quelli che possiedono l'energia di legame maggiore, per cui la fusione di elementi per creare nuclei con numero di massa superiore a quello del nichel non pu\u00f2 avvenire perch\u00e9 assorbirebbe energia. In realt\u00e0, il 52Fe pu\u00f2 catturare un nucleo di elio per dare 56Ni ma \u00e8 l'ultimo passaggio nella catena di cattura dell'elio.\nIl flusso di neutroni all'interno di una stella pu\u00f2 produrre isotopi pi\u00f9 pesanti tramite la cattura di neutroni da parte di nuclei. Gli isotopi cos\u00ec prodotti sono generalmente instabili, cos\u00ec si realizza un equilibrio dinamico che determina il verificarsi di qualsiasi guadagno netto in numero di massa. La probabilit\u00e0 per la creazione di un isotopo \u00e8 solitamente definita in termini di una \"sezione\" per tali processi, ci\u00f2 ha rivelato che c'\u00e8 una sezione sufficiente per la cattura di neutroni per creare isotopi fino al bismuto-209 (il pi\u00f9 pesante isotopo stabile conosciuto). La produzione di altri elementi come rame, argento, oro, zirconio e piombo si ritiene avvenga tramite cattura neutronica. Ci\u00f2 \u00e8 detto \"processo s\" dagli astronomi, che sta per \"slow neutron capture\" (letteralmente: \"cattura neutronica lenta\").\nPer isotopi pi\u00f9 pesanti del 209Bi, il processo S sembra non funzionare. L'attuale opinione \u00e8 che tali isotopi sarebbero formati nelle enormi esplosioni conosciute come supernove. Nelle esplosioni di supernove, viene prodotto un grande flusso di neutroni ad alta energia e i nuclei bombardati con tali neutroni aumentano la loro massa un'unit\u00e0 alla volta per produrre i nuclei pesanti. Questo processo apparentemente procede molto rapidamente, durante queste esplosioni, ed \u00e8 chiamato \"processo r\" che sta per \"rapid neutron capture\" (letteralmente: \"cattura neutronica rapida\"). Tale processo deve avvenire molto rapidamente, in modo che i prodotti intermedi non abbiano il tempo di decadere.\nCon un ampio eccesso di neutroni, questi nuclei si disintegrerebbero nuovamente in nuclei pi\u00f9 leggeri se non fosse che il grande flusso di neutrini rende possibile la conversione di neutroni in protoni secondo la forza debole nei nuclei.\nGli strati contenenti gli elementi pesanti possono essere espulsi dalla esplosione della supernova, e fornire la materia prima di elementi pesanti nelle distanti nuvole di idrogeno che poi condenseranno per formare nuove stelle."}
{"id": "19362", "revid": "21880", "url": "https://it.wikipedia.org/wiki?curid=19362", "title": "Crypturellus obsoletus hypochracea", "text": ""}
{"id": "19365", "revid": "123983895", "url": "https://it.wikipedia.org/wiki?curid=19365", "title": "Processo tre alfa", "text": "Il processo tre alfa \u00e8 il processo per cui tre nuclei di elio (particella \u03b1) sono alla fine trasformati in carbonio dopo una complessa serie di reazioni nucleari che passa attraverso la sintesi del berillio-8, che \u00e8 una reazione endotermica cio\u00e8 assorbe energia dal plasma. Fa parte delle reazioni nucleari della nucleosintesi stellare, e si pensa sia che il passaggio dal ciclo CNO al processo tre alfa sia connesso con la fase di pulsazione che attraversano alcune stelle chiamate cefeidi.\nReazioni.\nQuesta reazione di fusione nucleare pu\u00f2 avvenire solo in ambienti che siano ricchi di elio, sottoposti a pressioni elevate e a temperature superiori a 100.000.000 gradi. Avviene solo quindi all'interno di stelle in stadio di evoluzione avanzato, dove l'elio prodotto dalla catena protone-protone e dal ciclo del carbonio-azoto si \u00e8 accumulato al centro della stella. Poich\u00e9 l'elio inizialmente non produce energia, la stella collassa finch\u00e9 la temperatura al centro non raggiunge i ~100\u00d7106 K necessari perch\u00e9 inizi la fusione dell'elio, che d\u00e0 luogo alla formazione di 8Be, secondo la seguente reazione:\nLa prima reazione \u00e8 endotermica, mentre la seconda \u00e8 esotermica. Pertanto l'energia netta complessivamente rilasciata dal processo \u00e8 di 7,275\u00a0MeV.\nIl 8Be prodotto nel primo passo \u00e8 instabile, e decade in due nuclei di elio in 2,6\u00d710\u221216 secondi. Ma nelle condizioni che permettono la fusione dell'elio si forma una piccola abbondanza di 8Be in equilibrio. La cattura di un'altra particella alfa conduce quindi al 12C. Questa conversione di tre particelle alfa in 12C \u00e8 chiamato il processo tre alfa.\nLa cinetica di reazione di questo processo \u00e8 molto lenta a causa dell'instabilit\u00e0 del 8Be ed \u00e8 quindi necessario un lungo periodo di tempo per dare luogo alla produzione di carbonio a partire da una iniziale atmosfera di idrogeno. Una conseguenza \u00e8 che il carbonio non pot\u00e9 formarsi al momento del Big Bang, perch\u00e9 la temperatura dell'universo scese troppo rapidamente al di sotto di quella necessaria per la fusione dell'elio.\nOrdinariamente, le probabilit\u00e0 di questa reazione sarebbero estremamente piccole. Ma il berillio-8 ha quasi la stessa energia di due particelle alfa. Nel secondo passo, 8Be + 4He hanno quasi lo stesso livello energetico dello stato eccitato del 12C. Queste risonanze aumentano notevolmente la probabilit\u00e0 che una particella alfa incidente si combini col berillio-8 per formare un nucleo di carbonio.\nCome reazione collaterale del processo, un nucleo di carbonio si pu\u00f2 fondere con un altro nucleo di elio per produrre un isotopo stabile dell'ossigeno e rilasciare energia:\nAspetti storici e concettuali.\nChe l'esistenza stabile del carbonio dipenda da livelli energetici dei nuclei atomici collocati esattamente nel punto e col valore necessario - rispetto a numerosi altri fisicamente possibili e almeno altrettanto probabili - fu ipotesi avanzata, con accurata predizione dei fattori suindicati, per primo e unicamente dall'astrofisico Fred Hoyle (negli anni iniziali del 1950), ispirato dai processi atomici interni alle stelle negli studi relativi soprattutto alla classe delle \"giganti rosse\". Tale ipotesi predittiva di Hoyle fu, circa tre anni dopo, verificata e confermata sperimentalmente nei laboratori del \"Caltech\" dal fisico nucleare con cui aveva collaborato: William A.Fowler. Questi segu\u00ec applicativamente quest'idea nella propria ricerca, impresa che gli valse il \"Nobel\". All'epoca, e almeno fino ai primi anni '60, la collaborazione tra fisici sperimentali e astronomi era pi\u00f9 consueta e sinergica di ora in quanto con l'osservazione dei corpi celesti e stellari, dei relativi spettri elettromagnetici e fasi di sviluppo, si cercava ancora di capire molti meccanismi sulla produzione di elementi atomici, della loro diffusione (o \"abbondanze\") e conseguenze naturali sia rispetto all'ambiente terrestre e interplanetario che all'insieme cosmico. La scoperta di questa \" risonanza\" \u00e8 giudicata dai simpatizzanti del principio antropico uno fra i vari e rilevanti argomenti a sostegno della loro concezione, in quanto interamente predetta e pensata per esplicare l'apparire della vita e quindi della specie umana. Ma pur se padre teorico della scoperta del \"processo\" Hoyle non ader\u00ec mai al \"principio antropico\" (le cui formulazioni significative son comunque posteriori a detta intuizione). Egli ponder\u00f2 la scelta dell'ipotesi col discrimine della sua finalit\u00e0 biologica (ponendo cos\u00ec la biosfera quale dato effettuale da cui utilmente partire per programmare la linea di ricerca) inquadrandola poi (considerando le regolarit\u00e0 e la generale calibrazione delle leggi fisiche globali come le \"costanti di accoppiamento\") in ci\u00f2 che fu la sua peculiare visione della genesi biochimica planetaria: cio\u00e8 una sorta d'ingegneria cosmica basata su una \"pansperm\u00eca\" parzialmente variante dall'idea di Svante August Arrhenius.no \nIn contrasto con la maggioranza accademica Hoyle sostenne l'ipotesi d'un \"disegno intelligente\" (come in genere viene definito questo tipo d'approccio), attuato da intelligenze extraterrestri progressivamente evolutesi, distribuite e operanti all'interno dell'universo considerato \"stazionario\", ossia senza inizio temporale e spazialmente illimitato. Proprio tale infinit\u00e0 cosmica avrebbe permesso la presenza di entit\u00e0 superiori, figlie e promotrici di uno sviluppo scientifico e tecnologico cos\u00ec elevato in quanto senza termine e senza inizio determinabile. In questo contesto l'eventuale immagine d'una divinit\u00e0 creatrice e causa prima non \u00e8 contemplata, o comunque tenuta sullo sfondo e priva di connotati religiosi, differenziando tale modello dal pi\u00f9 semplicistico \"creazionismo\".\nVa precisato che questa originale prospettiva paradigmatica Hoyle la matur\u00f2 nel tempo, e non \u00e8 simultanea alla sua teorizzazione del \"processo triplo alfa\".\nAnche il noto fisico e accademico Paul Davies (pur scostandosi dalla tesi di Hoyle) valuta questo processo nucleare cos\u00ec peculiare da richiedere interpretazioni epistemologiche oltre alla sola fisica empirica e descrittiva. Egli ribadisce che il processo, coincidendo con la produzione del carbonio e specificando quanto questo risulti efficiente per permettere forme organiche e cerebrali abbastanza complesse, possa legittimamente considerarsi un indizio per ritenere la funzione vitale, e (quale suo conseguente stadio evolutivo) l'intelligenza, parte integrante delle leggi fisiche connaturali all'universo. Genesi e sviluppo della vita sarebbero dunque, pur se non preordinati da menti superiori, fenomeni emergenti necessari e non casuali, insiti logicamente nei meccanismi che regolano la costituzione del cosmo. Cos\u00ec anche la coscienza sosterrebbe un ruolo significativo e attivo per l'assetto naturale globale: al proposito l'Autore si allaccia, espressamente citandola, alla celebre ipotesi che Eugene Wigner elabor\u00f2 con motivazioni quantistiche. Ci\u00f2 lo porta a concludere che, in presenza di sufficienti pianeti extrasolari con condizioni adatte, forme esobiologiche ed eventuali civilt\u00e0 extraterrestri non dovrebbero rappresentare un fenomeno troppo raro.\nNucleosintesi stellare.\nIl passo successivo della fusione, in cui l'ossigeno si combina con una particella alfa per formare il neon, \u00e8 molto pi\u00f9 difficile a causa delle regole sullo spin nucleare. Si crea quindi una situazione in cui la nucleosintesi stellare produce grandi quantit\u00e0 di carbonio e ossigeno, ma solo una piccola frazione di questi elementi \u00e8 convertita in neon e in elementi pi\u00f9 pesanti.\nIl processo di fusione nucleare permette la produzione degli elementi fino al nichel, che successivamente decade in ferro. Gli elementi pi\u00f9 pesanti del nichel sono invece il risultato della cattura neutronica. Il processo di cattura lenta (Processo S), porta alla produzione di circa met\u00e0 degli elementi pesanti. I rimanenti sono il risultato del processo di cattura rapida (Processo R), legato al collasso delle supernove."}
{"id": "19366", "revid": "120921088", "url": "https://it.wikipedia.org/wiki?curid=19366", "title": "Competizione", "text": "La competizione o sinnecrosi si pu\u00f2 definire come un'interazione biologica tra organismi o specie per la quale l'attitudine (o adeguamento biologico) di uno \u00e8 ridotta a causa della presenza dell'altro. Esiste una limitazione della quantit\u00e0 di perlomeno una risorsa usata da entrambi gli organismi o specie; tale risorsa pu\u00f2 essere cibo, acqua, territorio, possibilit\u00e0 di accoppiamento.\nTanto dentro una specie quanto fra specie differenti \u00e8 un argomento importante dell'ecologia, specialmente dell'ecologia di comunit\u00e0. \u00c8 uno dei vari fattori biotici e abiotici che colpiscono la struttura delle comunit\u00e0 ecologiche: fra membri della stessa specie si chiama competizione intraspecifica e quella che ha luogo tra membri di differenti specie \u00e8 la competizione interspecifica. \nNon sempre \u00e8 un fenomeno semplice e diretto, ma pu\u00f2 succedere anche in modo indiretto.\nSecondo il principio di esclusione competitiva le specie meno atte a competere devono adattarsi o, altrimenti, sono costrette ad estinguersi. Secondo la teoria dell'evoluzione la competizione dentro una specie e tra specie gioca un ruolo fondamentale nella selezione naturale.\nTipi di competizione.\nI termini seguenti descrivono i meccanismi biologici attraverso i quali ha luogo la competizione. Questi meccanismi possono essere tanto diretti quanto indiretti e si applicano alla competizione sia intraspecifica che interspecifica.\nCompetizione per interferenza.\nSuccede direttamente tra individui durante l'atto di aggressione, ecc. quando un individuo interferisce con gli altri per il cibo, la sopravvivenza, la riproduzione o per stabilirsi in una porzione dell'habitat.\nCompetizione per sfruttamento.\nSuccede indirettamente a causa di risorsa limitata comune che agisce come un intermediario. Per esempio, l'uso di una risorsa per alcuni causa la scarsit\u00e0 per altri o, anche la competizione per lo spazio.\nCompetizione apparente.\nSuccede indirettamente quando due specie, per esempio, sono prede di un predatore comune. In tal caso c'\u00e8 competizione per lo spazio libero dei predatori.\nPer specie.\nCompetizione intraspecifica.\nLa competizione intraspecifica si verifica quando i membri della stessa specie sono necessitati a fare uso della stessa risorsa di un ecosistema, come per esempio un territorio o dei luoghi dove costruire i dei nidi.\nAltro esempio \u00e8 quello degli alberi che crescono vicino agli altri e che competono per la luce, l'acqua e i nutrienti. Il risultato \u00e8 che si avranno meno risorse disponibili per gli alberi circostanti, i quali cresceranno in misura inferiore in tali condizioni. Un adattamento a tale situazione \u00e8 quello di sviluppare maggiore altezza e radici pi\u00f9 profonde ed estese. Questo \u00e8 esempio tanto di competizione \"intra-\" quanto \"inter-\"specifica.\nCompetizione interspecifica.\nLa competizione interspecifica si ha tra individui di differenti specie che condividono una risorsa comune nella stessa area. Se la risorsa non \u00e8 sufficiente per mantenere entrambe le popolazioni, il risultato \u00e8 una riduzione nella fertilit\u00e0, la crescita e la sopravvivenza di una o pi\u00f9 specie. La competizione interspecifica pu\u00f2 alterare le popolazioni, le comunit\u00e0 e l'evoluzione delle specie incluse. Per esempio, i leoni e i ghepardi e le loro prede in Africa. Tutti si alimentano delle stesse prede e a volte vengono a trovarsi in conflitto.\nStrategie evolutive.\nIn termini evolutivi la competizione si relaziona al concetto di selezione r/K che si riferisce alla selezione naturale di tratti che facilitano l'esito in certi ambienti. La teoria \u00e8 derivata dagli studi fatti sulla biogeografia delle isole realizzati dagli ecologi Robert MacArthur e E. O. Wilson."}
{"id": "19367", "revid": "1718925", "url": "https://it.wikipedia.org/wiki?curid=19367", "title": "Festa dei lavoratori", "text": "La Festa dei lavoratori viene celebrata il 1\u00ba maggio di ogni anno in molti paesi del mondo, per ricordare tutte le lotte per i diritti dei lavoratori, originariamente nate per la riduzione della giornata lavorativa.\nStoria.\nLe prime origini, nell'Illinois.\nLa festa dei lavoratori affonda le sue radici in un periodo di significative e frequenti manifestazioni per i diritti degli operai delle fabbriche durante la Rivoluzione industriale negli Stati Uniti d'America, guidate dall'Associazione dell'Ordine dei Cavalieri del Lavoro americani, i \"Knights of Labor\".\nNel 1866, fu approvata a Chicago, in Illinois, la prima legge delle otto ore lavorative giornaliere, legge che entr\u00f2 in vigore soltanto l'anno dopo, il 1\u00ba maggio 1867, giorno nel quale fu organizzata un'importante manifestazione, con almeno diecimila partecipanti.\nLa notizia giunse anche in Europa, dove nei primi giorni di settembre 1864 era nata a Londra la \"Prima Internazionale\", ovvero l'Associazione internazionale dei lavoratori, molto vicina ai primi movimenti socialisti e marxisti dell'epoca.\nLe otto ore lavorative.\nLa conquista delle otto ore lavorative, iniziata il 1\u00ba maggio 1867 soltanto nello stato dell'Illinois, ebbe una successiva espansione lenta e graduale in tutto il territorio statunitense. Ancora nel 1882, nella citt\u00e0 di New York, fu organizzata una importante protesta il 5 settembre, mentre due anni dopo, nel 1884, in un'analoga manifestazione americana, gli stessi \"Knights of Labor\" approvarono una risoluzione affinch\u00e9 l'evento di protesta avesse una ricorrenza annuale, senza per\u00f2 proporre ancora una data ufficiale nell'Illinois.\nLa rivolta di Chicago e il 1\u00ba maggio.\nIl 1\u00ba maggio 1886, in occasione del 19\u00ba anniversario dell'entrata in vigore della legge dell'Illinois sulle otto ore lavorative, fu deciso dalla \"Federation of Organized Trades and Labour Unions\" come il giorno di scadenza limite per estendere tale legge in tutto il territorio americano, pena l'astensione dal lavoro, con uno sciopero generale a oltranza.\nIn quel giorno, anche Chicago partecip\u00f2 allo sciopero generale, in particolare la fabbrica di mietitrici McCormick. La polizia, chiamata a reprimere l'assembramento, spar\u00f2 sui manifestanti, uccidendone due e ferendone diversi altri. Per protestare contro la brutalit\u00e0 delle forze dell'ordine, gli anarchici locali organizzarono una manifestazione da tenersi nell'Haymarket Square, la piazza che normalmente ospitava il mercato delle macchine agricole. Questi fatti ebbero il loro culmine il 4 maggio, quando da una traversa fu lanciata una bomba che provoc\u00f2 la morte di sei poliziotti e il ferimento di una cinquantina. A quel punto la polizia spar\u00f2 sui manifestanti. Nessuno ha mai saputo n\u00e9 il numero delle vittime n\u00e9 chi sia stato a lanciare la bomba. Fu il primo attentato alla dinamite nella storia degli Stati Uniti.\nIl 20 agosto 1887 fu emessa la sentenza del tribunale: August Spies, Michael Schwab, Samuel Fielden, Albert R. Parsons, Adolph Fischer, George Engel e Louis Lingg furono condannati a morte (in seguito a pressioni internazionali la condanna a morte di Fielden e Schwab fu commutata in ergastolo; il cancelliere Otto von Bismarck proib\u00ec tutte le manifestazioni in favore degli accusati di Haymarket); Oscar W. Neebe a reclusione per 15 anni. Otto uomini vennero condannati per essere anarchici, e sette di loro condannati a morte.\nL'11 novembre 1887, i condannati furono tutti impiccati a Chicago. Le ultime parole pronunciate furono:\nLa data del 1\u00ba maggio si diffonde nel mondo.\nNel 1887, l'allora presidente degli Stati Uniti d'America, Grover Cleveland, ritenne che il giorno 1\u00ba maggio avrebbe potuto costituire un'opportunit\u00e0 per commemorare i sanguinosi episodi di Chicago. Successivamente, temendo che la commemorazione potesse rafforzare eccessivamente il nascente socialismo, spost\u00f2 l'oggetto della festivit\u00e0 sull'antica Organizzazione dei Cavalieri del Lavoro. Tuttavia, gi\u00e0 pochi giorni dopo il sacrificio dei cosiddetti \"Martiri di Chicago,\" gli stessi lavoratori della citt\u00e0 statunitense tennero un'imponente manifestazione a lutto, prova che le idee socialiste non erano affatto morte.\nLe notizie degli eventi tragici di Chicago si estesero anche in altri stati di tutto il continente americano, per poi estendersi anche in Europa. La data del 1\u00ba maggio fu adottata ad esempio in Canada, soltanto nel 1894, sebbene il concetto di festa del lavoro sia in questo caso riferita a precedenti marce di lavoratori tenutesi a Toronto e Ottawa nel 1872.\nAl Congresso Internazionale di Parigi del 1889, che diede il via alla Seconda Internazionale, il giorno 1\u00ba maggio fu dichiarato ufficialmente come la Festa Internazionale dei Lavoratori, e fu adottata da molti paesi nel mondo.\nDall'altra parte dell'emisfero terrestre, come ad esempio in Australia, la commemorazione ricorda la \"Festa delle Otto Ore\" (lavorative). Tuttavia, nella zona del Queensland, se inizialmente si usava celebrarla sempre il giorno 1\u00ba maggio, in epoche pi\u00f9 recenti e anche in altre zone australiane si usa farla cadere il primo luned\u00ec di maggio, oppure di marzo, ma anche ottobre.\nLa commemorazione fu poi ripresa anche dal mondo cattolico: il 1\u00ba maggio 1955, papa Pio XII istitu\u00ec per tutta la Chiesa cattolica la festa di San Giuseppe lavoratore, perch\u00e9 tale data potesse essere condivisa a pieno titolo anche dai lavoratori cattolici.\nLa Festa dei lavoratori in Italia.\nIn Italia, appena si diffuse la notizia dell'assassinio degli esponenti anarchici di Chicago nel 1888, il popolo livornese si rivolt\u00f2 prima contro le navi statunitensi ancorate nel porto, e poi contro la Questura della stessa citt\u00e0, dove si diceva che si fosse rifugiato il console degli Stati Uniti. Soltanto dopo decenni di battaglie operaie e lotte sindacali, le otto ore lavorative verranno dichiarate legali soltanto con il Regio decreto legge n. 692 del 1923 (Governo Mussolini).\nLa decisione in Europa in merito alla festivit\u00e0 del 1\u00ba maggio, ufficializzata dai delegati socialisti della Seconda Internazionale riuniti a Parigi nel 1889, fu ratificata in Italia soltanto due anni dopo. La rivista \"La Rivendicazione\", pubblicata a Forl\u00ec, cominciava cos\u00ec l'articolo \"Per primo maggio\", uscito il 26 aprile 1890: \u00abIl primo maggio \u00e8 come parola magica che corre di bocca in bocca, che rallegra gli animi di tutti i lavoratori del mondo, \u00e8 parola d'ordine che si scambia fra quanti si interessano al proprio miglioramento\u00bb..\nTra le prime documentazioni filmate della festa in Italia, il produttore cinematografico Cataldo Balducci presenta il documentario \"Grandiosa manifestazione per il primo maggio 1913 ad Andria\" (indetta dalle classi operaie) che riprende la festa in sette quadri, e si pu\u00f2 \u2013 cos\u00ec \u2013 vedere il corteo che percorre le strade affollate della Citt\u00e0: gli uomini, tutti con il cappello, seguono la banda che suona, con alcune bandiere.\nDurante il Fascismo.\nDurante il ventennio fascista, a partire dal 1924, la celebrazione fu anticipata al 21 aprile, in coincidenza con il Natale di Roma, divenendo per la prima volta giorno festivo con la denominazione \"Natale di Roma \u2013 Festa del lavoro\". Fu poi riportata al primo maggio dopo la fine del conflitto mondiale, nel 1945, mantenendo lo \"status\" di giorno festivo.\nLa strage di Portella della Ginestra.\nIl 1\u00ba maggio 1947 la ricorrenza venne funestata dall'eccidio di Portella della Ginestra (PA), nella quale la banda criminale di Salvatore Giuliano spar\u00f2 su un corteo di circa duemila lavoratori in festa, uccidendone quattordici (di cui undici sul momento) e ferendone una cinquantina. Alcune fonti complottistiche sostengono che tale sparatoria sarebbe stata organizzata dai servizi segreti italiani, con lo scopo di accusare il bandito Giuliano e screditarlo agli occhi dei cittadini.\nIl concertone di San Giovanni in Laterano.\nDal 1990, i sindacati confederali CGIL, CISL e UIL, in collaborazione con il comune di Roma, hanno istituito un grande concerto per celebrare il primo maggio, rivolto soprattutto ai giovani: la manifestazione si tiene a Roma, in piazza di San Giovanni in Laterano, dal pomeriggio alla notte, con la partecipazione di molti gruppi musicali e cantanti, ed \u00e8 seguita da centinaia di migliaia di persone, oltre a essere trasmessa in diretta televisiva dalla Rai.\nLa Festa dei lavoratori nel mondo.\nNei seguenti paesi la Festa dei lavoratori \u00e8 festa ufficiale nazionale. In alcuni paesi, come nei Paesi Bassi e Danimarca, non \u00e8 festa ufficiale nonostante esistano alcune celebrazioni in occasione del Primo maggio."}
{"id": "19370", "revid": "2184720", "url": "https://it.wikipedia.org/wiki?curid=19370", "title": "Vinicio Capossela", "text": "\u00c8 uno tra gli artisti con il maggior numero di riconoscimenti da parte del Club Tenco, con quattro Targhe Tenco e un Premio Tenco alla carriera. Ha inoltre vinto due volte il Premio Lunezia nel 2006 e nel 2017.\nInizia a scrivere canzoni partendo dagli spunti che la vita gli riserva, e man mano amplia il suo immaginario compositivo mescolando gli episodi biografici ai temi che riguardano, pi\u00f9 in generale, l\u2019uomo, come il mito, la poesia e il racconto. Caratteristica centrale della sua ricerca \u00e8 l\u2019attenzione alla rappresentazione dell'opera in forma di spettacolo, che fa confluire nel suo percorso artistico anche radio, letteratura e cinema.\nBiografia.\nGli anni Novanta.\nNato in Germania, da genitori originari dell'Irpinia (il padre, Vito, \u00e8 di Calitri, la madre di Andretta), viene chiamato \"Vinicio\", pur non essendo questo uno dei nomi della tradizione familiare, come omaggio al celebre fisarmonicista Vinicio, autore di molti dischi per la Durium negli anni sessanta, di cui il padre \u00e8 fan.\nTorna poco dopo in Italia con la famiglia e si stabilisce a Scandiano in provincia di Reggio Emilia dove tuttora ha la residenza. Cresce artisticamente nei circuiti underground dell'Emilia-Romagna, fino ad essere notato da Francesco Guccini, che lo porta al Club Tenco che lo lancia.\nDebutta nel 1990 sotto l'egida di Renzo Fantini (Paolo Conte, Francesco Guccini) con \"All'una e trentacinque circa\", che si aggiudica la Targa Tenco per la migliore opera prima (in ex aequo con Passa la bellezza di Mauro Pagani). Fantini produrr\u00e0 i primi 4 album di Capossela.\nL'anno successivo esce \"Mod\u00ec\", che prende il titolo dall'omonima canzone dedicata al pittore Amedeo Modigliani, una ballata lenta e commovente in cui si racconta la storia d'amore tra lo stesso pittore livornese e Jeanne H\u00e9buterne, vicenda che viene osservata dal punto di vista soggettivo della donna. Tra gli altri brani dell'album figura \"\u2026 e allora mambo\", titolo di coda del film \"Non chiamarmi Omar\" (nel quale lo stesso Capossela recita una parte), che successivamente far\u00e0 parte della colonna sonora dell'omonimo film con Luca Bizzarri e Paolo Kessisoglu.Nel 1993 si trasferisce dall'Emilia (dove \u00e8 cresciuto tra Scandiano, Modena, Parma e Reggio Emilia) a Milano, dove conosce Vincenzo Costantino Cinaski e Paolo Rossi con il quale collabora negli spettacoli \"Pop e rebelot\" e \"Milanin Milanon\" (1994). Per queste prime incursioni nel mondo teatrale Capossela scrive \"Pioggia di novembre\" e \"Decervellamento\", che saranno inserite rispettivamente nei dischi Il ballo di San Vito (1996) e Canzoni a manovella (2000).\nNel 1994 pubblica il terzo album \"Camera a sud\", che gli consente di affermarsi in Italia e all'estero: nel 1995 il tour di promozione lo porta infatti a Parigi, dove raggiunge un prestigioso sold out al \"Theatre de la Ville\". Il disco \u00e8 trainato dal successo del brano \"Che coss'\u00e8 l'amor\", inserito nella colonna sonora de \"L'ora di religione\" di Marco Bellocchio e in quella del primo film con Aldo Giovanni e Giacomo e Marina Massironi, \"Tre uomini e una gamba.\"\nNello stesso anno scrive alcuni brani per \"Il Circo di Paolo Rossi\", come il \"Tanco dei furiosi\" e una prima versione della canzone \"Al veglione\", inserita l'anno successivo ne Il ballo di San Vito, il disco pi\u00f9 aderente alla vita del suo autore, \u00abuna vicenda pi\u00f9 personale delle altre\u00bb. Il lavoro, che ospita il chitarrista Marc Ribot (Tom Waits, Elvis Costello), contiene riferimenti immaginifici e rimandi alle sue vicende personali, raccontate nel momento stesso in cui succedono. Con canzoni come \"Accolita dei rancorosi\" \u2013 liberamente tratto dal libro \"La confraternita del Chianti\" di John Fante \u2013 con \"L'affondamento del Cinastic\" (che narra il fallimentare esperimento del caff\u00e8 letterario Chinasky di San Giuliano Milanese) e con \"Corvo Torvo\", probabilmente ispirato al \"Racconto dell'economo\" dai celeberrimi \"Racconti di Canterbury\" di Geoffrey Chaucer, questo album rivela una palese \"contaminazione\" letteraria. In particolare \u00e8 evidente la fortissima influenza del cantautore americano Tom Waits, influenza gi\u00e0 presente nei dischi precedenti e che continuer\u00e0 a contrassegnare fortemente Capossela, in studio e dal vivo.\nNel 1997 continua la collaborazione con Paolo Rossi, per il quale firma la sigla del programma tv, \"Scat\u00e0 Scat\u00e0 (Scatafascio)\". Proprio nel 1997 comincia una serie di reading dedicati a John Fante con Vincenzo Costantino Cinaski. Durante il lungo tour di promozione del quarto disco, Capossela registra la data di Padova per \"Liveinvolvo\" del 1998, che sar\u00e0 pubblicato in formato home video. A questo progetto partecipa la Ko\u010dani Orkestar di Naet Veliov, resa celebre dal film \"Il tempo dei gitani\" di Emir Kusturica.\nDurante un viaggio tra Grecia, Macedonia e Turchia, avviene il primo incontro di Capossela con il rebetiko, oggetto del racconto \"Il girone dei rebetici\" inserito nel primo romanzo \"Non si muore tutte le mattine\" (2004). Pochi mesi dopo Capossela intitoler\u00e0 il tour \"Come una parata, come in un addio\", riprendendo le parole della canzone \"Contratto per Karelias\", ispirata al brano rebetiko \"Fragosyriani\" di Markos Vamvakaris (1935). Il 1998 \u00e8 anche l'anno in cui comincia la stesura de \"Il paese dei Coppoloni\", che verr\u00e0 pubblicato dopo una gestazione di 17 anni, e il giro dei \"Concerti per le feste\", che interromper\u00e0 nel 2013 per poi riprenderlo nel 2017. Nell\u2019estate 1999 si svolge il tour \"Parole d\u2019altrove\", durante il quale esegue versioni italiane di tanghi di autori amati come Goyeneche e An\u00edbal Troilo. Infine, sonorizza la pellicola \"Tempi moderni\" di Charlie Chaplin.\nGli anni Duemila.\nSanto Nicola, \"Canzoni a manovella\", il primo romanzo.\nNel 2000 collabora con Philippe Eidel nel disco \"Renaissance\", in cui il compositore belga musica alcune rime di Michelangelo Buonarroti cantate da interpreti italiani (tra cui anche Lucio Dalla e Lucilla Galeazzi); questo episodio confluir\u00e0, nel 2007, in un progetto personale sui componimenti del Buonarroti.\nDopo un anno di gestazione esce Canzoni a manovella, svolta tematica nel percorso di Capossela, che si dedica a temi pi\u00f9 universali, ispirati alla grande letteratura. Il disco, pubblicato nell'autunno del 2000, vince la Targa Tenco 2001 come miglior album dell'anno, a pari merito con Amore nel pomeriggio di Francesco De Gregori. Degne di rilievo sono la canzone d'apertura, \"Bardam\u00f9\", ispirata al protagonista del celeberrimo \"Viaggio al termine della notte\" di Louis-Ferdinand C\u00e9line, \"Decervellamento\", anch'essa presente, seppur con qualche modifica, nella trasmissione \"Il laureato\", \"Contratto per Karelias\", un brano rebetiko tradotto dall'originale greco di Markos Vamvakaris dal nome \u03a6\u03c1\u03b1\u03b3\u03ba\u03bf\u03c3\u03c5\u03c1\u03b9\u03b1\u03bd\u03ae, \"Con una rosa\", rielaborazione del racconto \"L'usignolo e la rosa\" di Oscar Wilde.\nNel 2001 \u00e8 ospite a \"Satyricon\" di Daniele Luttazzi, nel quale, dopo aver parlato, tra le altre cose, dell'album \"Canzoni a manovella\", delle sue origini e di patafisica, esegue \"Con una rosa\", un pezzo tratto dal suo ultimo album.\nNel febbraio 2002, durante una gita ad Apricena, incontra per la prima volta Matteo Salvatore; i due terranno un concerto assieme nell'estate dello stesso anno alle cave di Apricena per la rassegna \"Suoni in cava\". Nell'ottobre 2002 Capossela torna ospite al Premio Tenco con un set dedicato a versioni italiane di tanghi a cui lavora dal 1999.\nDurante le feste di Natale del 2002 scrive e registra \"I cerini di Santo Nicola\", racconto trasmesso su Rai Radio 2 il 25 dicembre. Comincia cos\u00ec il secondo tour di concerti natalizi, dedicato proprio alla figura di Santo Nicola. Nel 2003 esce la raccolta L'indispensabile, assemblata tra 2001 e 2002, contenente la reinterpretazione di \"Si \u00e8 spento il sole\" di Adriano Celentano. \u00c8 anche l'anno in cui Capossela partecipa per la prima volta al Concerto del Primo Maggio in piazza San Giovanni, comincia a lavorare al suo primo romanzo \"Non si muore tutte le mattine\", scrive e registra per la prima volta \"Canzoni della cupa\", progetto ripreso pi\u00f9 volte e pubblicato 13 anni dopo. \u00c8 ancora ospite al Premio Tenco con un set dedicato alle \"Rime\" di Michelangelo in compagnia di Mario Brunello. Poco dopo l'uscita di \"Non si muore tutte le mattine\" comincia un lavoro sui reading musicati estratti dal libro, che vede la luce nell'autunno 2004 con il titolo \"Radiocapitolazioni\". Queste letture sonorizzate, registrate con Marco Tagliola, vengono trasmesse da Rai Radio 3 in 15 puntate. Vi \u00e8 anche un reading musicato realizzato al Teatro Valli di Reggio Emilia.\n\"Ovunque proteggi\".\nNel 2005 si dedica principalmente alla scrittura e alla registrazione del nuovo disco \"Ovunque proteggi\", che esce a gennaio 2006; continua la collaborazione con Marc Ribot, gi\u00e0 alle chitarre nei due dischi precedenti. Dopo un tour estivo nelle arene di pietra (finito nel DVD live Nel niente sotto il sole), Capossela celebra il successo del suo disco con un memorabile concerto al Pincio, all'alba della notte bianca di Roma\nDall'album vengono estratti come singoli radiofonici i brani \"Ovunque proteggi\", \"Brucia Troia\", \"Medusa Cha Cha Cha\" e \"Dalla Parte di Spessotto\". L'album ottiene ottimi riscontri di vendite, raggiungendo il secondo posto nella classifica di vendita dopo pochi giorni dalla sua pubblicazione. \"Ovunque proteggi\" vince la Targa Tenco come miglior album dell'anno, e viene portato in tour anche all'estero.\nLe \"Rime\" di Michelangelo e \"Da solo\".\nNella primavera del 2007 musica sette sonetti di Michelangelo, che vengono eseguiti con Mario Brunello e un quartetto di viole da gamba guidato da Paolo Pandolfo a Firenze, nella Galleria dell'Accademia. Il progetto, parte della rassegna \u201cGenio fiorentino\u201d, prende il titolo \"Fuggite, amanti, amor\u00a0\u2013 Rime e lamentazioni per Michelangelo\" e comprende anche gli inediti \"Noli me tangere\" e \"Cosa ha fatto la vita al nostro volto\". Il progetto ha conosciuto anche cinque concerti dal vivo, tra cui all\u2019Auditorium di Roma e agli Arcimboldi di Milano.\nA distanza di 9 anni dalla prima bozza, riprende \"Il paese dei Coppoloni\" e, parallelamente, continua a lavorare su \"Canzoni della cupa\". Riceve la cittadinanza onoraria della citt\u00e0 di Calitri, di cui \u00e8 originiario il padre Vito, e tiene il primo concerto con la Banda della Posta, di cui produrr\u00e0 un disco nel 2012. l 18 agosto 2008 per protestare contro la decisione del Governo Berlusconi di creare una discarica sull'Altopiano del Formicoso in localit\u00e0 Pero Spaccone, tiene un concerto ad Andretta (paese nat\u00eco della madre) per sostenere la causa delle popolazioni locali riguardo alla crisi dei rifiuti in Campania. Durante il concerto, oltre alle canzoni del suo repertorio si \u00e8 divertito a leggere e cantare stornelli e canti popolari dell'Alta Irpinia e alcune reinterpretazioni di Matteo Salvatore insieme agli amici della banda della posta di Calitri (formata da Matalena, Tottacreta, il Parrucchiere e Rocco Briuolo) e \"Ciccillo\" Di Benedetto, lo storico ristoratore citato nella canzone \"Al veglione\".\nNonostante abbia diversi progetti in fase avanzata, decide di dedicarsi alla scrittura di un nuovo album, \"Da solo\" (missato a New York da J. D. Foster) le cui registrazioni cominciano nell'Epifania del 2008. \"Da solo\" esce il 17 ottobre ed \u00e8 tra i finalisti della Targa Tenco al miglior album del 2009, anno in cui esce il romanzo \"In clandestinit\u00e0. Quando Mr Pall incontra Mr Mall\", scritto a quattro mani con l'amico poeta Vincenzo Costantino Cinaski. Sempre nel 2009 si susseguono i numerosi concerti della \"tourn\u00e9e\" di \"Da solo,\" chiamata \"Solo Show\", che toccano tutta Italia e anche alcuni paesi esteri, in Europa e negli Stati Uniti. Il concerto di Firenze del 5 marzo 2009 viene pubblicato in formato cd+DVD con il titolo di Solo Show. Celebra il 25 aprile con un concerto a Parma che vede tra gli ospiti Enzo Del Re. \nIl 25 dicembre, invece, Rai Radio 2 trasmette il racconto di Natale \"Il gigante e il mago\", scritto con Marco Cervetti e registrato a Roma con la partecipazione di Paolo Rumiz, Paolo Bonacelli, Cristopher Wonder, Vincenzo Mollica, Paolo Rossi, Alberto Rollo, Vincenzo Vasi e il Coro degli Apocrifi. Nel 2009 ha partecipato come attore e cantante nel film \"Dieci inverni\" di Valerio Mieli, che ha partecipato alla 66\u00aa Mostra internazionale d'arte cinematografica di Venezia.\nIl 24 settembre 2009 riceve il premio alla carriera da Mario Trevi all'ottava edizione del Premio Carosone, tenutasi all'Arena Flegrea della Mostra d'Oltremare di Napoli. Nel 2010 partecipa alle celebrazioni per il Giorno della Memoria tenendo il 27 gennaio, a Cracovia, il concerto-performance \"Suona Rosamunda\" (titolo ripreso da una sua canzone ispirata a \"Se questo \u00e8 un uomo\" di Primo Levi) in collaborazione con l'artista visivo Gian Maria Tosatti.\nNel 2010 esce la raccolta \"The Story-Faced Man\" e Capossela va in tour in America; il 19 marzo, mentre \u00e8 a Los Angeles, apprende della morte del suo primo produttore Renzo Fantini.\n\"Marinai, profeti e balene\".\nDopo un tour in Portogallo, comincia a scrivere i brani odissiaci di \"Marinai, profeti e balene\" Il primo seme di questo album \u00e8 gettato nel 2008, durante l\u2019Andersen Festival, svoltosi presso la Baia del Silenzio di Sestri Levante: l\u2019esibizione si chiama \"Storie di marinai, profeti e balene\". Nel frattempo pubblica il DVD-libro \"La faccia della terra\" e va al Concerto del Primo Maggio di Piazza San Giovanni con Enzo Del Re.\nAl Premio Tenco 2010 presenta le prime canzoni di Marinai, profeti e balene, e conclude l'anno con una serie di concerti per celebrare i vent'anni di carriera. Le registrazioni del disco si svolgono in diversi luoghi: Milano, il Castello Aragonese di Ischia, Creta e Berlino. Vi partecipano numerosi musicisti internazionali tra cui Psarantonis, Manolis Pappos e Greg Cohen. Nel numero di aprile 2011 della rivista La Repubblica XL cura l'EP La nave sta arrivando, contenente 6 brani, dei quali due sono un'anteprima del disco che esce il 26 aprile. Un'ulteriore anteprima dell'album \u00e8 costituita dalla trasmissione, su Rai Radio 2, di 15 puntate di 5 minuti in cui discute, con alcuni ospiti, dei temi delle nuove canzoni. Il 6 giugno muore Enzo Del Re, che Capossela omaggia con il primo concerto tributo a Mola (ne sar\u00e0 direttore artistico fino alla terza e ultima edizione).\n\"Marinai, profeti e balene\" si aggiudica la Targa Tenco per il miglior album e Dori Ghezzi assegna a Capossela il Premio Fabrizio De Andr\u00e9 alla carriera.\nNell'agosto 2011 \u00e8 diventato cittadino onorario del comune di Pat\u00f9, commentando l'onorificenza con la frase \"Ieri eru ciuveddi, oggi sono patuscio.\".\n\"Rebetiko Gymnastas\" e la nascita dello Sponz Fest.\nIl 12 giugno esce per la Warner \"Rebetiko Gymnastas\", registrato in parte gi\u00e0 nel 2007. Subito dopo l'uscita del disco Capossela torna in Grecia, dove era stato nel 2012, per le riprese del film \"Indebito\", diretto da Andrea Segre. Nel 2013 produce e pubblica, con la sua casa discografica \"La C\u00f9pa\", il chitarrista Alessandro Asso Stefana e l'ingegnere del suono Taketo Gohara, il disco della Banda della Posta \"Primo ballo\"; porta in scena \"Carnevale degli animali\" con la Vianiner Philarmoniker (spettacolo che ripropone nel 2014). Il 2013 \u00e8 anche l'anno dell'ultimo concerto di Natale al Fuori Orario (la tradizione viene ripresa nel 2017), di \"Tefteri. Il libro dei conti in sospeso\", pubblicato con Il Saggiatore, e della prima edizione del \"Calitri Sponz Fest\", di cui cura la direzione artistica. Sempre in questo anno, inizia a scrivere il Bestiario d'amore, una suite che riprende l\u2019omonimo componimento del poeta provenzale Richard de Fournival, vissuto attorno al XIII secolo.\nNell'aprile 2013 presta la sua voce per il film di animazione \"Zarafa: la giraffa giramondo\", distribuito in Italia da Nexo Digital.\nNel 2014 aderisce per la prima volta all'iniziativa del Primo Maggio Taranto, organizzato dal Comitato dei cittadini e lavoratori liberi e pensanti. \u00c8 questo l'anno in cui Capossela si avvicina alla canzone sociale: nel tour estivo con la Banda della Posta arricchisce il suo repertorio con canti anarchici e di lavoro, oltre che con alcune canzoni di Enzo Del Re.\nIl 2 giugno 2013, nell'ambito del Bellaria Film Festival, viene conferita a Capossela la cittadinanza onoraria di Bellaria-Igea Marina (Rimini). Qui Vinicio ottenne il suo primo ingaggio come cantautore presso lo storico locale Pjazza, nel 1989.\nTrilogia della Cupa.\nNel 2015, dopo 17 anni di gestazione, esce \"Il paese dei Coppoloni\" per Feltrinelli, che candida l'opera al Premio Strega. Pur non entrando in finale, con 159 voti \"Il paese dei Coppoloni\" risulta il pi\u00f9 letto dai circoli di lettura dei Comitati italiani ed esteri della Societ\u00e0 Dante Alighieri, che gli assegna il Premio Dante Strega. La terza edizione dello Sponz Fest, intitolata \"Raglio di luna\", si chiude con la \"Notte d'argento\" alla stazione di Conza della Campania, lunga celebrazione per i 25 anni di carriera che continua in autunno con il tour europeo intitolato \"Qu'Art de Siecle\". Alla fine del 2015, come titolo di coda del film \"Vinicio Capossela\u00a0\u2013 Nel paese dei Coppoloni\" diretto da Stefano Obino, la canzone \"Il pumminale\" anticipa l'uscita del disco \"Canzoni della cupa\" dopo una gestazione di 13 anni. La pubblicazione \u00e8 prevista per il 4 marzo 2016, ma a causa di un intervento alle corde vocali (effettuato il 18 febbraio a Lyon), viene posticipata al 6 maggio. Per la promozione di questo doppio disco, Capossela mette in piedi due tour differenti: uno estivo, intitolato \"Polvere\" (una delle date \u00e8 il 27 agosto, a chiusura della quarta edizione dello Sponz Fest \"Chi tiene polvere spara!\"); uno invernale, intitolato \"Ombra\". Nel dicembre 2016 registra il \"reading\" radiofonico \"Ombre radio\", in onda su Rai Radio 3 dal 19 al 30 dicembre. Chiude l'anno con il concerto \"Il ballo di San Vito e dei santi innocenti\" al Vidia Club di Cesena per festeggiare i vent'anni del disco \"Il ballo di San Vito\".\nDopo il tour teatrale \"Ombra\", Capossela porta Canzoni della cupa in Germania e costruisce, per Sky Arte, lo spettacolo \"In-sanit\u00e0. Oratorio al politeismo napoletano\" con Federico Maria Sardelli, Stefano Nanni e Daniele Sepe. L'estate 2017 lo vede impegnato nel tour \"Atti unici e qualche rivincita\". Nel concerto finale della quinta edizione dello Sponz Fest, \"All'incontre'r. Rivoluzioni e mondi al rovescio\", Capossela ospita sul palco la banda russa \"Dobranotch\" e il regista Emir Kusturica. A ottobre riceve il Premio Tenco alla carriera, celebrato con il set \"Cord\u00e0mi\" assieme a un \"ensemble\" di soli strumenti a corde. Dopo il successo del doppio tour, costruisce un nuovo tour teatrale intitolato \"Ombre nell'inverno. Canzoni della Cupa e altri spaventi\". Personaggio che chiude tutti i concerti di questa tourn\u00e9e \u00e8 Santo Nicola, di cui Capossela ristampa i racconti, scritti nel 2002, nel libello \"I cerini di Santo Nicola\". Il 25 dicembre torna dopo 4 anni al Fuori Orario per il Concerto di Natale.\nNel 2018 calca nuovamente il palco del Primo Maggio Taranto con un set dedicato alla canzone sociale e a tre personaggi di riferimento: Antonio Infantino, Enzo Del Re e Matteo Salvatore.\nNel mese di luglio 2018 parte per il tour intitolato \"Vinicio Capossela nell'Orcaestra. Tour sinfonico orchestrale\".\nBallate e Bestiari.\nIl 17 maggio 2019, dopo 7 anni di gestazione, esce l\u2019undicesimo lavoro discografico \"Ballate per uomini e bestie\". L\u2019uscita dell\u2019album viene anticipata dalla pubblicazione del videoclip di \"Il povero cristo\", girato a Riace e diretto da Daniele Cipr\u00ec; il breve film vede la partecipazione di Marcello Fonte, Rossella Brescia e Enrique Irazoqui. L\u2019album viene presentato alla Chiesa di San Carlo al Lazzaretto di Milano; nella stessa location \u00e8 ambientato il videoclip di \"Danza macabra\", pubblicato poco prima dell\u2019estate. La presentazione del 16 maggio \u00e8 preceduta da un piccolo tour americano intitolato \"Ballate per poveri cristi\"; il tour tocca le citt\u00e0 di Washington, Chicago e Detroit. Dopo la presentazione milanese avvia il tour estivo con gli \"Atti Unici\" in diversi centri d\u2019Italia. La prima data si tiene al Castello Caetani di Sermoneta, di cui viene pubblicato un teaser realizzato da Simone Cecchetti ed Emiliana Aligeri. Gli \"Atti unici\", forma di spettacolo che Capossela ha gi\u00e0 sperimentato nel 2017 per \"Canzoni della cupa\", toccano anche Verona, in occasione del Festival della Bellezza, e Spoleto, in occasione del 62\u00b0 Festival dei Due Mondi. Il disco viene poi accompagnato da un tour che occupa la stagione estiva e invernale del 2019. Il tour estivo tocca anche la settima edizione dello \"Sponz Fest\", di cui Capossela \u00e8 direttore artistico, \u201cSottaterra\u201d.\nIl 4 ottobre parte il Il 5 ottobre 2019 viene pubblicato il terzo singolo estratto dall\u2019album, \"Di citt\u00e0 in citt\u00e0 (\u2026 e porta l\u2019orso\"). \"Ballate per uomini e bestie\" si aggiudica la Targa Tenco nella categoria Miglior album in assoluto del 2019.\nIl 17 gennaio 2020 pubblica in collaborazione con il trapper di Cesena Young Signorino il singolo \"+Peste\" che riprende il brano \"La peste\" prensente in \"Ballate per uomini e bestie\". Il 14 febbraio dello stesso anno esce Bestiario d'amore, EP che si rif\u00e0 a Il Bestiario d'amore di Richard de Fournival, scritto a met\u00e0 del XIII secolo. L\u2019EP viene lanciato con la pubblicazione della \"title track\", accompagnata da una video animazione diretta da Matteo Cozzo sulle illustrazioni di Elisa Seitzinger. \nLo stesso 14 febbraio 2020 il lavoro viene presentato alla Union Chapel di Londra. Seguono quattro date, dopodich\u00e9 il tour \u00e8 costretto a subire uno stop a causa dello scoppio della pandemia da COVID-19. Durante il periodo del lockdown, Capossela propone alcune puntate da dieci minuti sui suoi canali social, nelle quali affronta alcuni temi legati alle ricorrenze del giorno; l'appuntamento prende il nome di \"Cronache dal pandemonio\". \nNell'estate 2020, con la parziale ripresa delle attivit\u00e0 di spettacolo, presenta in tutta Italia un tour in duo con Vincenzo Vasi dal titolo \"Pandemonium\". Dice di questo progetto: \u00ab\"Pandemonium\" \u00e8 unione di \u201cPan\u201d, il satiro, dio figlio di tutte le divinit\u00e0, e \u201cdemonium\u201d, creatura fantastica sospesa tra umano e divino. Ma \u00e8 anche l'insieme di tutti i d\u00e8moni che si possono scatenare in un nefasto tempo di \"pandemia\" come quello attuale. Senza dimenticare che in un periodo di isolamento, come quello trascorso da noi tutti, pu\u00f2 capitare anche di dover fare i conti con i propri d\u00e8moni interiori\u00bb.\nLe date previste saranno parzialmente recuperate a giugno 2021: il tour \"Bestiario d'amore\" viene portato a Parma (per due date in duo con Vincenzo Vasi) e poi a Ravenna, Roma e Gardone Riviera. In queste tre citt\u00e0, lo spettacolo viene proposto nella sua versione originaria, ossia con l'orchestra sinfonica. Infatti, Capossela viene accompagnato dall'Orchestra Bruno Maderna, diretta dal Maestro Stefano Nanni. \nA luglio 2021, in occasione dell'anno dantesco, propone il tour \"Bestiale Comed\u00eca\", un progetto che, dal confronto con la Divina Commedia, trae punti d\u2019orientamento per una navigazione dantesca all'interno del proprio repertorio. Se quello di Dante Alighieri \u00e8 stato un viaggio tra i morti per salvare i vivi, la Bestiale Comed\u00eca vuole essere un itinerario nell\u2019immaginazione musicale e letteraria per redimere il reale dallo smarrimento in cui sembra gettato.\nIl 30 settembre 2021 pubblica il nuovo romanzo \"Eclissica\", edito da Feltrinelli, un lavoro che ripercorre gli ultimi quindici anni di vita e di carriera, intervallati da lampi e seguendo il filo rosso dell'eclissi. \nVita privata.\nNel 1994 Vinicio sposa una fotomodella, da cui divorzia dopo poco pi\u00f9 di due anni.\nTributo.\nNel 2007 esce un cd tributo a Vinicio Capossela che vede la partecipazione di diciotto artisti del panorama indipendente italiano, fra i quali Bugo, Federico Sirianni e i Nobraino"}
{"id": "19375", "revid": "599013", "url": "https://it.wikipedia.org/wiki?curid=19375", "title": "MPEG", "text": "Il Moving Picture Experts Group, sigla MPEG, designazione formale ISO/IEC JTC 1/SC 29/WG 11 intitolata \"Coding of moving pictures and audio\", \u00e8 un comitato tecnico congiunto formato dalle organizzazioni internazionali ISO e IEC nel 1988.\nVenne creato con lo scopo di definire standard la rappresentazione in forma digitale di audio, video e altre tipologie di contenuti multimediali in modo da soddisfare un'ampia variet\u00e0 di applicazioni.\nStoria.\nIl comitato \u00e8 stato costituito nel gennaio 1988 da Leonardo Chiariglione e Hiroshi Yasuda e si \u00e8 riunito per la prima volta nei giorni 10, 11 e 12 maggio 1988. La sua home page era originariamente ospitata dal sito del centro CSELT. Normalmente si riunisce in media quattro volte l'anno. Alla prima riunione hanno partecipato 25 membri, mentre attualmente alle riunioni partecipano oltre 350 membri in rappresentanza di pi\u00f9 di 200 aziende e organizzazioni appartenenti a circa 20 nazioni del mondo.\nStandard MPEG.\nL'MPEG ha definito i seguenti standard:\nCaratteristiche.\nOgni standard MPEG \u00e8 suddiviso in parti, e ogni parte \u00e8 suddivisa a sua volta in livelli \"(layer)\". Ogni parte corrisponde a un \"documento\", che tratta aspetti specifici dello standard.\nLe prime cinque parti degli standard MPEG-1 e MPEG-2 sono identiche; MPEG-2 aggiunge ulteriori cinque parti, risultando suddiviso in totale in dieci parti.\nGli algoritmi.\nGli algoritmi sviluppati dal gruppo MPEG sono tutti algoritmi a perdita di informazione \"(lossy)\". La tecnica impiegata \u00e8 la seguente:\nIl gruppo di standardizzazione non rilascia delle specifiche su come debba essere realizzato il codificatore o il decodificatore MPEG. Il gruppo rilascia delle specifiche che indicano come debba essere composto il formato del file MPEG in modo che ogni costruttore possa realizzare il codificatore e il decodificatore come meglio crede pur attenendosi al formato del file definito dal consorzio MPEG.\nMetodo di campionamento del flusso audio.\nIl formato WAV, precedente all'MPEG, utilizza una codifica PCM, che occupa una notevole quantit\u00e0 di spazio, circa 1,5\u00a0Mbit/s a 48\u00a0kHz.\nUn modo per ridurne l'occupazione di spazio e banda \u00e8 utilizzare meno bit per rappresentare i campioni. Cos\u00ec facendo, per\u00f2, diminuisce la qualit\u00e0 del suono riprodotto, fino a livelli scadenti. Una possibile soluzione \u00e8 rappresentare il segnale nel dominio delle frequenze e poi campionarlo con pochi bit, in questo modo la perdita di fedelt\u00e0 \u00e8 molto minore.\nLa trasformazione nel dominio delle frequenze viene effettuata dall'algoritmo MPEG tramite un banco di filtri che scompone il segnale in 32 sottobande d'uguale ampiezza. In molti hanno criticato questo approccio perch\u00e9 non rispecchia il modello percettivo umano, infatti, gli studi effettuati dimostrano che sarebbe pi\u00f9 corretto dividere la banda di frequenze in 26 parti di dimensioni crescenti con andamento di tipo logaritmico.\nDue suoni con frequenza diversa ma all'interno della stessa banda sono percepiti come identici. Il punto di confine fra due bande \u00e8 chiamato banda critica. Il nostro orecchio \u00e8 pi\u00f9 sensibile alle variazioni in basse frequenze, dove sono sufficienti poche decine di hertz per farci percepire due suoni come diversi, mentre alle alte frequenze sono necessarie migliaia di hertz.\nIn difesa della decisione presa da MPEG vi \u00e8 per\u00f2 la complessit\u00e0 dell'operazione di trasformazione, infatti il numero di operazioni elementari da compiere nel caso di sottobande con larghezza fissa \u00e8 elevato ma accettabile (alcune migliaia di prodotti e somme), mentre nel caso di sottobande con larghezze diverse la complessit\u00e0 aumenta notevolmente e se in fase di codifica questa pu\u00f2 essere trascurata, cos\u00ec non accade in fase di decodifica, fase che deve essere eseguita in tempo reale. Va inoltre ricordato il periodo storico in cui questa scelta fu effettuata: se oggi un carico di lavoro simile \u00e8 accettabile per un normale computer, non era cos\u00ec alla fine degli anni ottanta, ed \u00e8 dunque probabile che in futuro il modello a sottobande variabili venga implementato.\nIl modello percettivo.\nElaborare il segnale nel dominio delle frequenze offre anche altri vantaggi. Il nostro orecchio non \u00e8 uno strumento lineare, cio\u00e8 non percepisce tutti i suoni e soprattutto non li percepisce tutti nello stesso modo. Da qui l'idea di eliminare tutte quelle componenti frequenziali che non possiamo udire. Questa \u00e8 ovviamente una tecnica con perdita: il suono compresso sar\u00e0 diverso da quello originale ma i nostri sensi non riusciranno a percepirne la differenza. Si rende quindi necessario uno studio sul modello percettivo, cio\u00e8 sulla percezione umana del suono. La banda di frequenze udibili va dai 16\u00a0Hz fino a 20\u00a0kHz. Nel modello MPEG-1 il primo taglio in frequenza viene effettuato eliminando le frequenze troppo basse o troppo alte. Affinch\u00e9 un suono sia percepibile deve essere sufficientemente forte, cio\u00e8 deve esercitare un livello minimo di pressione sulla membrana del timpano dell'orecchio, tuttavia tale soglia non \u00e8 costante ma varia, in funzione della frequenza.\nIn figura (dov'\u00e8?) \u00e8 riportato un grafico qualitativo che mostra quale deve essere la pressione minima che un suono deve avere per poter essere percepito. Nelle ascisse (in scala logaritmica) ci sono le frequenze, mentre nelle ordinate ci sono i livelli di pressione sonora (in dB). Tutti i suoni che si trovano nella zona grigia possono essere eliminati.\nA questo va aggiunto che la percettivit\u00e0 del suono non \u00e8 costante nel tempo, ma varia in funzione di ci\u00f2 che ascoltiamo. In pratica un tono forte copre i suoni d'intensit\u00e0 minore, non solo a una determinata frequenza ma anche in quelle vicine, infatti come tutti i sensori, l'orecchio non ha tempi di reazione nulli cio\u00e8 impiega un certo tempo per adattarsi alle nuove condizioni e soprattutto impiega tempo a tornare in quiete dopo una sollecitazione. Affinch\u00e9 un suono sia percepito \u00e8 dunque necessario che si mantenga per un certo tempo senza disturbi. MPEG-1, in considerazione dei fattori sopra citati, filtra Il suono digitale utilizzando una maschera detta Global Masking Threshold o soglia d'udibilit\u00e0 dinamica, che elimina la parte dell'informazione che per l'orecchio umano \u00e8 ininfluente."}
{"id": "19376", "revid": "1305772", "url": "https://it.wikipedia.org/wiki?curid=19376", "title": "Aac", "text": ""}
{"id": "19382", "revid": "1551966", "url": "https://it.wikipedia.org/wiki?curid=19382", "title": "Rete neurale", "text": "In Biologia, nel campo delle neuroscienze, il termine rete neurale viene utilizzato come riferimento a una rete o a un circuito formato da neuroni. Le reti neurali sono identificate come gruppi di neuroni che svolgono una determinata funzione fisiologica nelle analisi di laboratorio.\nSemplificazioni estreme delle reti neurali biologiche hanno ispirato nell'informatica le cosiddette reti neurali artificiali.\nDescrizione.\nIn molti organismi viventi pluricellulari sono presenti complesse organizzazioni di cellule nervose, con compiti di riconoscimento delle configurazioni assunte dall'ambiente esterno, memorizzazione e reazione agli stimoli provenienti dallo stesso. Il cervello umano rappresenta probabilmente il pi\u00f9 mirabile frutto dell'evoluzione per le sue capacit\u00e0 di elaborare informazioni.\nAl fine di compiere tali operazioni di reazione agli stimoli esterni, le reti biologiche si servono di un numero imponente di semplici elementi computazionali (neuroni) fittamente interconnessi in modo da variare la loro configurazione in risposta agli stimoli esterni: in questo senso pu\u00f2 parlarsi di apprendimento ed i modelli artificiali cercano di catturare questo tratto distintivo della biologia. Generalmente un neurone \u00e8 costituito di 3 parti principali:\nIl corpo cellulare esegue una \"somma pesata\" (integrazione) dei segnali in ingresso. Se il risultato supera un certo valore di soglia allora il neurone si attiva ed \u00e8 prodotto un \"potenziale di azione\" che \u00e8 trasportato all'assone. Se il risultato non supera il valore di soglia, il neurone rimane in uno stato di riposo.\nUna rete neurale descrive una popolazione di neuroni fisicamente interconnessi tra loro, o un gruppo di neuroni cui diversi fattori di produzione o di segnalazione definiscono un circuito riconoscibile. La comunicazione tra i neuroni spesso comporta un processo elettrochimico. L'interfaccia attraverso la quale essi interagiscono con i neuroni circostanti \u00e8 costituita, come precedentemente indicato, da diversi dendriti (ingresso della connessione), che sono collegati tramite sinapsi ad altri neuroni, ed un assone (output della connessione). Invece, un circuito neurale \u00e8 un ente funzionale di neuroni interconnessi che si influenzano a vicenda (simile a quello di un loop di un controllo in cibernetica)."}
{"id": "19383", "revid": "1005847", "url": "https://it.wikipedia.org/wiki?curid=19383", "title": "Port scanning", "text": "Con port scanning, in informatica, si indica una tecnica progettata per sondare un server o un host al fine di stabilire quali porte siano in ascolto sulla macchina. Questa tecnica \u00e8 spesso utilizzata dagli amministratori per verificare le politiche di sicurezza delle loro reti, e dagli hacker per identificare i servizi in esecuzione su un host e sfruttarne le vulnerabilit\u00e0.\nUn port scan o portscan \u00e8 un processo che invia le richieste dei client a un intervallo di indirizzi di porte su un host, con l'obiettivo di trovare una porta aperta.; elaborando le risposte \u00e8 possibile stabilire (anche con precisione) quali servizi di rete siano attivi su quel computer: una porta si dice \"in ascolto\" (\"listening\") o \"aperta\" o \"attiva\" quando vi \u00e8 un servizio, programma o processo che la usa. Viene utilizzato soprattutto per determinare quali siano i servizi disponibili su un computer, piuttosto che essere sfruttato per un attacco.\nCon il termine portsweep si intende l'esecuzione di una scansione di pi\u00f9 host per una specifica porta di ascolto. \u00c8 in genere utilizzato per la ricerca di un determinato servizio, per esempio, un SQL-based worm pu\u00f2 cercare host in ascolto sulla porta TCP 1433.\nConoscenze di base TCP/IP.\nLa progettazione ed il funzionamento di Internet si basa su una suite di protocolli internet, comunemente chiamato TCP/IP. In questo sistema gli hosts e i servizi di host utilizzano due componenti: un indirizzo e un numero di porta. Esistono 65536 numeri di porta distinti e utilizzabili. Molti servizi utilizzano una gamma limitata di numeri.\nAlcuni port scan scansionano solo i numeri di porta pi\u00f9 comuni, o porte pi\u00f9 comuni associate a servizi vulnerabili, su un determinato host.\nIl risultato della scansione di una porta rientra solitamente in una delle seguenti categorie:\nLe porte aperte presentato due tipi di vulnerabilit\u00e0 alle quali gli amministratori devono prestare attenzione:\nDi norma le porte filtrate tendono a non essere vulnerabili.\nPremessa.\nTutte le forme di port scanning si basano sul presupposto che l'host mirato \u00e8 conforme a RFC 793 - Transmission Control Protocol . Nonostante sia presente quasi sempre, c'\u00e8 anche la possibilit\u00e0 che un host remoto possa spedire strani pacchetti o addirittura generare falsi positivi quando lo stack TCP/IP dell'host non \u00e8 RFC (RFC-compliant) oppure se \u00e8 stato alterato. Ci\u00f2 spesso accade per le tecniche di scansione meno comuni che dipendono dal sistema operativo, come il FIN scanning.\nTipologie.\nTCP connect scan.\nI pi\u00f9 semplici port scanning utilizzano funzioni di rete del sistema operativo e normalmente sono impiegati quando non \u00e8 possibile effettuare una scansione SYN scan (descritto di seguito).\nNmap chiama questa modalit\u00e0 connect scan, dal nome della chiamata di sistema Unix connect(), utilizzata per aprire una connessione ad ogni porta interessante sulla macchina di destinazione. Se una porta \u00e8 aperta, il sistema operativo completa il three-way handshake (connessione TCP affidabile tra due host), e il port scan chiude immediatamente la connessione per evitare l'esecuzione di un attacco Denial of Service. In caso contrario viene restituito un codice di errore.\nQuesta modalit\u00e0 di scansione ha il vantaggio che l'utente non deve avere privilegi particolari. Tuttavia, utilizzando le funzioni di rete del sistema operativo, impedisce il controllo di basso livello, per cui questo tipo di scansione \u00e8 poco comune.\nQuesto metodo \u00e8 \u201crumoroso\u201d, in particolare se si tratta di un \u201cportsweep\u201d: i servizi possono registrare l'indirizzo IP del mittente e gli Intrusion Detection System sono in grado far scattare un allarme.\nSYN scan.\nSYN scan \u00e8 un'altra forma di TCP scanning. Invece di utilizzare le funzioni di rete del sistema operativo, il port scan genera lui stesso pacchetti IP non validi, e monitora le risposte. Questo tipo di scansione \u00e8 anche conosciuto come \u201chalf-open scanning\u201d, perch\u00e9 in realt\u00e0 non viene mai aperta completamente una connessione TCP. Il port scan genera un pacchetto SYN. Se la porta di destinazione \u00e8 aperta, risponde con un pacchetto SYN-ACK. L'host scanner risponde con un pacchetto RST, cos\u00ec da chiudere la connessione prima che la three-way handshake sia completata. Se la porta \u00e8 chiusa, ma non filtrata, l'obiettivo sar\u00e0 di rispondere immediatamente con un pacchetto RST. In entrambi i casi la connessione non verr\u00e0 mai completata e per questa ragione difficilmente comparir\u00e0 nei file di log, anche se generalmente viene riconosciuta e registrata dagli IDS.\nL'uso di reti \u201craw\u201d ha diversi vantaggi, dando allo scan pieno controllo dei pacchetti inviati e dei timeout per le risposte, e viene fornito un rapporto dettagliato delle risposte. C'\u00e8 un dibattito su quale scansione sia meno intrusiva sull'host di destinazione. SYN scan ha il vantaggio che i singoli servizi non ricevono effettivamente una connessione. Tuttavia, la RST durante la three-way handshake pu\u00f2 causare problemi per alcune reti, in particolare nei dispositivi pi\u00f9 semplici come le stampanti.\nUDP scan.\n\u00c8 possibile utilizzare anche l'UDP scan, nonostante siano presenti vari problemi tecnici. UDP \u00e8 un protocollo senza connessione, per questo motivo non esiste un equivalente al pacchetto TCP SYN. Tuttavia, se un pacchetto UDP viene inviato ad una porta che non \u00e8 aperta, il sistema risponder\u00e0 con un pacchetto ICMP tipo 3 codice 3 (port unreachable) o tipo 3 codice 13 (administratively prohibited). La maggior parte dei port scan UDP usano questo tipo di scansione, e utilizzano l'assenza di una risposta per dedurre l'apertura di una porta. Tuttavia, se una porta \u00e8 bloccata da un firewall, questo metodo segnaler\u00e0 erroneamente che la porta \u00e8 aperta.\nUn approccio alternativo \u00e8 quello di inviare pacchetti UDP per applicazioni specifiche, nella speranza di generare una risposta a livello di applicazione. Per esempio, inviando una query DNS alla porta 53 si tradurr\u00e0 in una risposta, se \u00e8 presente un server DNS. Questo metodo \u00e8 molto pi\u00f9 affidabile per individuare porte aperte. Tuttavia, \u00e8 limitato alla scansione delle porte per le quali \u00e8 disponibile un pacchetto sonda tramite un'applicazione specifica. Alcuni tools (e.g. nmap) hanno generalmente sonde per meno di 20 servizi UDP, mentre alcuni tools commerciali (e.b. nessus) ne hanno fino a 70. In alcuni casi, un servizio pu\u00f2 essere in ascolto su una determinata porta, ma configurato a non rispondere a un determinato pacchetto sonda.\nACK scan.\nL'ACK scan \u00e8 una delle scansioni pi\u00f9 insolite, in quanto non si determina esattamente se la porta \u00e8 aperta o chiusa, ma se una determinata porta \u00e8 filtrata o non filtrata. Ci\u00f2 \u00e8 particolarmente utile quando si tenta di sondare se in un host \u00e8 presente un firewall e le sue regole. I pacchetti inviati per effettuare l'ACK scanning hanno solamente il flag ACK abilitato e si avranno risposte con pacchetti RST solamente se le porte sono aperte o chiuse. In caso contrario, cio\u00e8 se non arriva alcuna risposta o vengono restituiti errori ICMP, le porte vengono classificate come filtrate.\nWindow scan.\nQuesto tipo di scansione viene utilizzato molto raramente, a causa della sua natura obsoleta, poich\u00e9 la Window scanning \u00e8 piuttosto inaffidabile nel determinare se una porta \u00e8 aperta o chiusa. Genera un pacchetto uguale all'ACK scan, ma controlla se il campo TCP Window del pacchetto RST di ritorno \u00e8 stato modificato. Se ritorna una grandezza positiva per il campo Window allora la porta \u00e8 aperta, se ritorna una grandezza pari a zero si ha una porta chiusa. Quindi al contrario dell'ACK scan che ad ogni pacchetto RST restituito dall'host cataloga la porta come non filtrata, questo scan determina se la porta \u00e8 aperta o chiusa in base se il valore RST \u00e8 positivo o pari a zero. Purtroppo il Window scan non \u00e8 spesso affidabile poich\u00e9 utilizza un'implementazione presente solamente in alcuni sistemi.\nFIN scan.\nDal momento che SYN scan non \u00e8 abbastanza efficiente, poich\u00e9 i firewall, che vengono scansionati, bloccano pacchetti della forma del SYN scan, si pu\u00f2 utilizzare FIN scan. I pacchetti FIN possono sorpassare i firewall senza apportare modifiche. Le porte chiuse rispondono a un pacchetto FIN con un pacchetto con RST attivo, mentre le porte aperte o filtrate ignorano direttamente il pacchetto FIN e non viene restituito alcun pacchetto in risposta. Purtroppo non \u00e8 affidabile poich\u00e9 sistemi come Windows, IRIX, Cisco e HP-UX rispondono sempre con un pacchetto con flag RST attivo.\nAltri tipi di scansioni.\nEsistono alcuni tipi di scansioni pi\u00f9 insoliti. Questi hanno forti limitazioni e non sono utilizzati frequentemente. Nonostante ci\u00f2 Nmap supporta la maggior parte di questi.\nFiltraggio delle porte tramite ISP.\nMolti Internet service providers limitano la capacit\u00e0 dei loro clienti per eseguire scansioni delle porte verso host al di fuori delle reti domestiche. Questo \u00e8 di solito coperto in termini di servizio o di policy di utilizzo con il quale il cliente deve essere d'accordo. Alcuni ISP implementano packet filters o proxy trasparenti che impediscono le richieste di servizio in uscita a determinate porte. Ad esempio, se un ISP fornisce un proxy HTTP trasparente sulla porta 80, con la scansione delle porte di qualsiasi indirizzo si avr\u00e0 la porta 80 aperta, indipendentemente dalla configurazione attuale dell'host di destinazione.\nEtica.\nLe informazioni raccolte da un port scan possiedono molti usi legittimi, tra cui l'inventario della rete e la verifica della sicurezza di una rete. Port scanning pu\u00f2, tuttavia, anche essere utilizzato per compromettere la sicurezza. Molte imprese si affidano alle scansioni delle porte per trovare le porte aperte e inviare modelli di dati specifici, nel tentativo di innescare una condizione nota come buffer overflow. Tale comportamento pu\u00f2 compromettere la sicurezza della rete e dei computer, con conseguente perdita ed esposizione di informazioni sensibili e l'impossibilit\u00e0 di lavorare.\nIl livello di minaccia causato da un port scan pu\u00f2 variare notevolmente a seconda del metodo utilizzato per la scansione, il tipo di porta scansionata, il suo numero e l'amministratore che controlla l'host. Ma un port scan \u00e8 spesso visto come un primo passo per un possibile attacco, ed \u00e8 quindi presa molto sul serio poich\u00e9 pu\u00f2 rivelare informazioni molto sensibili sull'host. Nonostante ci\u00f2, la probabilit\u00e0 che a seguito di un port scan si verifichi un vero e proprio attacco \u00e8 molto piccola. La probabilit\u00e0 di un attacco \u00e8 pi\u00f9 elevata quando il port scan \u00e8 associato ad una scansione con un vulnerability scanner.\nImplicazioni legali.\nA causa dell'architettura intrinsecamente aperta e decentralizzata di Internet, i legislatori hanno lottato sin dalla sua creazione per definirne i confini legali che permettano un efficace perseguimento dei crimini informatici. I casi che coinvolgono le attivit\u00e0 di port scanning sono un esempio delle difficolt\u00e0 incontrate nel giudicare tali violazioni. Anche se questi casi sono rari, la maggior parte delle volte il processo legale richiede che venga dimostrato l'intento di commettere un break-in o l'esistenza di accessi non autorizzati, piuttosto che l'esecuzione di un port scan."}
{"id": "19384", "revid": "118946365", "url": "https://it.wikipedia.org/wiki?curid=19384", "title": "Poesia dialettale milanese", "text": "Il fenomeno delle composizioni poetiche vernacolari in Italia assume dimensioni molto ampie in tutte le regioni. Nella maggior parte dei casi per\u00f2 si tratta di componimenti in rima concepiti con intenzioni limitate: troppo spesso i toni sono quelli contrapposti del buffo e del sentimentale-nostalgico, mentre il disegno di personaggi e delle scene sono riconducibili solo a folclore spicciolo ed a ruoli stereotipali.\nPer quanto riguarda il dialetto milanese, esiste un'ampia tradizione che spesso ha raggiunto risultati che si innalzano decisamente al di sopra del livello dei componimenti di genere (che peraltro esistettero anche a Milano, con il genere della bosinada, poco raffinata, spesso anonima e su fatti di attualit\u00e0). I maggiori rappresentanti di questo settore non trascurabile della poesia italiana spesso hanno conseguito risultati di assoluto valore e alcuni studiosi non esitano a collocare personalit\u00e0 come quelle di Carlo Porta e Delio Tessa tra le maggiori della poesia italiana.\nSi tratta di una situazione privilegiata rispetto a quella delle altre importanti realt\u00e0 cittadine italiane, per estensione del fenomeno e dei risultati. Ad essa si pensa abbiano contribuito vari fattori: \nPer quanto riguarda un profilo generale della storia della letteratura milanese, vedere Letteratura milanese."}
{"id": "19386", "revid": "115946309", "url": "https://it.wikipedia.org/wiki?curid=19386", "title": "Algoritmo genetico", "text": "Un algoritmo genetico \u00e8 un algoritmo euristico utilizzato per tentare di risolvere problemi di ottimizzazione per i quali non si conoscono altri algoritmi efficienti di complessit\u00e0 lineare o polinomiale. L'aggettivo \"genetico\", ispirato al principio della selezione naturale ed evoluzione biologica teorizzato nel 1859 da Charles Darwin, deriva dal fatto che, al pari del modello evolutivo darwiniano che trova spiegazioni nella branca della biologia detta genetica, gli algoritmi genetici attuano dei meccanismi concettualmente simili a quelli dei processi biochimici scoperti da questa scienza.\nStoria.\nLa nascita degli algoritmi genetici trova origine dalle prime teorizzazioni di Ingo Rechenberg che, per la prima volta, nel 1960, cominci\u00f2 a parlare di \"strategie evoluzionistiche\" all'interno dell'informatica.\nLa vera prima creazione di un algoritmo genetico \u00e8 tuttavia storicamente attribuita a John Henry Holland che, nel 1975, nel libro \"Adaptation in Natural and Artificial Systems\" pubblic\u00f2 una serie di teorie e di tecniche tuttora di fondamentale importanza per lo studio e lo sviluppo della materia. Agli studi di Holland si deve infatti sia il teorema che assicura la convergenza degli algoritmi genetici verso soluzioni ottimali sia il cosiddetto teorema degli schemi, conosciuto anche come \"teorema fondamentale degli algoritmi genetici\". Quest'ultimo teorema fu originariamente pensato e dimostrato su ipotesi di codifica binaria ma nel 1991, Wright, l'ha estesa a casi di codifica con numeri reali dimostrando anche che una tale codifica \u00e8 preferibile nel caso di problemi continui d'ottimizzazione.\nEnormi contributi si devono anche a John Koza che nel 1992 invent\u00f2 la programmazione genetica ossia l'applicazione degli algoritmi genetici alla produzione di software in grado di evolvere diventando capace di svolgere compiti che in origine non era in grado di svolgere.\nNel 1995 Stewart Wilson re-invent\u00f2 i sistemi a classificatori dell'intelligenza artificiale ri-denominandoli come XCS e rendendoli capaci di apprendere attraverso le tecniche degli algoritmi genetici mentre nel 1998 Herrera e Lozano presentarono un'ampia rassegna di operatori genetici. Gli operatori di Herrera e Lozano sono applicabili a soluzioni codificate mediante numeri reali ed hanno reso il campo dei numeri reali un'appropriata e consolidata forma di rappresentazione per gli algoritmi genetici in domini continui.\nDescrizione.\nIn sintesi gli algoritmi genetici consistono in algoritmi che permettono di valutare diverse soluzioni di partenza (come se fossero diversi individui biologici) e che ricombinandole (analogamente alla riproduzione biologica sessuata) ed introducendo elementi di disordine (analogamente alle mutazioni genetiche casuali) producono nuove soluzioni (nuovi individui) che vengono valutate scegliendo le migliori (selezione ambientale) nel tentativo di convergere verso soluzioni \"di ottimo\". Ognuna di queste fasi di ricombinazione e selezione si pu\u00f2 chiamare generazione come quelle degli esseri viventi. Nonostante questo utilizzo nell'ambito dell'ottimizzazione, data la natura intrinsecamente casuale dell'algoritmo genetico, non vi \u00e8 modo di sapere a priori se sar\u00e0 effettivamente in grado di trovare una soluzione accettabile al problema considerato. Se si otterr\u00e0 un soddisfacente risultato, non \u00e8 detto che si capisca perch\u00e9 abbia funzionato, in quanto non \u00e8 stato progettato da nessuno ma da una procedura casuale.\nGli algoritmi genetici rientrano nello studio dell'intelligenza artificiale e pi\u00f9 in particolare nella branca della \"computazione evolutiva\", vengono studiati e sviluppati all'interno del campo dell'intelligenza artificiale e delle tecniche di soft computing, ma trovano applicazione in un'ampia variet\u00e0 di problemi afferenti a diversi contesti quali l'elettronica, la biologia e l'economia.\nFunzionamento.\nPrima dell'effettiva spiegazione del funzionamento degli algoritmi genetici, \u00e8 necessario premettere che questi ereditano e riadattano dalla biologia alcune terminologie che vengono qui preventivamente presentate per una successiva maggiore chiarezza espositiva:\nUn tipico algoritmo genetico, nel corso della sua esecuzione, provvede a fare evolvere delle soluzioni secondo il seguente schema di base:\nL'iterazione dei passi presentati permette l'evoluzione verso una soluzione ottimizzata del problema considerato.\nPoich\u00e9 questo algoritmo di base soffre del fatto che alcune soluzioni ottime potrebbero essere perse durante il corso dell'evoluzione e del fatto che l'evoluzione potrebbe ricadere e stagnare in \"ottimi locali\" spesso viene integrato con la tecnica dell'\"elitarismo\" e con quella delle mutazioni casuali. La prima consiste in un ulteriore passo precedente al punto \"3\" che copia nelle nuove popolazioni anche gli individui migliori della popolazione precedente, la seconda invece successiva al punto \"4\" introduce nelle soluzioni individuate delle occasionali mutazioni casuali in modo da permettere l'uscita da eventuali ricadute in ottimi locali.\nLa codifica.\nCome accennato le soluzioni al problema considerato, siano queste quelle casuali di partenza o quelle derivate da evoluzione, devono essere codificate con qualche tecnica.\nLe codifiche pi\u00f9 diffuse sono:\nAll'interno della codifica vettoriale \u00e8 giusto introdurre anche i concetti di \"schema\" e di \"blocchi costruttori\" strettamente legati poi al teorema degli schemi di Holland.\nLa funzione di fitness.\nLa funzione di fitness \u00e8 quella che permette di associare ad ogni soluzione uno o pi\u00f9 parametri legati al modo in cui quest'ultima risolve il problema considerato. Generalmente \u00e8 associata alle prestazioni computazionali e quindi alle prestazioni temporali della soluzione.\nLa logica di selezione.\nA causa di complessi fenomeni di interazione non lineare (epistaticit\u00e0), non \u00e8 dato per scontato n\u00e9 che da due soluzioni promettenti ne nasca una terza pi\u00f9 promettente n\u00e9 che da due soluzioni con valori di fitness basso ne venga generata una terza con valore di fitness pi\u00f9 basso. Per ovviare a questi problemi, durante la scelta delle soluzioni candidate all'evoluzione, oltre che sul parametro ottenuto dalla funzione di fitness ci si basa anche su particolari tecniche di \"selezione\". Le pi\u00f9 comuni sono:\nIl crossover.\nPer semplicit\u00e0, durante la spiegazione del crossover, si far\u00e0 riferimento alle codifiche vettoriali ma il procedimento per le codifiche ad albero \u00e8 simile ed invece che essere applicato ai campi dei vettori viene applicato ai nodi dell'albero.\nIn base ad un operatore stabilito inizialmente, alcune parti dei geni delle soluzioni candidate all'evoluzione vengono mescolate per ricavare nuove soluzioni.\nGli operatori pi\u00f9 comunemente utilizzati sono:\nNon \u00e8 detto che il crossover debba avvenire ad ogni iterazione dell'algoritmo genetico. Generalmente la frequenza di crossover \u00e8 regolata da un apposito parametro comunemente denominato formula_9.\nLa mutazione.\nLa mutazione consiste nella modifica pseudocasuale di alcune parti dei geni in base a coefficienti definiti inizialmente.\nQueste modifiche alle volte sono utilizzate per migliorare il valore della funzione di fitness per la soluzione in questione e altre volte sono utilizzate per ampliare lo spazio di ricerca ed attuare la tecnica dell'elitarismo per non far ricadere l'evoluzione in ottimi locali.\nLa frequenza con cui deve avvenire una mutazione \u00e8 generalmente regolata da un apposito parametro comunemente denominato formula_10.\nVarianti.\nAlgoritmo genetico multiobiettivo.\nNel caso in cui si abbia pi\u00f9 di un obiettivo da ottimizzare, \u00e8 possibile utilizzare un algoritmo genetico multiobiettivo.\nSostanzialmente l'algoritmo funziona come quando va a perseguire un singolo obiettivo, quindi parte sempre da un certo numero di possibili soluzioni (la popolazione) e cerca di individuare, mediante diverse iterazioni, un certo numero di soluzioni ottimali, che si andranno a trovare su un fronte di Pareto. La diversit\u00e0 sta nel fatto che ora esistono due o pi\u00f9 funzioni fitness da valutare.\nEsempi didattici.\nIn questa sezione verranno analizzati ed affrontati dei problemi didattici per mostrare come si applica un algoritmo genetico.\nIl problema dello zaino.\nIl problema dello zaino consiste nel riuscire ad inserire in uno zaino con una certa capienza pi\u00f9 oggetti possibili prelevati da un elenco dato rispettando anche particolari vincoli di peso.\nLa soluzione ottima consiste nel riuscire ad inserire nello zaino quanti pi\u00f9 oggetti possibili senza superare i limiti di peso imposti.\nIl problema del commesso viaggiatore.\nIl problema del commesso viaggiatore consiste nel riuscire a visitare almeno una volta tutte le citt\u00e0 presenti in un elenco, sfruttando al meglio i collegamenti tra queste e percorrendo meno strada possibile."}
{"id": "19387", "revid": "34971", "url": "https://it.wikipedia.org/wiki?curid=19387", "title": "Modula-2", "text": "Modula-2 \u00e8 un linguaggio di programmazione \"general-purpose\" creato da Niklaus Wirth ed \u00e8 il diretto successore di Pascal. \nModula-2 corregge i problemi e le ambiguit\u00e0 del suo predecessore. Tra le caratteristiche principali vi \u00e8 il concetto di modulo, ossia di un'unit\u00e0 logica che incapsula al suo interno dati e procedure, limitandone la visibilit\u00e0 all'esterno. Questo permette una migliore organizzazione del programma (cfr. programmazione modulare).\nEssendo un linguaggio tipizzato non ammette conversioni implicite fra tipi di dati diversi, come per esempio REAL e INTEGER, e ci vuole una funzione di conversione apposita. I linguaggi fortemente tipizzati producono un codice pi\u00f9 corretto e per questo motivo sono i linguaggi pi\u00f9 utilizzati nel settore mission-critical come ad esempio l'aerospaziale e il nucleare.\nDato che in tempi passati non vi era un set standard di librerie ogni produttore offriva il proprio, come ad esempio Logitech e TopSpeed, e vi erano grossi problemi nella migrazione del software da un sistema all'altro. Lo standard ISO promise di risolvere questi problemi ma usc\u00ec troppo tardi e i produttori di compilatori persero interesse nel linguaggio Modula-2. Molti utenti e societ\u00e0 spostarono il loro ambiente di sviluppo in versioni modificate del predecessore come Turbo Pascal o il pi\u00f9 nuovo Delphi. Per questo motivo oggi \u00e8 largamente sconosciuto.\nTuttavia, Modula-2 sta riemergendo gradualmente in questi ultimi anni grazie alla nascita del compilatore open source GNU Modula-2.\nHello World!\n MODULE Hello;\n FROM InOut IMPORT\n WriteString, WriteLn;\n BEGIN\n WriteString(\"Hello World!\");\n WriteLn;\n END Hello."}
{"id": "19388", "revid": "1345932", "url": "https://it.wikipedia.org/wiki?curid=19388", "title": "Steve Jobs", "text": "\u00c8 stato il cofondatore di Apple Inc. e ne \u00e8 stato amministratore delegato fino al 24 agosto 2011, quando si \u00e8 dimesso per motivi di salute (assumendo la carica di presidente del consiglio di amministrazione). Ha fondato anche la societ\u00e0 NeXT Computer. \u00c8 stato inoltre fondatore e amministratore delegato di Pixar Animation Studios prima dell'acquisto da parte della Walt Disney Company, della quale era inoltre membro del consiglio di amministrazione oltre che maggiore azionista fisico.\nHa introdotto prodotti di successo come Macintosh, iMac, iPod, iPhone e iPad. \u00c8 stato tra i primi a intuire la potenzialit\u00e0 del mouse e dell'interfaccia grafica basata sull'impiego di icone e di finestre per menu a tendina, presenti sugli Xerox Star, ideando il Macintosh. Jobs \u00e8 stato classificato primo tra i 25 uomini d'affari pi\u00f9 potenti per il 2007 da \"Fortune\" e persona dell'anno 2010 dal Financial Times. Molte persone note negli Stati Uniti hanno rilasciato dichiarazioni sulla morte di Steve Jobs, fra cui Barack Obama, Bill Gates, Bob Iger, Mark Zuckerberg, Sergey Brin, Larry Page, Tim Cook, Meg Whitman, Steve Ballmer e Richard Stallman.\nBiografia.\nOrigini e formazione.\nNato come Abdul Latif Jandali da madre statunitense di origini svizzere e tedesche (Joanne Carole Schieble) e padre siriano (Abdulfattah \"John\" Jandali, uno studente che sarebbe diventato pi\u00f9 tardi professore di scienze politiche), Steve non fu cresciuto dai suoi genitori naturali. Appena nato fu dato in adozione a Paul Reinhold Jobs e Clara Hagopian residenti a Mountain View, nella contea di Santa Clara, in California. Il padre adottivo all'epoca faceva il meccanico per auto e la madre adottiva era una contabile. Steve aveva una sorella biologica pi\u00f9 giovane, Mona Simpson, scrittrice di successo. I genitori adottivi battezzarono Steve e lo educarono alla fede cristiana luterana. Nel 1972 Jobs si diplom\u00f2 all'istituto Homestead di Cupertino, in California, e successivamente si iscrisse al Reed College di Portland (Oregon), ma abbandon\u00f2 dopo appena un semestre.\nL'incontro con Wozniak e la fondazione di Apple.\nNel 1974 era alla Atari e insieme al suo amico Steve Wozniak, al tempo alle dipendenze dell'Hewlett-Packard, lavor\u00f2 alla prima versione del circuito del videogioco \"Breakout\"; successivamente i due decisero di mettersi in proprio, fondando la Apple Computer il 1\u00ba aprile del 1976. Per finanziarsi, Jobs vendette il suo pulmino Volkswagen e Wozniak la propria calcolatrice. La societ\u00e0 venne fondata insieme a Ronald Wayne, che Jobs aveva conosciuto presso Atari; Wayne lasci\u00f2 per\u00f2 quasi subito la societ\u00e0, non appena Apple ricevette la prima commessa (rinunciando a una partecipazione azionaria del 10%). La prima sede della nuova societ\u00e0 fu il garage dei genitori di Jobs: qui lavorarono al loro primo computer, l'Apple I, inizialmente venduto ai membri dell'Homebrew Computer Club. Successivamente ottennero un finanziamento dall'industriale Mike Markkula, che vers\u00f2 nelle casse della societ\u00e0 la somma di 250.000 dollari, ottenendo in cambio un terzo di Apple. Nel 1977 Jobs e Wozniak lanciarono l'Apple II, le cui vendite toccarono il milione di dollari. \nL'esperienza di NeXT e le dimissioni da Apple.\nIl 12 dicembre 1980 Apple venne quotata in Borsa e dopo pochi giorni valeva 256 milioni di dollari. Alla fine di dicembre era valutata 1,79 miliardi di dollari. Jobs con l'aiuto di Bill Atkinson riusc\u00ec a convincere, in cambio di una quota azionaria di Apple, il PARC a mostrargli l'interfaccia grafica da loro progettata. Atkinson e i suoi ingegneri introdussero significative migliorie al progetto, nonch\u00e9 alla parte hardware come il mouse, che furono utilizzate nello sviluppo dell'Apple Lisa e in seguito il 24 gennaio 1984 Apple produsse un personal computer compatto e dotato di un nuovo sistema operativo a interfaccia grafica: l'Apple Macintosh. Nonostante le speranze iniziali, non raggiunse i livelli di vendita attesi a causa della crescente concorrenza. Jobs ne incolp\u00f2 John Sculley, l'amministratore delegato, chiamato alla Apple l'anno prima da lui stesso. Jobs e Sculley vennero allo scontro, ciascuno attribuendo all'altro la responsabilit\u00e0 del mancato successo. Sculley pose il consiglio d'amministrazione di fronte all'alternativa \u201co me o lui\u201d. Il consiglio si schier\u00f2 dalla sua parte. Il 31 maggio, in seguito a una riorganizzazione manageriale i poteri di Jobs furono notevolmente ridotti togliendoli le cariche di vicepresidente e di direttore generale della divisione Mac. Considerando di \"non avere niente da fare\", Jobs intraprese alcuni viaggi in Europa e Unione Sovietica per promuovere i computer Apple. In settembre comunic\u00f2 al consiglio le proprie dimissioni irrevocabili. Uscito da Apple, fond\u00f2 una nuova compagnia, la NeXT Computer. Apple intent\u00f2 una causa legale al fondatore per cercare di bloccare la sua iniziativa. Le due parti raggiunsero un accordo extra giudiziale con il quale Jobs si impegn\u00f2 a non assumere personale proveniente dalla Apple e concesse alla sua ex-azienda il diritto di verificare ogni nuovo prodotto \"NeXT\" prima dell'uscita sul mercato. Nel 1986 acquist\u00f2 la Pixar dalla Lucas Films, una casa di produzione cinematografica con l'obiettivo di realizzare unicamente animazioni computerizzate. La NeXT produsse computer ma con prezzi pi\u00f9 alti e non riusc\u00ec a imporsi sulla concorrenza, anche a causa della comparsa sul mercato di computer economici \"cloni\" dei PC IBM. La Pixar si concentr\u00f2 sulla produzione di lungometraggi al computer realizzando \"Toy Story\" nel 1995, primo film d'animazione realizzato completamente in computer grafica 3D al quale segu\u00ec \"A Bug's Life\".\nNel 1996 la Apple Computer aveva necessit\u00e0 di aggiornare il sistema operativo montato sui propri computer e contatt\u00f2 Jobs che propose il NeXTSTEP, sistema operativo della NeXT. In cambio chiese che la Apple acquisisse la NeXT, all'epoca in grave crisi. Nel 1997, dopo risultati commerciali altalenanti, l'amministratore delegato di Apple Gil Amelio venne allontanato e Jobs assunse nuovamente la carica di CEO ad interim, ma senza stipendio ricevendo la cifra simbolica di 1 dollaro all'anno ma ricevendo diversi premi di produzione tra i quali un jet privato da 90 milioni di dollari (1999) e poco meno di 30 milioni di dollari in azioni (2000-2002).\nJobs negozi\u00f2 un accordo col rivale storico Microsoft con lo scopo di sviluppare applicativi Microsoft Word ed Excel per il sistema operativo della Apple e porre fine ad alcuni contenziosi legali fra le due societ\u00e0. Jobs impose una rivoluzione aziendale decidendo la cancellazione di decine di progetti di prodotto lasciandone solo quattro e licenziando circa tremila dipendenti in un anno. La situazione della Apple, che a fine 1997 registrava un miliardo e quaranta milioni di dollari di perdite, miglior\u00f2 sensibilmente con un utile a fine 1998 di oltre 309 milioni di dollari.\nLe nuove idee: l'iMac e l'iPhone.\nMentre lo sviluppo di Mac OS X era ancora in corso, Jobs lanci\u00f2 l'iMac, un modello di personal computer all-in-one, cio\u00e8 comprendente schermo e le altre componenti nello stesso telaio del computer. Con questo modello la Apple, che si era isolata dal mondo IBM, rientrava nel mercato dei prodotti di massa. Nello stesso anno Jobs apr\u00ec il primo Apple Store, al secondo piano del Tysons Corner Center in Virginia, un negozio destinato esclusivamente alla vendita di prodotti Apple. L'esperimento, accolto con scetticismo, si rivel\u00f2 un successo e ad agosto 1998 i negozi aperti in tutto il mondo erano 511. Quasi contemporaneamente al lancio del nuovo sistema operativo e del nuovo computer, Jobs decise anche di lanciarsi nel settore della musica digitale con l'iPod, un lettore digitale di musica che nel 2001 divenne il pi\u00f9 venduto al mondo, con una quota di mercato superiore all'80%. Per significare lo spostamento del principale ramo d'azienda (\"core business\") dal mercato dei computer a quello pi\u00f9 generale del multimedia, Jobs decise di rinominare la Apple Computer Inc. chiamandola semplicemente Apple Inc.\nDopo aver scoperto nel 2003 di essere affetto da una rara forma di tumore maligno al pancreas, meno aggressivo della forma pi\u00f9 comune e aver deciso di non comunicare nulla al Consiglio di Amministrazione della Apple, dopo nove mesi dalla scoperta, nel luglio del 2004, venne sottoposto a duodenocefalopancresectomia per la rimozione del cancro presso lo Stanford University Medical Center in Palo Alto. A causa della malattia, Jobs svilupp\u00f2 il diabete di tipo uno. Lasci\u00f2 quindi temporaneamente l'incarico di amministratore delegato a Tim Cook, prima per due mesi e, in seguito, per altri sei nel 2009. \nNel 2007 Apple mise in commercio un nuovo prodotto, l'iPhone, uno smartphone con lo schermo multi-touch, con il quale pose le basi per l'ingresso di Apple nel settore della telefonia mobile. \nGli ultimi anni e la morte.\nNel 2009 vennero divulgate notizie contrastanti sulla salute di Steve Jobs, a causa anche della sua assenza annunciata al \"Macworld Conference &amp; Expo\" di gennaio. Il 20 giugno 2009 usc\u00ec un articolo sul sito internet del \"Wall Street Journal\" in cui spiegava che nel corso del mese di aprile 2009 aveva subito un trapianto al fegato, nel Tennessee, e che le sue condizioni di salute erano buone. Apple Inc. conferm\u00f2 il suo rientro per la fine del mese di giugno 2009. Durante questo periodo Steve Jobs non sal\u00ec sul palco del \"Moscone Center\" di San Francisco a presentare nuovi prodotti per ben due volte: la prima il 6 gennaio in occasione dell'ultima partecipazione di Apple al MacWorld Trade Show e la seconda l'8 giugno per la WWDC 2009; il 9 settembre 2009 torn\u00f2 sul palco per presentare il rinnovo dell'intera gamma di iPod. Il 27 gennaio 2010 Jobs, alla conferenza Apple di San Francisco, present\u00f2 l'iPad, il primo tablet della Apple.\nIl 17 gennaio 2011 Apple annunci\u00f2 che Steve Jobs aveva richiesto un nuovo congedo medico, precisando che Jobs rimaneva CEO di Apple, continuando a occuparsi delle principali questioni strategiche ma sostituito per le questioni di tutti i giorni da Tim Cook, il COO di Apple. Il 2 marzo 2011, in occasione dell'evento di presentazione dell'iPad 2, comparve sul palco a sorpresa. Il 24 agosto si dimise da amministratore delegato di Apple annunciando di voler chiedere al Consiglio di Amministrazione la conferma di Tim Cook come suo successore e nuovo CEO di Apple.\nMor\u00ec nella sua casa a Palo Alto in California il 5 ottobre 2011, a 56 anni, a causa di una recrudescenza del carcinoma con conseguente arresto respiratorio. Venne sepolto nell'Alta Mesa Memorial Park di Palo Alto, assieme ad altri imprenditori dell'alta tecnologia informatica, come il cofondatore di HP, David Packard e l'ingegnere Frederick Emmons Terman, con i quali Jobs lavor\u00f2 per alcuni mesi estivi come dipendente all'et\u00e0 di 13 anni.\nVita privata.\nIn giovane et\u00e0 ha avuto una figlia, Lisa Brennan-Jobs dalla sua fidanzata dell\u2019epoca che inizialmente non ha riconosciuto e con cui ha instaurato un rapporto solo successivamente.\nNel marzo 1991 si spos\u00f2 con Laurene Powell, con una cerimonia officiata da un monaco buddhista. Dal matrimonio sono nati Reed nel settembre 1991, Erin nel 1995, e Eve nel 1998. Steve Jobs guidava una Mercedes SL55 AMG senza targa, poich\u00e9 sfruttava una legge della California che permette ai proprietari di nuovi veicoli di circolare senza, per un massimo di sei mesi, nell'attesa di riceverla e montarla; Jobs, d'accordo con la societ\u00e0 di leasing, prendeva una SL55 AMG nuova ogni sei mesi. Jobs ha sempre ammesso di avere assunto varie sostanze stupefacenti durante la sua vita e ha parlato dell'LSD come di una delle esperienze pi\u00f9 incredibili mai vissute. Per anni si \u00e8 dichiarato \u201cfruttariano\u201d e ha mangiato solamente frutta."}
{"id": "19389", "revid": "772841", "url": "https://it.wikipedia.org/wiki?curid=19389", "title": "Stato virtuale", "text": ""}
{"id": "19390", "revid": "772842", "url": "https://it.wikipedia.org/wiki?curid=19390", "title": "Stati virtuali", "text": ""}
{"id": "19392", "revid": "5898", "url": "https://it.wikipedia.org/wiki?curid=19392", "title": "Iacopo Sannazzaro", "text": ""}
{"id": "19394", "revid": "21880", "url": "https://it.wikipedia.org/wiki?curid=19394", "title": "Crypturellus obsoletus obsoletus", "text": ""}
{"id": "19405", "revid": "125737607", "url": "https://it.wikipedia.org/wiki?curid=19405", "title": "Eclissi", "text": "Leclissi, o eclisse, \u00e8 un evento ottico-astronomico che avviene quando un qualsiasi corpo celeste, come un pianeta o un satellite, si interpone tra una sorgente di luce, ad esempio una stella o un corpo che brilla di luce riflessa, e uno dei due corpi celesti sopracitati. Il secondo corpo quindi, entra nel cono d'ombra o di penombra del primo.\nIn astronomia viene genericamente usato anche il termine \"occultazione\", sebbene quest'ultimo termine venga utilizzato perlopi\u00f9 quando si tratta di stelle o pianeti pi\u00f9 lontani dalla Terra. In assenza di altre specificazioni infatti, le eclissi sono, di solito, riferite al sistema Sole-Terra-Luna.\nEtimologia.\nLa parola \"eclissi\" deriva dal greco \u1f14\u03ba (ek), preposizione che significa \"da\" (moto da luogo), e \u03bb\u03b5\u03af\u03c0\u03b5\u03b9\u03bd, (leipein), che significa \"allontanarsi\" ovvero \"nascondersi\", \"rendersi invisibile\". Il termine \u00e8 un sostantivo che, nella lingua italiana, pu\u00f2 essere indifferentemente di genere maschile o femminile, ma attualmente predomina quello femminile.\nEclissi nel sistema Sole-Terra-Luna.\nLe eclissi pi\u00f9 tipiche sono quelle riferite al sistema Sole-Terra-Luna. Esse avvengono soltanto in quei determinati momenti in cui i tre corpi celesti sono perfettamente allineati. Tuttavia, il piano su cui giace l'orbita del moto di rivoluzione della Luna intorno alla Terra \u00e8 inclinato di circa 5\u00b0 9' rispetto a quello dell'eclittica (piano su cui giace l'orbita di rivoluzione della Terra intorno al Sole). Se i due piani coincidessero perfettamente in ogni mese lunare, si avrebbe un'eclissi di Sole in corrispondenza del novilunio e una di Luna in corrispondenza del plenilunio. Poich\u00e9 invece i piani non coincidono, la condizione di novilunio o di plenilunio non \u00e8 sufficiente a determinare un'eclissi; questa avviene soltanto quando i tre corpi sono vicini alla linea di intersezione dei due piani di rivoluzione (linea dei nodi). Questo dunque si verifica pi\u00f9 raramente, con una frequenza di 4 o 5 eventi ogni anno..\nLe eclissi nel sistema Sole-Terra-Luna si distinguono in:\nLe eclissi solari sono pi\u00f9 comuni di quelle lunari, infatti ce ne sono almeno due ogni anno e in casi eccezionali possono arrivare anche a cinque, mentre in un anno si possono verificare da zero a tre eclissi lunari e, la maggior parte degli anni, ne ha due. Tuttavia, per un osservatore in una data posizione le eclissi lunari sono pi\u00f9 frequenti, perch\u00e9 ognuna \u00e8 visibile da quasi tutto l'emisfero terrestre notturno rivolto verso la Luna, mentre quelle solari sono visibili solo da un'area molto limitata. Le eclissi possono essere previste con molto anticipo, conoscendo il moto orbitale dei corpi interessati; entrambe sono in qualche modo periodiche. La loro ciclicit\u00e0 era nota anche nell'antichit\u00e0, dove, per prevedere le eclissi, si utilizzava il cosiddetto ciclo di Saros, in base al quale tra due eclissi dello stesso tipo trascorreva un intervallo di 18 anni, 11 giorni e 8 ore.\nAltre eclissi.\nSatelliti di Giove.\nAltri tipi di eclissi visibili dalla Terra, con un telescopio, sono quelle dei satelliti di Giove, che avvengono quando un satellite di Giove entra nell'ombra del pianeta stesso e quindi il satellite non riceve pi\u00f9 la luce dalla sua maggiore fonte di illuminazione, il Sole. Il satellite diventa invisibile dalla Terra perch\u00e9 non \u00e8 pi\u00f9 illuminato. La sparizione di un satellite dietro al suo pianeta viene detta invece occultazione. La misura degli intervalli di tempo che intercorrono tra successive occultazioni in diversi periodi dell'anno furono sfruttate per ottenere la prima storica stima della velocit\u00e0 della luce.\nDifferenza fra eclissi e occultazioni.\nL'occultazione di un corpo celeste, in questo caso un satellite di un pianeta, avviene quando il pianeta principale si frappone lungo la visuale di un osservatore posto sulla Terra e il satellite.\nNel caso di un'eclissi di Luna non si pu\u00f2 parlare di un'occultazione, per lo meno in termini astronomici, in quanto viene temporaneamente a cessare la maggiore sorgente di illuminazione della Luna e cio\u00e8 il Sole. La luce solare che arriva alla Luna viene a poco a poco intercettata dalla Terra facendo rimanere la Luna in ombra, nascondendola cos\u00ec alla vista, o quasi. In realt\u00e0 una piccola parte di luce solare continua ad arrivare sulla Luna, diffusa dal sottile strato dell'atmosfera terrestre che circonda la Terra, donando alla Luna in quel momento un caratteristico colore bruno scuro, talvolta rossastro.\nMercurio e Venere.\nC'\u00e8 ancora un altro tipo di eclissi: i pi\u00f9 noti sono i transiti anulari di Mercurio e Venere davanti al Sole. Per esempio l'Italia ha avuto la possibilit\u00e0 di osservare i due ultimi transiti di Venere sul Sole con vari filtri nel 2004 e 2012; i prossimi avranno luogo fra circa cent'anni. Molto spesso \u00e8 possibile notare il transito di Mercurio dalla Terra. \u00c8 molto raro il fatto che entrambi i pianeti possano transitare contemporaneamente sul Sole. Questi transiti si possono definire come \"mini eclissi anulari\".\nOsservazione delle eclissi solari.\nAnche se l'eclissi solare viene spesso rappresentata nei film mostrando un disco nero (la Luna) che si avvicina al Sole finendo per coprirlo, nella realt\u00e0 non si vede nessun disco nero: la parte del Sole occultata dalla Luna appare azzurra come il resto del cielo a causa della luce diffusa dall'atmosfera terrestre. Inoltre anche questo effetto \u00e8 difficile da osservare ad occhio nudo, perch\u00e9 la luce del Sole abbaglia quasi immediatamente chi lo guarda direttamente e insistendo a guardare senza filtri si possono anche riportare danni permanenti alla vista.\nPer osservare l'eclissi solare \u00e8 necessario indossare speciali occhiali creati appositamente per le eclissi o binocoli coperti con un apposito filtro solare (ad esempio: un foglio di Mylar o AstroSolar o un vetro metallizzato) o utilizzare un telescopio solare; una maschera da saldatura pu\u00f2 essere utilizzata, ma la qualit\u00e0 dell'immagine non \u00e8 buona, a causa dello spessore del vetro (doppia riflessione). Guardare un'eclissi solare senza una protezione adeguata pu\u00f2 causare cecit\u00e0: gli occhiali da sole sono del tutto inadatti a proteggere gli occhi in caso di eclissi solare.\nDi conseguenza una persona ignara dell'arrivo del fenomeno astronomico non si avvede che sta verificandosi un'eclissi totale di Sole fino a quando essa entra nella fase della totalit\u00e0, quando cio\u00e8 il cielo nel giro di pochi secondi diventa scuro come di notte, perch\u00e9 la luce solare non raggiunge pi\u00f9 l'atmosfera. Solo in quel momento anche il disco della Luna diventa nero e pu\u00f2 essere osservato.\nL'eclissi totale di Sole \u00e8 anche l'unico momento in cui \u00e8 possibile osservare la corona solare dalla superficie terrestre senza fare uso del coronografo: la corona solare appare all'osservatore come un alone luminoso che contorna il disco nero della Luna. Invece in condizioni ordinarie la luminosit\u00e0 della corona \u00e8 coperta da quella molto pi\u00f9 intensa del disco solare. Soltanto nello spazio, in assenza di atmosfera, \u00e8 possibile schermare completamente quest'ultima e osservare la corona senza dover aspettare un'eclissi."}
{"id": "19406", "revid": "287204", "url": "https://it.wikipedia.org/wiki?curid=19406", "title": "Musica digitale", "text": "Con il termine musica digitale si intende una qualsiasi composizione musicale convertita in segnale digitale.\nPer ottenere la conversione, il segnale audio prelevato da un microfono e trasformato in un equivalente segnale elettrico, viene inviato a un convertitore analogico-digitale, un dispositivo elettronico che provvede a generare un flusso di dati digitali, rappresentanti il segnale audio originale. Il flusso di dati digitali pu\u00f2 essere semplicemente registrato sotto forma di file su nastro magnetico, hard disk o disco ottico. \nDurante il passaggio che consiste nella trasformazione da segnale analogico a segnale digitale, una parte delle armoniche sonore che compongono il segnale originale vengono perse e non compaiono nel segnale digitale finale, il degrado \u00e8 abbastanza avvertibile se la conversione avviene nello standard CD Audio definito nel 1979 da Sony e Philips, il quale fissa il campionamento a 44,1 kHz, adottando frequenze di campionamento multiple di questo standard, la perdita di qualit\u00e0 sonora nella conversione risulta molto minore, indistinguibile all'orecchio dal segnale analogico, il cui riferimento tipico \u00e8 il disco in vinile. \nIl file digitale registrato pu\u00f2 essere sottoposto a un successivo trattamento di compressione allo scopo di ridurne le dimensioni; questo passaggio, a seconda del sistema di compressione utilizzato, pu\u00f2 comportare una perdita irreversibile di dati oppure no. La maggiore efficienza nel ridurre di dimensioni il file musicale, viene ottenuto dai sistemi che comportano la perdita di alcuni dati, in ogni caso, l'efficienza degli algoritmi implementati allo scopo, basati sulla psicoacustica dell'orecchio umano, \u00e8 tale da produrre un degrado minimo, nonostante una notevole eliminazione di dati. \nIl vantaggio principale della musica digitale consiste nella possibilit\u00e0 di copiarla in modo facile e rapido per un numero indefinito di volte, senza mai alterarne il segnale di partenza. La possibilit\u00e0 di generare un numero indefinito di copie di un brano musicale, ha creato ovvi problemi di diritti d'autore. Per evitare la realizzazione di copie non autorizzate, sono stati introdotti da parte dei produttori discografici, dei formati digitali, i quali, utilizzando un particolare algoritmo di crittografia, impediscono automaticamente la copia non autorizzata dei file.\nStoria.\nLa prima produzione di musica digitale nota fu realizzata dal computer australiano CSIRAC nel giugno del 1951. Nello stesso anno i tecnici della BBC registrarono la musica prodotta dal computer Ferranti Mark I creando la prima registrazione di musica digitale. Per molti anni la musica digitale rimase comunque limitata ai laboratori dato l'elevato costo dell'elettronica. Con gli anni ottanta la rivoluzione dell'elettronica permise la nascita di sistemi economici in grado di gestire ed elaborare la musica digitale. Questa si afferm\u00f2 con la diffusione dei compact disc. I compact disc data l'elevata qualit\u00e0 del suono si diffusero rapidamente e a met\u00e0 degli anni novanta incominciarono a soppiantare le registrazioni analogiche.\nAlla fine del secondo millennio, con l'avvento di programmi di peer-to-peer come Napster, l'industria musicale ha fronteggiato una crisi che dura fino ai giorni nostri, dovuta al drammatico calo di vendite di Cd e singoli causato dal successo di questi tipi di programmi, che incoraggiavano la pirateria informatica e lo scambio illegale di brani musicali attraverso la rete internet.\nA fianco delle continue azioni legali che le grandi etichette discografiche hanno intrapreso contro i creatori e gli utenti di tali programmi, sono partite contemporaneamente anche le contromosse per riguadagnare il denaro perso: consci dell'impossibilit\u00e0 di sradicare dalla mentalit\u00e0 soprattutto giovanile il desiderio di avere \"tutto e subito\" e dei progressi tecnologici, le grandi \"major\" hanno preferito legalizzare l'attivit\u00e0 di vendita on-line di musica. Napster stesso \u00e8 stato acquistato dal gruppo tedesco Bertelsmann AG nel 2002 e ha da quel momento in poi cominciato a vendere musica legalmente distribuita dalle etichette.\nLa parte del \"leone\" in questo settore l'ha svolta all'inizio l'iTunes Store, creato nel 2003 come ramo del lettore multimediale Apple iTunes. Gi\u00e0 nel dicembre 2003 il numero di canzoni singole vendute ha superato le 25.000 unit\u00e0. Nel 2004 iTunes rappresentava il 70% del mercato di musica digitale. Col tempo iTunes si \u00e8 poi espanso anche nel settore cinematografico, cominciando a vendere film, episodi di serie tv e audiolibri.\nLa nascita della musica in digitale ha segnato per\u00f2 il tramonto e la profonda agonia del singolo in quanto formato discografico. Se le vendite degli album in qualche modo hanno retto l'ondata grazie alla ricchezza di contenuti che un album pu\u00f2 offrire oltre alle canzoni in s\u00e9 (si pensi al booklet, o semplicemente al disco come concetto artistico in cui i vari brani sono correlati tra loro musicalmente e tematicamente), i singoli invece agli occhi dell'utente moderno non hanno pi\u00f9 alcun interesse, in quanto oggi per acquistare quella particolare canzone che viene trasmessa alla radio o in tv non bisogna nemmeno uscire di casa, ma basta collegarsi a internet e scaricarla (legalmente o meno). In Italia nel gennaio 2008 la FIMI ha annunciato l'interruzione della pubblicazione della classifica dei singoli pi\u00f9 comprati, mantenendo solamente quella dei brani pi\u00f9 scaricati dalla rete, con queste parole: \"\"Dal 45 giri in vinile si \u00e8 passati al cd singolo ed ora al supporto \"liquido\", \u00e8 il segnale di un'era che si sposta verso il digitale\"\".\nLa rivoluzione tecnologica in atto, che permette la registrazione ad alta qualit\u00e0 di musica e soprattutto l'estrema facilit\u00e0 della sua condivisione immediata tramite la rete, ha prodotto una rivoluzione anche tra gli stessi artisti del concetto stesso del loro lavoro. Molti artisti hanno capito che \u00e8 possibile \"bypassare\" le lunghe attese e i problemi per la produzione di un album completo semplicemente mettendo in rete la musica appena registrata. Il mercato musicale attuale comincia a presentare scenari in cui un artista finisce di registrare un pezzo e, senza aspettare di riuscire a riempire un album, lo mette in vendita su un qualsiasi negozio musicale o persino sul proprio sito, creando cos\u00ec discografie in cui accanto agli album compaiono singole tracce, slegate dalle altre registrazioni.\nA questo proposito si segnala nell'ottobre del 2007 l'iniziativa dei Radiohead, che si sono dimostrati dei precursori in questo, di pubblicare il loro nuovo album \"In Rainbows\" come download legale sul loro sito, dando la possibilit\u00e0 agli acquirenti di scegliere il prezzo a cui comprare l'album, a partire da 0 euro. La notizia ha avuto un enorme eco pubblicitaria per la portata dell'azione e ha portato alle prime riflessioni sull'esistenza di una coscienza degli acquirenti dalla rete: acquisteranno l'album al prezzo solito (20 euro di media in Italia) lo pagheranno quanto si paga un album digitale (10 euro) o sfrutteranno l'occasione? I dati sono molto confusi sia sul guadagno totale (che alcuni ipotizzano addirittura sui 10 milioni di dollari in un solo giorno) sia sulla percentuale di utenti che lo hanno scaricato gratis (alcuni sondaggi riportano cifre che vanno dal 30% al 60%). Fatto sta comunque che quando due mesi dopo \u00e8 stato pubblicato in maniera tradizionale su Cd \u00e8 entrato direttamente al numero 1 sia in America sia in Gran Bretagna.\nUn altro aspetto di tale rivoluzione \u00e8 la crescente voglia da parte di gruppi emergenti di entrare nel mercato discografico in modi diversi dal passato, facendosi prima conoscere su internet. Gli esempi pi\u00f9 clamorosi di gruppi musicali diventati oggetti di culto in rete ancora prima di avere un contratto discografico \"regolare\" sono Arctic Monkeys e Lily Allen, entrambi artisti entrati nella Top 10 britannica. Si sta rivelando un grande strumento in questo senso la comunit\u00e0 online MySpace, che permette di caricare gratis brani musicali sulla propria pagina personale. Un altro aspetto correlato del fenomeno \u00e8 la nascita delle cosiddette \"netlabel\", cio\u00e8 una specie di etichetta discografica a pagamento che vive su internet. La rivoluzione \u00e8 infine quella economica. Se negli anni passati agli artisti andavano solo le percentuali di royalties per ogni disco fisico venduto, a oggi un'etichetta discografica privata pu\u00f2 contare su un guadagno netto per ogni traccia venduta di circa 100 dollari (dati PMI 2012/2013). Se si conta che esistono etichette indipendenti che ogni mese immettono ciascuna nel mercato discografico digitale oltre cinquecento tracce a pagamento, il conto della rivoluzione musicale digitale \u00e8 presto fatto. Proprio per la facilit\u00e0 e per la rapidit\u00e0 dei guadagni in questo nuovo music store digitale, a oggi la possibilit\u00e0 di acquistare un'etichetta indipendente risulta essere quasi impossibile se non per i soli addetti ai lavori.\nFormati musicali.\nI formati musicali pi\u00f9 diffusi nel mondo informatico sono:"}
{"id": "19407", "revid": "21880", "url": "https://it.wikipedia.org/wiki?curid=19407", "title": "Crypturellus undulatus adspersus", "text": ""}
{"id": "19409", "revid": "21880", "url": "https://it.wikipedia.org/wiki?curid=19409", "title": "Crypturellus undulatus simplex", "text": ""}
{"id": "19412", "revid": "21880", "url": "https://it.wikipedia.org/wiki?curid=19412", "title": "Crypturellus undulatus undulatus", "text": ""}
{"id": "19413", "revid": "21880", "url": "https://it.wikipedia.org/wiki?curid=19413", "title": "Crypturellus undulatus vermiculatus", "text": ""}
{"id": "19414", "revid": "33921", "url": "https://it.wikipedia.org/wiki?curid=19414", "title": "Sicurezza informatica", "text": "La sicurezza informatica (in inglese \"information security\") \u00e8 l'insieme dei mezzi, delle tecnologie e delle procedure tesi alla protezione dei sistemi informatici in termini di disponibilit\u00e0, confidenzialit\u00e0 e integrit\u00e0 dei beni o asset informatici.\nAspetti generali.\nUn sinonimo spesso usato \u00e8 \"cybersecurity\" (alle volte tradotto in italiano con \"cybersicurezza\"), termine che pi\u00f9 precisamente ne rappresenta una sottoclasse essendo quell'ambito della sicurezza informatica che dipende solo dalla tecnologia: con esso si enfatizzano spesso qualit\u00e0 di \"resilienza,\" \"robustezza\" e \"reattivit\u00e0\" che una tecnologia deve possedere per fronteggiare attacchi mirati a comprometterne il suo corretto funzionamento e le sue performance (attacchi cyber).\nNella sicurezza informatica sono coinvolti elementi tecnici, organizzativi, giuridici e umani. Per valutare la sicurezza \u00e8 solitamente necessario individuare le minacce, le vulnerabilit\u00e0 e i rischi associati ai beni (asset) informatici, al fine di proteggerli da possibili attacchi (interni o esterni) che potrebbero provocare danni diretti o indiretti di impatto superiore a una determinata soglia di tollerabilit\u00e0 (es. economico, politico-sociale, di reputazione, ecc...) a un'organizzazione. Oltre alle tre fondamentali propriet\u00e0 (disponibilit\u00e0, riservatezza, integrit\u00e0) possono essere considerate anche: autenticit\u00e0, non ripudiabilit\u00e0, responsabilit\u00e0, affidabilit\u00e0.\nLa sicurezza informatica \u00e8 un problema molto sentito in ambito tecnico-informatico per via della crescente informatizzazione della societ\u00e0 e dei servizi (pubblici e privati) in termini di apparati e sistemi informatici e della parallela diffusione e specializzazione degli attaccanti o \"cracker\".\nL'interesse per la sicurezza dei sistemi informatici \u00e8 dunque cresciuto negli ultimi anni, proporzionalmente alla loro diffusione e al ruolo da essi svolto nella collettivit\u00e0.\nSicurezza domestica e nelle aziende.\nDal momento che l'informazione \u00e8 un bene aziendale, e che ormai la maggior parte delle informazioni sono custodite su supporti informatici, ogni organizzazione \u00e8 interessata a garantire la sicurezza dei propri dati, in un contesto dove i rischi informatici causati dalle violazioni dei sistemi di sicurezza sono in continuo aumento. Per questo esistono precise norme in materia di privacy, tra cui ad esempio il Regolamento generale sulla protezione dei dati. La materia privacy \u00e8 per\u00f2 limitativa, trattando essa unicamente il tema della protezione dei dati personali ed escludendo il resto; la legge sulla privacy infatti non impone alcuna protezione per informazioni prive di dati personali. Spesso si fa confusione tra tutela dei dati personali e sicurezza delle informazioni \"tout court\" (informazioni riservate e confidenziali ma che nulla hanno che vedere con dati personali).\nEsiste a livello internazionale la norma ISO 27001 finalizzata alla standardizzazione delle modalit\u00e0 adatte a proteggere i dati e le informazioni da minacce di ogni tipo, al fine di assicurarne l'integrit\u00e0, la riservatezza e la disponibilit\u00e0. Lo standard indica i requisiti di un adeguato sistema di gestione della sicurezza delle informazioni (SGSI; in inglese \"Information security management system\" o ISMS) finalizzato a una corretta gestione dei dati dell'azienda. Una fase indispensabile di ogni pianificazione della sicurezza \u00e8 la valutazione del rischio e la gestione del rischio. Le organizzazioni possono far certificare ISO 27001 il proprio SGSI.\nSicurezza dei programmi.\nIl problema della sicurezza dei programmi (sistemi operativi e applicazioni) si \u00e8 posto all'attenzione degli sviluppatori di software come conseguenza della sensibile crescita dell'uso degli strumenti informatici e di Internet. Per quanto riguarda la produzione di software \"protetti\", il concetto di \"sicurezza\" si pu\u00f2 definire come l'assenza di condizioni conflittuali capaci di produrre danni mortali o irreparabili a un sistema. Nella progettazione di software \u00e8 quindi fondamentale raggiungere il compromesso pi\u00f9 funzionale tra l'efficienza d'uso del programma in questione e la sua capacit\u00e0 di \"sopravvivenza\" ad attacchi esterni e a errori pi\u00f9 o meno critici. Il livello base della sicurezza dei programmi \u00e8 fornito dalla sicurezza del sistema operativo su cui poggiano i programmi applicativi.\nCaratteristiche di sicurezza.\nDue caratteristiche fondamentali esplicano il concetto di sicurezza:\nUn software (o programma) \u00e8 tanto pi\u00f9 sicuro quanto minori sono le probabilit\u00e0 che si verifichi un guasto e la gravit\u00e0 del danno conseguente al guasto stesso.\nIn ordine crescente, i possibili effetti dei guasti in cui pu\u00f2 incorrere un software sono:\nVerifica della sicurezza di un programma.\nUna volta prodotto il software si procede alla verifica del suo comportamento, in modo tale da effettuare una ricerca estesa dei difetti presenti, per passare poi alla loro eventuale eliminazione.\nEsistono diversi modelli di sicurezza per il controllo dei programmi, basati su due metodi differenti:\nPer essere efficace un programma deve essere controllato nelle sue specifiche e deve essere privo di difetti nel codice: a questo fine viene effettuato un controllo delle specifiche del programma e delle prestazioni correlate all'affidabilit\u00e0; in secondo luogo viene analizzata ogni parte di codice e funzione del sistema.\nErrori di programma.\nL'Institute of Electrical and Electronics Engineers ha catalogato gli errori nel software in tre diverse categorie a seconda della natura degli errori stessi:\nSicurezza dei sistemi informatici.\nL'approccio odierno alla \"cybersecurity\" si focalizza sul cosa e come fare per prevenire un incidente di sicurezza e come comportarsi nel caso un tale incidente si verifichi. Ci\u00f2 \u00e8 anche confermato nelle linee guida (\"cybersecurity framework\") emanate dal National Institute of Standards and Technology (NIST) che prevedono i seguenti macro-processi:\nAnalisi del rischio.\nLa cosiddetta \"analisi del rischio\" parte dall'identificazione dei beni da proteggere, per poi valutare le possibili minacce in termini di probabilit\u00e0 di occorrenza e relativo danno potenziale (gravit\u00e0). In base alla stima del rischio si decide se, come e quali contromisure di sicurezza adottare (piano di rischio). L'analisi del rischio tipicamente precede la fase di messa in esercizio del sistema informatico.\nSpesso l'obiettivo dell'attaccante non \u00e8 rappresentato dai sistemi informatici in s\u00e9, ma piuttosto dai dati in essi contenuti: la sicurezza informatica \u00e8 quindi interessata ad impedire gli accessi illeciti non solo agli utenti non autorizzati, ma anche a soggetti con autorizzazione limitata a specifiche operazioni, per evitare che dei dati appartenenti al sistema informatico vengano copiati, modificati o cancellati.\nLe violazioni possono essere molteplici: vi possono essere tentativi non autorizzati di accesso a zone riservate, furto di identit\u00e0 digitale o di file riservati, utilizzo di risorse che l'utente non dovrebbe potere utilizzare ecc. La sicurezza informatica si occupa anche di prevenire eventuali situazioni di \"denial of service\" (DoS). I DoS sono attacchi sferrati al sistema con l'obiettivo di renderne inutilizzabili alcune risorse in modo da danneggiare gli utenti del sistema.\nPentest.\nIn aggiunta all'analisi del rischio \u00e8 spesso eseguito un test di penetrazione, colloquialmente noto come \"pentest\" o \"hacking etico\"; esso \u00e8 un attacco informatico simulato autorizzato su un sistema informatico, eseguito per valutare la protezione del sistema. Il test viene eseguito per identificare i punti deboli (denominati anche vulnerabilit\u00e0), inclusa la possibilit\u00e0 per parti non autorizzate di accedere alle funzionalit\u00e0 e ai dati del sistema, e punti di forza, consentendo una valutazione completa del rischio. Non deve essere confuso con una semplice valutazione della vulnerabilit\u00e0 .\nMinacce e vulnerabilit\u00e0.\nI sistemi informatici sono soggetti a minacce che possono sfruttare vulnerabilit\u00e0 (minaccia e vulnerabilit\u00e0 sono concetti contigui ma distinti): questo potrebbe causare attacchi volti all'accesso ai dati in esso contenuti oppure o a minarne la funzionalit\u00e0 o disponibilit\u00e0 di servizio. Spesso dal funzionamento o meno del sistema informatico dipende anche la sicurezza dei dati in esso contenuti. Le stesse cause di \"out of service\" dei sistemi informatici possono anche essere raggruppate in due classi di eventi:\nEventi accidentali.\nGli eventi accidentali non riguardano attacchi malevoli, ma fanno riferimento a eventi causati accidentalmente dall'utente stesso, tipo: uso difforme dal consigliato di un qualche sistema, incompatibilit\u00e0 di parti hardware, guasti imprevisti, ecc. Tutti questi eventi compromettono la sicurezza del sistema soprattutto in termini di disponibilit\u00e0. \nPer evitare gli eventi accidentali non esistono soluzioni generali; un primo rimedio \u00e8 il fare regolarmente una copia di backup del sistema, comprendente dati e applicazioni, com'\u00e8 tipico delle procedure di \"disaster recovery\", in modo da poter fronteggiare un danno imprevisto.\nEventi indesiderati.\nTra i due eventi sopra citati, quelli indesiderati sono quelli per lo pi\u00f9 inaspettati, anche se \u00e8 prudente aspettarsi di tutto, e sono i cosiddetti attacchi da parte di utenti non autorizzati al trattamento di dati o all'utilizzo di servizi.\nAlcuni degli eventi indesiderati che si possono subire possono essere:\nPrincipali cause di perdita di dati.\nLe cause di probabile perdita di dati nei sistemi informatici possono essere classificate in:\nAttacchi tipici.\nGli attacchi malevoli vengono fatti, tramite la rete Internet o altra connessione, da parte di utenti remoti che, usando software particolari, a volte creati da loro stessi, si inseriscono abusivamente all'interno del sistema, riuscendo a ottenere disponibilit\u00e0 della macchina, per gestire risorse e dati senza avere i giusti requisiti richiesti. Casi tipici di attacco sono:\nUn caso un po' diverso \u00e8 l'accesso a sistemi da parte di utenti non autorizzati: consiste nell'accesso non autorizzato alla varie risorse e servizi del sistema, ma a differenza di un attacco malevolo, viene usata la macchina e non la rete (es. \"exploit\" e \"shellcode\").\nEffetti.\nNei casi peggiori gli attacchi possono provocare gravi danni a sistemi di interesse nazionale (es. una centrale nucleare che viene messa fuori servizio).\nLa pericolosit\u00e0 degli attacchi pi\u00f9 comuni consiste non solo nella presa di possesso di requisiti, dati e servizi altrui, ma anche causa all'utente cosiddetto \u201cderubato\u201d una sorta di insicurezza a far fede sui sistemi informatici che spesso fanno parte della vita quotidiana.\nTermine alternativo e neutro di effetto \u00e8 \"impatto\".\nMisure di sicurezza.\nLa protezione dagli attacchi informatici viene ottenuta agendo a due livelli principali:\nPer alcuni esiste anche il livello \"organizzativo\" costituito da procedure, politiche, autorit\u00e0 e responsabilit\u00e0, obiettivi e sorveglianza. Inoltre, nell'ultimo decennio in particolare, \u00e8 emersa con sempre maggiore evidenza l'importanza del fattore umano negli attacchi informatici.\nSicurezza passiva (sicurezza fisica).\nPer sicurezza passiva normalmente si intendono le tecniche e gli strumenti di tipo difensivo, ossia il complesso di soluzioni tecnico-pratiche il cui obiettivo \u00e8 quello di impedire che utenti non autorizzati possano accedere a risorse, sistemi, impianti, dispositivi, apparati, informazioni e dati di natura riservata. Il concetto di sicurezza passiva pertanto \u00e8 molto generale: ad esempio, per l'accesso fisico a locali protetti, l'utilizzo di porte di accesso blindate, congiuntamente all'impiego di sistemi di identificazione personale, sono da considerarsi componenti di sicurezza passiva.\nInnanzitutto a livello fisico e materiale, ponendo i server in luoghi il pi\u00f9 possibile sicuri, dotati di sorveglianza e/o di controllo degli accessi, nonch\u00e9 di sistemi di protezione da danni (fuoco, acqua, sbalzi di corrente, eventi catastrofici, ecc); anche se questo accorgimento fa parte della sicurezza normale e non della \"sicurezza informatica\", spesso il fatto di adottare le tecniche pi\u00f9 sofisticate genera un falso senso di sicurezza che pu\u00f2 portare a trascurare quelle semplici.\nSicurezza attiva (sicurezza logica).\nPer sicurezza attiva si intendono le tecniche e gli strumenti mediante i quali le informazioni e i dati (nonch\u00e9 le applicazioni) di natura riservata sono resi sicuri, proteggendo gli stessi sia dalla possibilit\u00e0 che un utente non autorizzato possa accedervi (confidenzialit\u00e0), sia dalla possibilit\u00e0 che un utente non autorizzato possa modificarli (integrit\u00e0). In questa categoria rientrano sia strumenti hardware che software.\nQuesto livello \u00e8 normalmente logico e prevede l'autenticazione e l'autorizzazione di un'entit\u00e0 che rappresenta l'utente nel sistema. Le operazioni effettuate dall'utente durante il processo di autenticazione sono tracciate in file di log. Questo processo di tracciamento delle attivit\u00e0 \u00e8 detto \"accountability\". A esso si associa la successiva fase di \"audit\". A volte viene usato il termine \"audit\" per entrambe le fasi.\nLa sicurezza passiva e quella attiva sono tra loro complementari ed entrambe indispensabili per raggiungere un livello di sicurezza adeguato.\nIl fattore umano.\nNumerose ricerche hanno negli ultimi anni evidenziato come il fattore umano sia una componente essenziale dell'attacco informatico. L'utente finale \u00e8 oggi considerato l'anello debole del sistema uomo-macchina ed \u00e8 stimato che pi\u00f9 del 90% degli incidenti di sicurezza hanno all'origine una qualche forma di errore umano. Tra le forme pi\u00f9 comunemente rilevate di errori e abitudini rischiose troviamo una inadeguata gestione delle proprie password, l'incapacit\u00e0 di riconoscere siti fraudolenti, allegati email pericolosi e URL ingannevoli. Vista l'importanza della componente umana nella determinazione del cyber-rischio complessivo a cui una organizzazione \u00e8 esposta, l'addestramento alla sicurezza in ambito informatico, mirato ad incrementare la consapevolezza dell'utente finale, a tutti i livelli, non solo consente di conformarsi ai regolamenti di settore e alle buone pratiche della cyber-difesa ma \u00e8 oggi considerato essenziale nella riduzione del rischio.\nL'attenzione per l'utente finale rappresenta un cambiamento culturale profondo per molti operatori nel campo della sicurezza informatica, che hanno tradizionalmente affrontato il problema da una prospettiva esclusivamente tecnica, e segue le linee guida indicate dai maggiori 'security centers' mondiali, che incoraggiano a sviluppare all'interno dell'azienda una cultura della sicurezza, riconoscendo che un utente consapevole costituisce una importante linea di difesa contro gli attacchi informatici.\nAltri fattori.\nSecondo una ricerca effettuata da NordVPN, il rischio di diventare vittima di attacchi informatici dipende anche dal paese di provenienza e da altri importanti fattori. NordVPN e Statista hanno infatti stilato una classifica dei paesi a \"pi\u00f9 alto rischio di attacchi informatici\", basandosi su variabili comuni per ogni singolo paese:\nDalla analisi (che assegnava ad ogni paese un punteggio tra 0 e 1, in base alla pericolosit\u00e0) \u00e8 emerso come siano proprio i paesi pi\u00f9 sviluppati ad essere pi\u00f9 a rischio; alta redditivit\u00e0, infrastrutture tecnologiche avanzate e alto livello di digitalizzazione porterebbero ad un livello pi\u00f9 alto di crimini informatici. Su 50 paesi analizzati, \u00e8 emerso come sia l'Islanda ad essere il paese a pi\u00f9 alto rischio di attacchi informatici, mentre l'Italia si posiziona esattamente a met\u00e0, al 24\u00ba posto. La classifica completa, con l'elenco dei paesi in ordine di pericolosit\u00e0 da 1\u00b0 a 50\u00b0, \u00e8 pubblica ed \u00e8 facilmente consultabile su NordVPN - Cyber Risk Index.\nParametri di protezione.\nLa protezione degli asset informatici \u00e8 ottenuta attraverso misure di carattere tecnico e organizzativo, sia di prevenzione che di protezione, tese ad assicurare:\nQueste tre caratteristiche vengono spesso citate utilizzando la definizione \"CIA Triad\" (da Confidentiality, Integrity, Availability).\nLe propriet\u00e0 di riservatezza, integrit\u00e0 e disponibilit\u00e0 dei dati costituiscono l'assunto base sul quale vengono svolte tutte le successive valutazioni di sicurezza. Tali propriet\u00e0 sono in genere affiancate anche dalla propriet\u00e0 di \"non ripudio\", ovvero dalla possibilit\u00e0 di attribuire un dato a un mittente o proprietario ben identificato.\nIl raggiungimento della disponibilit\u00e0 dipende da diversi fattori che interferiscono tra utente e sistema, quali: robustezza del software di base e applicativo, affidabilit\u00e0 delle apparecchiature e degli ambienti in cui essi sono collocati. Spesso dal funzionamento o meno del sistema informatico dipende anche la sicurezza dei dati in esso contenuti.\nContromisure.\nLe possibili tecniche di attacco sono molteplici, perci\u00f2 \u00e8 necessario usare contemporaneamente diverse tecniche difensive per proteggere un sistema informatico, interponendo barriere fra l'attaccante e l'obiettivo. Il sistema informatico deve essere in grado di impedire l'alterazione diretta o indiretta delle informazioni, sia da parte di utenti non autorizzati, sia a causa di eventi accidentali; inoltre deve impedire l'accesso abusivo ai dati. Inoltre in generale non \u00e8 buona norma assumere che le contromisure adottate in un sistema siano sufficienti a scongiurare qualsiasi attacco.\nPer far fronte a evenienze derivanti da possibili guasti o danni fisici, come sicurezza fisica o passiva molte volte si opera in un contesto di ridondanza degli apparati (es. server cluster) ovvero con sistemi distribuiti all'interno di piani di disaster prevention che, assicurando la tolleranza ai guasti (fault tolerance), garantiscano affidabilit\u00e0 e disponibilit\u00e0, cio\u00e8 la continuit\u00e0 operativa del sistema informatico e dell'azienda. A volte si preferisce agire anche in maniera preventiva tramite piani di disaster prevention. \nTra le contromisure pi\u00f9 comuni di tipo logico sulla rete locale di un sistema e sui suoi sottosistemi troviamo:\nSicurezza nelle reti.\nUn altro filone della sicurezza informatica si occupa delle problematiche di sicurezza connesse alla trasmissione di informazioni confidenziali in rete o su qualunque sistema di telecomunicazioni ovvero l'invio e la ricezione di dati confidenziali protetti ovvero protezione dei dati in transito.\nContromisure.\nIn tale ambito sono diffuse tecniche di autenticazione (Kerberos) e crittografia come contromisure allo sniffing. Sul fronte tecnico le misure di protezione in rete si concretizzano nell'uso di opportuni protocolli di rete quale HTTPS, SSL, TLS, IPsec e SSH che non fanno altro che applicare i metodi crittografici su uno o pi\u00f9 livelli di architettura di rete del modello ISO/OSI.\nSicurezza della rete Internet.\nCon la crescita a dismisura di internet e del World Wide Web, le problematiche di sicurezza si sono estese anche ad essa e servono quindi idee e principi su cui basarsi. Per far fronte ai rischi che si corrono utilizzandola, l'Unione europea mette il suo contributo tramite il programma di protezione \"Safer Internet\".\nSafer Internet.\nL'idea del programma di protezione della rete \"Safer Internet\" \u00e8 nata a seguito della crescita di internet e per la crescente presenza di bambini a contatto con questo mondo.\n\"Safer Internet\", introdotto dal Parlamento europeo l'11 maggio 2005, vuole promuovere l'uso sicuro di internet soprattutto per i bambini: una rete europea di 21 linee nazionali attraverso le quali gli utenti finali possono denunciare anonimamente la presenza di contenuti illegali su internet, e la creazione di 23 nodi nazionali di sensibilizzazione per promuovere un uso sicuro di internet, rivolto ai bambini, ai genitori e agli insegnanti.\nOltre ai provvedimenti di autoregolamentazione e allo sviluppo di tecnologie adeguate, l'istruzione gioca un ruolo chiave. \u00c8 indispensabile, infatti, la partecipazione e l'istruzione di genitori e insegnanti, spesso digiuni in materia di internet, che seguano con costanza i ragazzi nella navigazione, fornendo loro gli strumenti critici necessari per un approccio consapevole alla rete.\nCertificazione.\nProdotti software o sistemi informatici possono essere certificati nei loro attributi di sicurezza, con valore aggiunto sul prodotto o sistema stesso in termini pubblicitari di sicurezza (certificazione di qualit\u00e0 in termini di sicurezza), da organismi competenti riconosciuti, in base a uno Standard di sicurezza informatica. Tipicamente il processo di certificazione passa attraverso una fase di valutazione del prodotto/sistema (detto OdV, cio\u00e8 \"oggetto della valutazione\") da parte di un laboratorio di valutazione accreditato, per il quale il committente/sviluppatore dell'operazione ha identificato un cosiddetto \"traguardo di sicurezza\" (TdS) in termini di specifiche che il suo prodotto dovrebbe assicurare. Nel TdS \u00e8 solitamente definito il livello di garanzia della valutazione. Compito del valutatore \u00e8 verificare per mezzo dell'attivit\u00e0 valutativa la congruenza o meno del prodotto/sistema alle specifiche di sicurezza richieste dal committente/sviluppatore, attraverso opportuni criteri di valutazione, redigendo poi un rapporto e un certificato finale di pubblico dominio.\nLa sicurezza informatica \u00e8 una parte pi\u00f9 importante del framework ITIL 4.\nQuestioni giuridiche e regolamentazione globale.\nUna delle principali battaglie e delle lamentele dell'industria degli antivirus \u00e8 quella relativa alla creazione di una regolamentazione unificata e globale, una base di regole comuni per giudicare legalmente, ed eventualmente punire, i crimini informatici e i criminali informatici. Infatti, ancora oggi, anche se una societ\u00e0 produttrice di antivirus dovesse riuscire a scoprire chi \u00e8 il criminale informatico dietro alla creazione di un particolare virus o di un malware o di un qualsiasi attacco informatico, spesso le autorit\u00e0 locali non possono comunque agire. Questo \u00e8 principalmente dovuto al fatto che praticamente ogni stato ha una sua propria regolamentazione, differente da quella degli altri stati.\nEd \u00e8 anche grazie ad alcune societ\u00e0 europee produttrici di AntiVirus (e.g. BullGuard, F-Secure, Frisk, Panda, Sophos, TG Soft, ...) che, per risolvere il problema, la Commissione europea ha deciso di fondare l'EC3 (European Cybercrime Centre). L'EC3 \u00e8 stato ufficialmente aperto il primo gennaio 2013. L'EC3 si focalizzer\u00e0 nella lotta della UE contro i crimini informatici."}
{"id": "19415", "revid": "21880", "url": "https://it.wikipedia.org/wiki?curid=19415", "title": "Crypturellus undulatus yapura", "text": ""}
{"id": "19418", "revid": "7", "url": "https://it.wikipedia.org/wiki?curid=19418", "title": "Grande guerra", "text": ""}
{"id": "19422", "revid": "640277", "url": "https://it.wikipedia.org/wiki?curid=19422", "title": "Identit\u00e0 digitale", "text": "Lidentit\u00e0 digitale \u00e8 l'insieme delle risorse digitali associate in maniera univoca ad una persona fisica che la identifica, rappresentandone la volont\u00e0, durante le sue attivit\u00e0 digitali. L'identit\u00e0 digitale, di norma, viene presentata per accedere ad un sistema informatico o ad un sistema informativo o per la sottoscrizione di documenti digitali. In un'accezione pi\u00f9 ampia essa \u00e8 costituita dall'insieme di informazioni presenti online e relative ad un soggetto.\nCaratteristiche dell'identit\u00e0 digitale.\nLa rappresentazione dell'identit\u00e0 digitale deve essere tanto pi\u00f9 completa quanto \u00e8 complessa la transazione in cui \u00e8 coinvolta. Infatti il grado di affidabilit\u00e0 e le quantit\u00e0 di informazioni richiesti possono variare in modo molto significativo a seconda del tipo di transazione. Contemporaneamente devono essere tutelati gli aspetti informativi sulla privacy che non competono al tipo di transazione in ATTO. \nUn'identit\u00e0 digitale \u00e8 articolata in due parti: \nLe credenziali possono essere numericamente e qualitativamente molto variegate e hanno differenti utilizzi. L'identit\u00e0 digitale completa \u00e8 abbastanza complessa e ha implicazioni sia legali che tecniche. Comunque, l'identit\u00e0 digitale pi\u00f9 semplice consiste in un ID (o username) e una parola di identificazione segreta (o password). In questo caso lo username \u00e8 l'identit\u00e0, mentre la password \u00e8 chiamata credenziale di autenticazione. Ma l'identit\u00e0 digitale pu\u00f2 essere complessa come una vera e propria identit\u00e0 umana.\nAutenticazione.\nNelle transazioni quando viene provato che l'identit\u00e0 digitale presentata sia effettivamente quella di chi o di cosa dice di essere, si parla di processo di autenticazione. \nL'autenticazione ad un solo fattore (quella con username e password vista prima) non \u00e8 molto sicura perch\u00e9 la password potrebbe essere indovinata da qualcuno che non \u00e8 il vero utente. Quella multi-fattore pu\u00f2 essere pi\u00f9 sicura, ad esempio quella con una chiave fisica di sicurezza, o tessera magnetica, smart card (\"qualcosa che possiedi\") e una password, (\"qualcosa che sai\"). Se si aggiungono informazioni biometriche (iride, impronta digitale, impronta vocale, riconoscimento del volto, ecc.) abbiamo anche fattori di autenticazione che rispondono a \"qualcosa che sei\".\nQueste informazioni sono di norma protette da un sistema di autenticazione. \nLa Carta d'identit\u00e0 elettronica italiana e la Carta nazionale dei servizi sono strumenti di autenticazione previsti dal Codice dell'Amministrazione Digitale per l'accesso ai servizi web erogati dalle Pubbliche Amministrazioni. In via transitoria, fino al 31/12/2007, sono ammesse anche altre modalit\u00e0, meno sicure, come quelle basate sulla coppia nome utente e password.\nL'art. 64, c.2 del Codice dell'Amministrazione Digitale \u00e8 stato esteso in tal senso: esso infatti prevede che \"le pubbliche amministrazioni possono consentire l'accesso ai servizi in rete da esse erogati che richiedono l'identificazione informatica anche con strumenti diversi dalla carta d'identit\u00e0 elettronica e dalla carta nazionale dei servizi, purch\u00e9 tali strumenti consentano l'individuazione del soggetto che richiede il servizio\".\nDal 15 marzo 2016 \u00e8 attivo SPID, il Sistema Pubblico dell'Identit\u00e0 Digitale, al fine di rendere accessibili tutti i servizi online della Pubblica Amministrazione con un unico sistema di credenziali. Il sistema \u00e8 aperto anche a soggetti privati.\nAutorizzazione/controllo di accesso.\n\u00c8 il livello successivo dopo che le identit\u00e0 digitali sono state autenticate.\nSpesso la concessione dell'autorizzazione coinvolge l'utilizzo dell'intera identit\u00e0 digitale in una transazione, come ad esempio il login di un utente ad un sito. In altri casi il controllo di accesso pu\u00f2 abilitare o restringere l'accesso ad informazioni private o consentire l'accesso a servizi o prodotti a pagamento.\nRiservatezza (o \"confidenzialit\u00e0\").\n\u00c8 la capacit\u00e0 del sistema di impedire che una terza parte intercetti e sfrutti dati che si stanno ricevendo o trasmettendo (n\u00b0 carta di credito, conto corrente, ecc). Questo livello di sicurezza \u00e8 raggiungibile con la crittografia, ma \u00e8 l'identit\u00e0 digitale che ha in s\u00e9 le credenziali necessarie per fare ci\u00f2.\nIntegrit\u00e0 dei dati.\nPer essere sicuri che nessuno intercetti i dati che si stanno scambiando, pu\u00f2 essere importante sapere che nessuno li ha alterati durante la trasmissione. Cio\u00e8 essere sicuri che il documento che si riceve \u00e8 lo stesso del documento inoltrato dall'altra identit\u00e0 digitale e non \u00e8 stato alterato o danneggiato. Questo \u00e8 realizzato con la firma digitale e speciali tecniche di crittografia a chiave pubblica e privata. La tecnologia che permette l'utilizzo di tale crittografia e del certificato digitale, emessi da una autorit\u00e0 di certificazione riconosciuta secondo standard internazionali, \u00e8 conosciuta come public key infrastructure (PKI).\nProva della fonte.\nSe le identit\u00e0 digitali possiedono le credenziali della firma digitale, \u00e8 possibile effettuare specifiche transazioni in cui i dati inviati con la firma digitale sono codificati in un modo che dimostra che i dati sono effettivamente stati inviati.\nLa prova della fonte \u00e8 strettamente correlata all'integrit\u00e0 dei dati sopra illustrata e anch'essa utilizza le tecniche di crittografia di PKI, ma per uno scopo differente. Dimostra che una specifica identit\u00e0 digitale ha firmato e trasmesso specifici dati.\nNon ripudio.\nSempre grazie alla PKI (public key infrastructure) \u00e8 possibile fornire la prova incontestabile di un'avvenuta spedizione o di un'avvenuta ricezione di dati in rete. Assume due modalit\u00e0: \nGeneralmente il servizio di non ripudio \u00e8 richiesto in quelle transazioni in cui bisogna avere garanzie di avvenuta spedizione/ricezione di flussi telematici.\nReputazione.\nLa reputazione digitale (Web reputation) \u00e8 l'immagine che si ricava dall'analisi delle opinioni che gli utenti della rete si scambiano on line e dalle informazioni pubbliche presenti sui canali di comunicazione messi a disposizione del Web 2.0. \nPoich\u00e9 le informazioni presenti on line e accessibili a chiunque costituiscono spesso la prima forma di contatto e la prima fonte informativa, esse hanno una rilevanza significativa nel determinare l'opinione che gli utenti si formano del soggetto/azienda/ente ecc.\n'Multidentit\u00e0' e questioni etiche.\nIn passato l'identit\u00e0 sul web era un concetto separato dall'identit\u00e0 nella vita reale, e l'anonimato era alla base di gran parte delle piattaforme sociali. Questa mentalit\u00e0 veniva inoltre incoraggiata da slogan come \n\"On the Internet, nobody knows you're a dog\" (\"Su Internet, nessuno sa che sei un cane\"). La libert\u00e0 che ne scaturiva fece s\u00ec che spesso un individuo sviluppasse diverse identit\u00e0, solitamente non correlate tra di loro. Secondo alcuni, questo tipo di esperienze pu\u00f2 portare a una maggiore consapevolezza di s\u00e9, permettendo di trasformarsi in un personaggio fittizio, oppure di esplorare diverse sfaccettature della propria personalit\u00e0 senza paura di essere giudicati o di eventuali ripercussioni nella vita quotidiana. Secondo altri queste esperienze distorcono la realt\u00e0 offrendo un'errata percezione dei confini del S\u00e9 e potrebbero portare allo sviluppo di disturbi psichici. \nNegli ultimi tempi per\u00f2 sta rapidamente prendendo il sopravvento sull'anonimato il concetto di \"autenticit\u00e0\". Ci\u00f2 \u00e8 dovuto all'avvento di piattaforme come Facebook e Google che adottano una politica di trasparenza e controllo. In questo nuovo modello l'identit\u00e0 virtuale \u00e8 strettamente legata all'identit\u00e0 reale, a tal punto che i profili considerati falsi vengono rimossi, e viene incoraggiata l'interconnessione tra le diverse interazioni web, creando un unico profilo esteso che descriva la persona a 360\u00b0. Vi \u00e8 un dibattito molto acceso tra chi ritiene che queste misure forzate siano necessarie per garantire una migliore sicurezza sul web e un buon mezzo di difesa contro i predatori online, e chi invece le vede come una violazione della propria privacy e libert\u00e0."}
{"id": "19425", "revid": "287204", "url": "https://it.wikipedia.org/wiki?curid=19425", "title": "Chris Claremont", "text": "Biografia.\nNato in Inghilterra, gi\u00e0 in tenera et\u00e0 dimostra la sua passione per la scrittura. Ancora giovanissimo, migra negli Stati Uniti d'America, dove vive tuttora. A diciannove anni gli viene offerto uno stage di due mesi presso la Marvel Comics. In quel periodo scriver\u00e0 il suo primo lavoro, una storia di poche pagine per un supplemento annuale (\"annual\") della serie dedicata al personaggio di Nick Fury.\nFinito questo periodo, Claremont cerca di intraprendere la carriera di attore e scrittore teatrale, continuando comunque a scrivere delle storie per la Marvel. Pi\u00f9 tardi la casa editrice decider\u00e0 di assumerlo come assistente redattore per le sue testate in bianco e nero.\nNel 1975, la Marvel offr\u00ec a Claremont di scrivere la testata X-Men, che era appena stata rilanciata dal duo Len Wein e Dave Cockrum e salvata dalla cancellazione. Assieme a Cockrum e, soprattutto, a John Byrne, Claremont scriver\u00e0 alcuni dei capitoli pi\u00f9 amati dai lettori e dalla critica nella storia del fumetto seriale.\nIn questo lungo periodo ha rivoluzionato completamente il concetto di serie a fumetti, tessendo delle trame che si sviluppavano non in pochi numeri, ma in diversi anni, costruendo una saga pseudo-familiare di grande complessit\u00e0.\nNegli anni successivi Claremont cre\u00f2 molte altre collane fondamentali per la saga degli uomini X. Tra queste ricordiamo i \"Nuovi Mutanti\" e \"Excalibur\", disegnata da Alan Davis. Alla fine degli anni ottanta scrive le prime storie della serie regolare dedicata al personaggio pi\u00f9 famoso degli X-Men: Wolverine.\nClaremont rest\u00f2 sulla serie fino al 1991, quando per alcune divergenze con la Marvel fu costretto ad abbandonarla; la Marvel infatti aveva cominciato a bocciargli parecchie idee (narrate in seguito nel volume X-Men Forever del 2009, in cui Claremont racconta come avrebbe sviluppato le sue sottotrame se non se ne fosse andato), soprattutto quella che prevedeva la morte di Wolverine: Chris, scrittore anche della serie regolare dell'artigliato canadese, era indispettito dal fatto che Logan apparisse in numerose altre serie, dove gli altri autori fornivano numerosi dettagli sul suo passato, spesso in contrasto con quanto da lui programmato, e aveva progettato di ucciderlo, per poi farlo risorgere come killer per conto della Mano (soggetto poi ripreso da Mark Millar nella saga \"Nemico Pubblico\"). Questo avrebbe portato alla chiusura della vendutissima serie personale del personaggio, e l'idea di sostituirla con una dedicata a Sabretooth (che egli riteneva essere il padre di Wolverine, altra idea poi caduta) non venne presa in considerazione. Inoltre, Claremont prevedeva di riportare tra le file degli X-Men anche Nightcrawler e Kitty Pryde, all'epoca personaggi di punta nella serie Excalibur, oltre la morte di Charles Xavier e al tradimento di Tempesta, tutte idee impopolari secondo i vertici della Marvel, che avrebbero portato ad un calo di vendite, dunque le due parti decisero di separarsi.\nDopo aver lasciato gli X-Men e la Marvel, Claremont \u00e8 passato alla DC Comics, dove ha lanciato la serie \"Sovereign Seven\", di breve vita e scarso successo. Scrive anche per la Dark Horse Comics una maxiserie dal titolo \"Alien vs Predator\" e 3 numeri di \"Wildcats\" per la Wildstorm Comics (numeri 10-13).\nDiviene anche il nuovo sceneggiatore di Gen 13 rilanciando la serie con i disegni di Ale Garza. La serie viene cancellata quasi subito per scarse vendite. Ha pubblicato anche due numeri della serie Prudence &amp; Caution pubblicata dalla Defiant.\nRichiamato alla Marvel da Bob Harras, \"editor-in-chief\" dell'editore newyorkese in quel periodo, ricomincia con un incarico come supervisore (subito abbandonato) e scrivendo la serie dedicata ai Fantastici Quattro, affiancato dal disegnatore Salvador Larroca; \u00e8 poi tornato lentamente, sempre con Larroca, a quelle che possono essere considerate le sue creature: gli X-Men. Dopo una breve parentesi su \"Uncanny X-Men\" scrive \"X-Treme X-Men\" per poi tornare nuovamente su \"Uncanny X-Men\" (successivamente abbandonati di nuovo, sostituito da Ed Brubaker).\nDal 2006 scrive \"Exiles\" e sta per lanciare una nuova serie intitolata \"GeNext\" con protagonisti, ancora una volta, dei mutanti.\nNei film \"X-Men - Conflitto finale\" e \"X-Men - Giorni di un futuro passato\" appare in un breve cameo."}
{"id": "19427", "revid": "124590805", "url": "https://it.wikipedia.org/wiki?curid=19427", "title": "Lingua ceca", "text": "La lingua ceca o boema (in ceco \"\u010de\u0161tina\", ) \u00e8 una lingua slava occidentale parlata nella Repubblica Ceca.\nDistribuzione geografica.\nLa lingua ceca \u00e8 utilizzata quasi esclusivamente dalla maggioranza degli abitanti della Repubblica Ceca. \nSecondo \"Ethnologue,\" \u00e8 parlata in totale nel mondo da pi\u00f9 di 13 milioni di persone. Nel 2019, registra 10,7 milioni di parlanti madrelingua (L1).\nLingua ufficiale.\n\u00c8 la lingua ufficiale della Repubblica Ceca.\nDialetti e lingue derivate.\nIl ceco \"standard\", lingua ufficiale, viene parlato raramente. Accanto ad esso, esiste una forma della lingua parlata pi\u00f9 o meno comune a tutto il paese. Questa forma parlata poi viene pi\u00f9 o meno influenzata da vari dialetti locali. In alcune zone il dialetto \u00e8 influenzato anche da altre lingue circonvicine: tedesco, polacco o slovacco.\nNella Repubblica ceca si possono trovare due distinte varianti o interdialetti del ceco parlato, entrambe corrispondenti pi\u00f9 o meno alle aree geografiche all'interno del paese. La prima, e pi\u00f9 largamente usata, \u00e8 il \"Ceco comune\", parlato specialmente in Boemia. Ha alcune differenze rispetto al ceco \"standard\", cos\u00ec come alcune differenze nella pronuncia. Il pi\u00f9 comune mutamento di pronuncia \u00e8 \"-\u00fd-\" che diventa \"-ej-\" in alcune circostanze (br\u00fdle = brejle - occhiali, m\u00fddlo = mejdlo - sapone, m\u00fdt = mejt - lavare), -\u00fd che diventa -ej, (star\u00fd = starej - vecchio), \"-\u00e9\" che diventa \"-\u00fd (hezk\u00e9 = hezk\u00fd - belle)\", e l'inserzione della \"v-\" protetica davanti ad alcune parole che iniziano per \"o- (okno = vokno - finestra, ob\u011bd = vob\u011bd - pranzo, odjet = vodjet - partire)\". Inoltre cambia anche la declinazione dei nomi, soprattutto del caso strumentale. Invece di avere numerose desinenze a seconda del genere, i boemi aggiungono solamente \"-ama\" o \"-ma\" (una desinenza originariamente appartenente al duale) per lo strumentale plurale di tutti i generi (s ku\u0159aty = s ku\u0159atama - con polli). Al giorno d'oggi queste forme sono molto comuni in tutta la Repubblica Ceca, inclusa la Moravia e la Slesia (eccetto la \"v-\" protetica). Inoltre la pronuncia cambia lievemente, poich\u00e9 i boemi tendono ad avere vocali pi\u00f9 aperte dei moravi. Si dice che ci\u00f2 prevalga soprattutto tra la gente di Praga.\nLa seconda maggiore variante viene parlata in Moravia e Slesia. Al giorno d'oggi questa appare molto simile alla forma boema del ceco comune. Questa variante possiede alcune parole differenti dalle equivalenti del ceco standard. Ad esempio a Brno, \"tramvaj\" (tram) si dice \"\u0161alina\" (dal termine tedesco \"Elektrische Linie\"). Differentemente dalla Boemia, in Moravia e Slesia si tende ad avere pi\u00f9 dialetti locali che variano di luogo in luogo, anche se, come in Boemia, sono stati largamente influenzati o rimpiazzati dal ceco comune. La lingua parlata comunemente in Moravia e Slesia \u00e8 in realt\u00e0 un mix di forme originarie del vecchio dialetto locale, alcune forme del ceco standard e soprattutto del ceco comune. La differenza maggiore \u00e8 un cambiamento nelle preposizioni usate e nei casi dei nomi, ad esempio \"k j\u00eddlu\" (da mangiare - dativo) (come nel tedesco \"zum Essen\") diventa \"na j\u00eddlo\" (accusativo), come nello slovacco \"na jedlo\". \u00c8 una credenza comune che qui si usi il ceco standard in situazioni quotidiane pi\u00f9 frequentemente che in Boemia. Il ceco standard venne di fatto standardizzato con una nuova traduzione della Bibbia (Bibbia di Kralice) usando una variante pi\u00f9 vecchia dell'allora linguaggio corrente (ad esempio, preferendo \"-\u00fd-\" a \"-ej-\"). Queste forme standard sono ancora comuni nel linguaggio parlato in Moravia ed in Slesia, Alcuni moravi quindi tendono a dire che loro usano la lingua \"vera e propria\", al contrario dei loro compatrioti boemi. \nUn caso a parte \u00e8 il dialetto della Slesia Cieszyn, parlato nella microregione della Slesia Cieszyn (\"T\u011b\u0161\u00ednsko\"). Viene parlato generalmente dalla minoranza polacca. Il dialetto in s\u00e9 fa parte della lingua polacca ma ha forti influenze ceche e tedesche.\nBisogna notare che alcuni dialetti moravi meridionali vengono considerati (anche dai linguisti cechi degli anni '90 o in seguito, ad esempio V\u00e1clav Machek nel suo \"Etymologick\u00fd slovn\u00edk jazyka \u010desk\u00e9ho\", 1997, ISBN 80-7106-242-1, p.\u00a08, che parla di un dialetto \"moravo-slovacco\" da una regione della Slov\u00e1cko o Slovacchia morava) far parte effettivamente dei dialetti dello slovacco, che traccia indietro le sue radici nell'impero moravo, quando slovacchi e moravi erano parte di una sola nazione (senza i cechi) con una sola lingua. Questi dialetti hanno ancora gli stessi suffissi (nella declinazione nominale e aggettivale e nella coniugazione verbale) dello slovacco.\nIl subdialetto parlato a Plze\u0148 e in alcune parti della Boemia occidentale, tra le altre cose, per l'intonazione delle domande: tutte le parole ad eccezione dell'ultima di una frase hanno un tono alto. Questo \u00e8 il motivo per cui si dice che la gente di Plze\u0148 \"canti\" quando richiede qualcosa. Alla prima parola della frase spesso viene aggiunto un \"pa\" addizionale: \"\"Kolipa je hodin?\" (ceco standard: \"Kolik je hodin?\"; italiano: \"Che ora \u00e8?\"). La parola \"questo\" (in ceco standard: \"tento/tato/toto\") viene spesso modificata in \"t\u016ften/t\u016fta/t\u016fto\".\nClassificazione.\nSecondo \"Ethnologue\", la classificazione della lingua ceca \u00e8 la seguente:\nStoria.\nIl nome \"\u010de\u0161tina\", ceco, deriva dalla trib\u00f9 slava occidentale dei cechi (\"\u010cech\", pl. \"\u010ce\u0161i\") che si insedi\u00f2 nella Boemia centrale e unific\u00f2 le trib\u00f9 slave vicine sotto il dominio della dinastia p\u0159emyslide (\"P\u0159emyslovci\"). L'etimologia non \u00e8 chiara. Secondo una leggenda, la parola e tutte le altre parole riguardanti la nazione ceca derivano dal Progenitore \u010cech, che guid\u00f2 la trib\u00f9 dei cechi nella sua terra.\nPrima testimonianza del ceco scritto sono due righe che si trovano nella bolla di fondazione del Capitolo di Litom\u011b\u0159ice nell'anno 1057. Altre testimonianze sono le glosse del libro corale di San Giorgio pure questo dell'XI secolo, scritte da una monaca sconosciuta.\nIl ceco \u00e8 molto vicino allo slovacco, ed \u00e8 vicino al polacco e allo sloveno. Il ceco e lo slovacco sono di solito mutuamente intelligibili, anche se i cittadini cechi nati negli ultimi due decenni spesso presentano delle difficolt\u00e0 nel comprendere le poche parole slovacche (specialmente d'origine ungherese) che sono sufficientemente differenti o nel comprendere il linguaggio slovacco parlato velocemente. La maggior parte degli adulti cechi e slovacchi riesce a capirsi senza difficolt\u00e0, poich\u00e9 durante l'esistenza della Cecoslovacchia erano esposti alle due lingue su televisione e radio nazionale (nel 1993 ci fu la divisione del paese). La televisione ceca, in particolare i canali commerciali, sono ancora abbastanza popolari in Slovacchia. Allo stesso tempo a seguito dell'immigrazione presente dalla Slovacchia, si pu\u00f2 ascoltare lo slovacco in Repubblica Ceca. Da alcuni studiosi la lingua ceca e la lingua slovacca sono considerate dialetti di una lingua ceco-slovacca; difatti durante la Prima Repubblica Cecoslovacca la lingua ufficiale era la ceco-slovacca.\nFonologia.\nLa fonetica del ceco pu\u00f2 risultare abbastanza difficile per locutori di altre lingue. Per esempio in molte parole sembra non esserci presenza di vocali: \"zmrzl\" (gel\u00f2), \"ztvrdl\" (indur\u00ec), \"scvrkl\" (si strinse), \"\u010dtvrthrst\" (una quartina), \"blb\" (pazzo), \"vlk\" (lupo), e \"smrt\" (morte). Un esempio famoso \u00e8 la frase \"str\u010d prst skrz krk\"\" che significa, non elegantemente, \"metti un dito attraverso la gola\". Le consonanti \"l\" e \"r\", comunque, possono funzionare da \"sonoranti\" e perci\u00f2 rivestono il ruolo di vocale (un fenomeno simile compare anche nell'inglese americano, dove per esempio \"bird\" si pronuncia come [brd] con una r sillabica). Inoltre un'altra caratteristica \u00e8 la consonante \"\u0159\", un fonema che appartiene unicamente al ceco ed \u00e8 di difficile pronuncia per gli stranieri: assomiglia alla \"j\" francese, anche se una migliore approssimazione \u00e8 \"r\" italiana + \"\u017e\", approssimazione usata a volte come ortografia per questo suono (r\u017e). La descrizione fonetica di questo suono \u00e8 \"una vibrante alveolare rialzata non sonorante\" che pu\u00f2 essere sia sorda (in fine di parola o prima di una consonante sorda) o sonora (in altre posizioni), in IPA [], anche se come definizione \u00e8 stata contestata perch\u00e9 ritenuta errata per rappresentare adeguatamente il suono \u0159.\nPronuncia.\nL'accento \u00e8 molto debole e si pone sulla prima sillaba. In caso la parola sia preceduta o seguita da un clitico, non \u00e8 raro lo spostamento dell'accento sul clitico.\nLe sillabe possono essere lunghe o brevi. La lunghezza viene segnalata da un accento acuto (\u00e1, \u00e9, \u00ed, \u00f3, \u00fa, \u00fd), ma non indica in genere la posizione dell'accento tonico. Per la \"u\" esistono due modi di segnalare la vocale lunga, \"\u00fa\" e \"\u016f\". La pronuncia \u00e8 uguale, ma mentre \"\u00fa\" si trova in genere all'inizio della parola, \"\u016f\" in mezzo e alla fine; la differenza proviene dallo sviluppo storico della lingua ceca.\nLa vocale \"\u011b\" pu\u00f2 rappresentare:\nLe consonanti assenti in italiano o con pronuncia differente sono: \nConsonanti.\nLa consonante rappresentata dalla lettera \u00ab\u0159\u00bb, in realt\u00e0 corrisponde a due fonemi uniti insieme, IPA + , o se desonorizzata + \nIl contoide che corrisponde alla consonante \u00ab\u0159\u00bb \u00e8 un costrittivo (ovvero fricativo) alveolare sonoro, ma non solcato: corrisponde quindi alla sibilante alveolare articolata senza solco sulla lamina della lingua.\nGrammatica.\nIl ceco \u00e8 una lingua flessiva, allo stesso modo della maggior parte di tutte le altre lingue slave. Non utilizza l'articolo e, per sopperire questa mancanza, declina i nomi secondo \"il caso\" (p\u00e1d), \"il numero\" (\u010d\u00edslo) e \"il genere\" (rod). Assieme all'ordine delle parole, la loro combinazione d\u00e0 ad ogni sintagma il giusto ruolo logico all'interno della frase.\nCome nella maggior parte delle lingue slave (tutte ad eccezione del bulgaro e del macedone) esiste nella declinazione la distinzione dei \"casi\". Inoltre in ceco le regole della morfologia presentano spesso irregolarit\u00e0 e molte forme hanno varianti ufficiali, colloquiali e a volte semi-ufficiali. L'ordine delle parole adempie funzioni simili all'enfasi e all'articolo dell'italiano. Grazie alla sintassi dei casi spesso tutte le possibili combinazioni nell'ordine delle parole sono ammissibili: mentre le diverse parole mantengono la medesima funzione logica grazie all'esistenza del caso nella loro declinazione, il cambio di posizione consente di esprimere diversi gradi di enfasi nella frase. Ad esempio: \"\u010ce\u0161i ud\u011blali revoluci\"\n(I cechi hanno fatto una rivoluzione), \"Revoluci ud\u011blali \u010ce\u0161i\" (Sono stati i cechi a fare una rivoluzione), e \"\u010ce\u0161i revoluci ud\u011blali\" (I cechi l'hanno fatta, la rivoluzione) sono tre frasi con stesso significato ma crescente grado di enfasi, e sono formate dalle stesse parole, declinate allo stesso modo, in ordine diverso.\nSostantivi.\nI sostantivi distinguono tre generi, \"maschile\", \"femminile\" ed il \"neutro\", e due numeri, il \"singolare\" ed il \"plurale\". Ci sono inoltre 7 \"casi\", cio\u00e8 la forma particolare che assume un sostantivo, un aggettivo od un pronome a seconda del ruolo grammaticale che riveste nella frase.\nIn ceco i casi non hanno un nome specifico e vengono chiamati usando i pronomi \"Chi?/Che cosa?\" o in ordine numerico:\nPertinente nella declinazione dei casi \u00e8 la divisione fra sostantivi che terminano in consonante dura (\"non palatalizzata\") e consonante molle (\"palatalizzata\"), per cui la declinazione del sostantivo cambia. Nel maschile la declinazione si differenzia anche se viene indicato un sostantivo animato (che pu\u00f2 muoversi) o inanimato (che non si muove). Quest'ultima differenziazione riveste l'accusativo, per cui un sostantivo inanimato presenta una forma accusativa uguale al nominativo, mentre un sostantivo animato ne presenta una uguale al genitivo.\nUtilizzando i casi per indicare la categoria logica nella frase, il ceco tende a lasciare un discreto livello di libert\u00e0 nella costruzione delle frasi, pur appoggiandosi come base al modello SVO (\"Soggetto\" + \"Verbo\" + \"Oggetto\")\nAggettivi.\nGli aggettivi cechi, come in italiano, si accordano al nome a cui sono legati per \"genere\", \"numero\" e anche a seconda del \"caso\". Generalmente tendono a precedere il sostantivo a cui si legano, ma non \u00e8 impossibile trovarli dopo il sostantivo. Presentano una declinazione che si discosta da quella dei sostantivi (a differenza del latino) e si dividono in due gruppi:\nLa declinazione cambia anche a seconda di questa caratteristica.\nPronomi.\nAnche i pronomi si declinano a seconda del \"caso\" grammaticale e del \"numero\"; non sempre seguono il \"genere\", solo quando si riferiscono espressamente ad un genere preciso. (Esempio i pronomi indefiniti non hanno genere).\nPronomi personali.\nI pronomi personali presentano una declinazione a parte, specifica per essi. La terza persona distingue i tre generi e il grado [\u00b1 animato], sia nel singolare, sia nel plurale.\nGeneralmente i pronomi personali al nominativo non vengono utilizzati, come in italiano, perch\u00e9 i verbi gi\u00e0 da s\u00e9 esprimono la persona a cui sono coniugati.\nNegli altri casi ogni pronome ha due forme minimo, una per l'uso isolato, e una, la seconda, usata generalmente con le preposizioni che reggono il caso.\nVerbi.\nI tempi verbali nella lingua ceca sono in numero limitato. Esistono di fatto un solo presente, un passato e un futuro. Una particolarit\u00e0 sono i due aspetti, imperfettivo e perfettivo, caratteristica condivisa anche da molte lingue slave.\nSistema di scrittura.\nIl ceco usa l'alfabeto latino, modificato per corrispondere meglio ai fonemi specifici cechi.\nEsempi.\nOt\u010de n\u00e1\u0161,\njen\u017e jsi na nebes\u00edch,\nposv\u011b\u0165 se jm\u00e9no tv\u00e9,\np\u0159ij\u010f kr\u00e1lovstv\u00ed tv\u00e9,\nbu\u010f v\u016fle tv\u00e1\njako v nebi, tak i na zemi.\nChl\u00e9b n\u00e1\u0161 vezdej\u0161\u00ed dej\u017e n\u00e1m dnes\na odpus\u0165 n\u00e1m na\u0161e viny,\njako\u017e i my odpou\u0161t\u00edme na\u0161im vin\u00edk\u016fm\na neuve\u010f n\u00e1s v poku\u0161en\u00ed,\nale chra\u0148 n\u00e1s od zl\u00e9ho.\nNebo\u0165 tv\u00e9 je kr\u00e1lovstv\u00ed i moc i sl\u00e1va nav\u011bky.\nAmen."}
{"id": "19433", "revid": "2", "url": "https://it.wikipedia.org/wiki?curid=19433", "title": "Reti Neurali", "text": ""}
{"id": "19434", "revid": "3115", "url": "https://it.wikipedia.org/wiki?curid=19434", "title": "Comics Code Authority", "text": "Il Comics Code Authority (in breve: CCA) \u00e8 l'organo di censura del fumetto statunitense, creato nel 1954, sotto la spinta del libro \"Seduction of the Innocent\" dello psichiatra Fredric Wertham, \u00e8 stato imposto a tutti gli editori di \"comics\".\nStoria.\nLa pubblicazione di \"Seduction of the Innocent\" dello psichiatra Fredric Wertham negli anni cinquanta mise in moto una critica nei confronti dei fumetti gialli e horror e delle figure femminili troppo poco vestite. Per rispondere a queste critiche, gli editori crearono il \"Comics Code Authority\", un organo di censura sotto cui dovevano passare tutti gli albi prima di essere pubblicati. Pur non avendo nessuna autorit\u00e0 legale, molti negozi rifiutarono di vendere fumetti senza il suo marchio di approvazione.\nIl codice proibiva la raffigurazione di sangue, violenza e sessualit\u00e0 esplicita; richiedeva inoltre che le autorit\u00e0 non fossero mai ridicolizzate e che i buoni dovessero sempre vincere; censurava inoltre la presenza di creature mostruose come vampiri, licantropi o zombi e proibiva anche la presenza di liquori, tabacco, coltelli, esplosivi, pin-up nude o poco vestite e \u00abprodotti intimi di natura discutibile\u00bb (\"toiletry products of questionable nature\").\nAlcune fonti asseriscono che il libro e le accuse di Wertham furono solo un pretesto e che il CCA fu creato dalla DC solo per contrastare il crescente successo della EC Comics, che pubblicava serie al di fuori del genere supereroico con storie di guerra, pirati, western, fantascienza o horror le quali, secondo questo editore, basavano la loro fortuna sulla violenza.\nLa maggior parte dei critici e degli storici di fumetti asserisce che l'obbligo del visto del CCA abbia danneggiato questo medium ponendo vincoli agli autori che imponevano storie con una morale molto semplice e questo, escluse anche la maggior parte delle relazioni adulte, releg\u00f2 il fumetto ai soli bambini/ragazzi. Il codice domin\u00f2 per anni, durante i quali la maggior parte degli editori - e tutti quelli pi\u00f9 importanti - pubblicarono solo storie approvate. Solo alla fine degli anni sessanta iniziarono a venire pubblicate le prime opere della corrente underground, con soggetti e temi al di fuori delle norme stabilite.\nNel 1971, Stan Lee, direttore responsabile della Marvel Comics, venne incaricato dal ministero dell'Educazione e Salute degli Stati Uniti d'America di realizzare una storia sull'abuso di stupefacenti. Lee scrisse la storia per Uomo Ragno, ma la CCA la respinse a causa della presenza di droghe nell'albo, ritenendo il contesto irrilevante. Lee, con l'approvazione del suo capo Martin Goodman, pubblic\u00f2 ugualmente la storia su \"Amazing Spider-Man\" n. 96, senza il marchio della Comics Code Authority. Questo costrinse a rivedere il Codice in modo da permettere la presenza di \u00abdipendenze da narcotici o droghe\u00bb se presentata come \u00ababitudine viziosa\u00bb; furono anche ammessi vampiri, lupi mannari e simili \u00abquando presentati nella classica tradizione di Frankenstein, Dracula e altri lavori letterari di alto livello di autori come Edgar Allan Poe, Saki, Conan Doyle e altri rispettabili autori le cui opere sono lette nelle scuole\u00bb. Forse a causa della mancanza della presenza dei morti viventi in queste opere, gli zombi rimasero esclusi.\nCol tempo l'influenza del codice nei fumetti diminu\u00ec: la DC Comics, la Marvel e altri sponsor della CCA pubblicarono linee di fumetti senza il marchio destinati ad adulti.\nNel 2001, la Marvel Comics abbandona la CCA in favore di un proprio sistema di classificazione dei contenuti. Dal 2005, il bollino della CCA \u00e8 raramente presente sulla copertina degli albi o la sua visibilit\u00e0 \u00e8 molto scarsa, solo la DC Comics (soprattutto nella linea Johnny DC) e la Archie Comics hanno continuato a pubblicare alcuni titoli con il simbolo della CCA. Infine, nell'aprile 2011 la DC Comics abbandon\u00f2 definitivamente il visto della CCA per adottare un proprio sistema di classificazione. Il giorno successivo all'annuncio dato dalla DC, anche Archie Comics ha comunicato l'intenzione di abbandonare il Comics Code.\nIl 29 settembre 2011 \u00e8 stata annunciata ufficialmente l'acquisizione dei diritti sul marchio del Comic Code da parte dell'organizzazione non profit \"Comic Book Legal Defense Fund\", che ha dichiarato che si propone di utilizzarlo per raccolte fondi in favore del primo emendamento della costituzione statunitense."}
{"id": "19439", "revid": "125075293", "url": "https://it.wikipedia.org/wiki?curid=19439", "title": "George Boole", "text": "La sua opera influenz\u00f2 anche settori della filosofia e diede vita alla scuola degli algebristi della logica.\nVita e pensiero.\nA causa della povert\u00e0 della sua famiglia, fu autodidatta; studi\u00f2 greco, latino, francese, tedesco, italiano e, fin da giovane, matematica sui testi di Laplace e Lagrange. Incoraggiato e indirizzato da Duncan Gregory, curatore del \"Cambridge Mathematical Journal\", Boole si dedic\u00f2 allo studio di metodi algebrici per la risoluzione di equazioni differenziali e la pubblicazione dei suoi risultati sulla rivista gli fece ottenere la medaglia della Royal Society e nel 1849, la nomina alla cattedra di matematica al \"Queen's College\" di Cork, dove insegn\u00f2 per il resto della sua vita. Il 24 novembre 1864 mentre si recava al college venne colto da un temporale improvviso. Arrivato a destinazione pur di non fare ritardo alla lezione che doveva tenere, invece di cambiarsi, rimase tutto fradicio. Ci\u00f2 caus\u00f2 un raffreddore che degener\u00f2 in polmonite. Ad aggravare la situazione vi fu la moglie che lo cur\u00f2 nei giorni successivi mediante ripetuti lavaggi di acqua gelida. Si spense l'8 dicembre 1864, a soli 49 anni.\nCon l'opera \"The Mathematical Analysis of Logic\" (del 1847), scritta sulla scia della polemica insorta fra Augustus De Morgan e William Sterling Hamilton (da non confondere con il matematico e fisico William Rowan Hamilton) circa la quantificazione del predicato, propose un'interpretazione del rapporto fra matematica, logica e filosofia che prevedeva l'associazione tra logica e matematica al posto di quella fra logica e metafisica; Boole considerava la logica alla stregua della scienza delle leggi dei simboli attraverso i quali si esprimono i pensieri, e applic\u00f2 parte della filosofia algebrica cantabrigense al settore inesplorato della logica formale.\nNel 1854 pubblic\u00f2 la sua opera pi\u00f9 importante, \"An Investigation of the Laws of Thought\", indirizzata alle leggi del pensiero, con la quale propose una nuova impostazione della logica: scopo dell'opera fu quello di studiare le leggi delle operazioni mentali alla base del ragionamento, esprimendole nel linguaggio simbolico del calcolo e di istituire, di conseguenza, una disciplina scientifica della logica sorretta da un metodo; dopo aver rilevato le analogie fra oggetti dell'algebra e oggetti della logica, ricondusse le composizioni degli enunciati a semplici operazioni algebriche. Con questo lavoro fond\u00f2 la teoria delle algebre di Boole (o, semplicemente, \"algebra booleana\"). Pur mantenendo distinte le operazioni, la scienza della logica nella forma algebrica, dall'algebra in quanto settore della matematica, e le leggi logiche dai settori delle scienze naturali, Boole don\u00f2 alla logica un abito matematico algebrico.\nSuccessivamente si dedic\u00f2 alle equazioni differenziali, argomento cui dedic\u00f2 nel 1859 un testo che ebbe molta importanza. Studi\u00f2 anche il calcolo delle differenze finite, pubblicando nel 1860 il trattato \"Treatise on the Calculus of Finite Differences\", e problemi generali del calcolo delle probabilit\u00e0. Inoltre fu tra i primi a esaminare propriet\u00e0 fondamentali dei numeri, come la propriet\u00e0 distributiva, in quanto propriet\u00e0 in grado di caratterizzare alla base alcune teorie algebriche.\nI suoi lavori matematici gli procurarono molti riconoscimenti. Coltiv\u00f2 anche interessi nella letteratura e nella filosofia: Aristotele, Cicerone, Dante e Spinoza erano i suoi autori preferiti.\nInfluenze.\nL'opera maggiore di Boole \u00e8 stata la base (grazie a Claude Shannon, che ha riconosciuto la coincidenza tra il funzionamento dei circuiti commutatori e la logica proposizionale) degli studi sui circuiti elettronici e sulla commutazione, e ha costituito un passo importante verso la concezione dei moderni computer.\nNel campo della logica i suoi pi\u00f9 grandi meriti sono stati l'applicazione del calcolo simbolico alla logica, e il superamento del modello aristotelico in quanto non sufficiente a sorreggere l'impalcatura della logica stessa. I cosiddetti \"valori booleani\", essenziali e importantissimi, sono utilizzati molto frequentemente in informatica, dai linguaggi di basso livello (Assembly) a quelli di alto livello e alle tecnologie web.\nPrimo estimatore e continuatore della sua opera fu Augustus De Morgan."}
{"id": "19444", "revid": "120942690", "url": "https://it.wikipedia.org/wiki?curid=19444", "title": "Statica", "text": "In fisica la statica \u00e8 la parte della meccanica che studia le condizioni di equilibrio di un corpo materiale ovvero le condizioni necessarie affinch\u00e9 un corpo, inizialmente in quiete, resti in equilibrio anche dopo l'intervento di azioni esterne dette forze. Queste derivano dalla legge di conservazione della quantit\u00e0 di moto e dalla legge di conservazione del momento angolare.\nStatica del punto.\nSi chiama punto materiale un oggetto ideale con dimensioni nulle (o meglio trascurabili rispetto alle dimensioni dei fenomeni considerati e quindi paragonabile ad un punto materiale) ma dotato di massa.\nIl primo principio della dinamica afferma che:\n(cio\u00e8 se le forze si oppongono annullandosi).\nBisogna tenere presente che per l'equilibrio di un corpo rigido non basta che il risultante delle forze sia nullo ma che anche il risultante dei momenti delle forze applicate sia nullo. In effetti due forze uguali ed opposte ma applicate in due punti del corpo non assiali creano un momento non nullo. Dunque accanto alla formula sopra scritta va aggiunta:\nNel caso di sistemi generali, composti da diversi punti materiali e diversi corpi rigidi, il criterio di equilibrio necessita che ogni singolo punto materiale ed ogni singolo corpo rigido deve essere in equilibrio. Questo significa che per un sistema materiale non \u00e8 sufficiente per avere l'equilibrio che il risultante delle forze esterne ed il momento totale delle forze esterne siano nulli. Questa \u00e8 solo una condizione necessaria.\nEsempi di forze.\nLa forza \u00e8 un modello (in forma vettoriale) che si usa per rappresentare le interazioni tra i corpi, indipendentemente dalle loro cause (peso, tensione di un cavo, forze elettrostatiche e magnetiche).\nIl modo pi\u00f9 semplice per rappresentarla \u00e8 considerarla come il tiro di un cavo in tensione. In questo modo il vettore forza \u00e8 necessariamente orientato nella direzione del cavo e nel senso della trazione, mentre il suo punto di applicazione \u00e8 il punto di attacco del cavo all'oggetto.\nSe per esempio si considera un oggetto legato a tre cavi e non sottoposto al suo peso (l'esperienza si svolge in una navetta spaziale, in assenza di gravit\u00e0), la condizione di equilibrio \u00e8 molto semplice:\nse formula_3, formula_4 e formula_5 sono le forze esercitate dai cavi sull'oggetto, allora\nIl peso \u00e8 una forza, formula_7, applicata su ogni punto dell'oggetto.\nSi pu\u00f2 riassumerla con una forza unica applicata al baricentro \"G\" dell'oggetto; infatti, si pu\u00f2 rappresentare il peso con un cavo che tira verso il basso, attaccato al centro dell'oggetto.\nNel modello di gravit\u00e0 elaborato da Isaac Newton, il peso \u00e8 ottenuto moltiplicando la massa \"m\" dell'oggetto per l'accelerazione formula_8 di gravit\u00e0,\ncio\u00e8 l'accelerazione posseduta da tutti gli oggetti in caduta libera, trascurando la resistenza dell'aria (infatti, se l'aria non opponesse resistenza al moto dei corpi, tutti gli oggetti cadrebbero con la stessa accelerazione, qualunque sia la loro forma e massa)\nSe si ha un oggetto immobile sospeso ad un filo, allora la somma vettoriale della trazione formula_10 del filo e del peso dell'oggetto \u00e8 il vettore nullo\nSe un oggetto \u00e8 appoggiato immobile su di un supporto, un tavolo, esso \u00e8 sostenuto da questo supporto. Il supporto esercita dunque una forza sull'oggetto, che compensa esattamente il peso; questa forza \u00e8 detta reazione del supporto, o reazione del vincolo, ed \u00e8 indicata di solito formula_13. Questa forza \u00e8 la somma di tutte le altre forze applicate dal vincolo in tutti i suoi punti di contatto con l'oggetto, ma pu\u00f2 essere riassunta in una forza unica il cui punto di applicazione sia esattamente sotto al baricentro. Il punto di applicazione della reazione non \u00e8 dunque necessariamente sulla superficie di contatto, come nel caso dei veicoli a ruote.\nIn questo semplice caso si ha:\nPrincipio di azione e reazione.\nSi supponga che un oggetto \"A\" eserciti una forza (chiamata \u00abazione\u00bb) su un oggetto \"B\", allora l'oggetto \"B\" esercita una forza opposta (detta \u00abreazione\u00bb) sull'oggetto \"A\".\nCos\u00ec, nel caso di un oggetto sospeso ad un cavo, il cavo esercita una trazione sull'oggetto, quindi l'oggetto esercita una trazione sul cavo (che \u00e8 cos\u00ec teso). Nel caso di un oggetto appoggiato su un supporto, il supporto esercita una forza sull'oggetto (la reazione), che bilancia una forza dell'oggetto sul supporto (pari al suo peso).\nSi nota che un elemento fondamentale \u00e8 definire bene il sistema su cui si lavora. Si considerano le forze esercitate dagli elementi esterni al sistema su sistema stesso, cos\u00ec, nel caso dell'oggetto sospeso, si pu\u00f2 scegliere come sistema:\nDal principio di azione e reazione si deduce che\nle condizioni di equilibrio si scrivono\nInfine\n...si vede dunque che il cavo trasmette interamente gli sforzi, come se il collegamento oggetto/sostegno fosse realizzato senza intermediari...\nReazione del supporto e attrito statico.\nIn numerosi problemi semplici, la reazione del supporto \u00e8 perpendicolare alla sua superficie. Questo \u00e8 vero solo per un oggetto immobile su una superficie senza attrito. Cos\u00ec, per esempio, supponiamo un oggetto appoggiato su un piano inclinato perfettamente scivoloso (oppure una biglia che possa rotolare senza resistenze) e tenuto per un cavo, allora la reazione del supporto \u00e8 perfettamente perpendicolare ad esso.\nMa la situazione \u00e8 diversa nel caso di un oggetto immobile su un piano inclinato, senza cavo, trattenuto unicamente dall'attrito; la reazione formula_13 del supporto compensa allora solo il peso. In questo caso, si pu\u00f2 scomporre la reazione in una componente formula_25 perpendicolare al supporto e una formula_26 ad esso parallela. \nformula_26 \u00e8 detta forza di attrito statico.\nUn altro caso in cui la forza non \u00e8 perpendicolare al supporto:\nL'intensit\u00e0 della forza di attrito statico \u00e8 determinata solitamente mediante la teoria di Coulomb, secondo la quale la massima componente parallela alle superfici di contatto \u00e8 direttamente proporzionale all'intensit\u00e0 della forza scambiata tra le stesse superfici, mediante il coefficiente di attrito statico.\nApplicazione.\nUn'importante applicazione della statica \u00e8 quella alle strutture resistenti detta statica delle strutture che rientra nel pi\u00f9 vasto campo della meccanica delle strutture, parte a sua volta della scienza delle costruzioni."}
{"id": "19445", "revid": "1990921", "url": "https://it.wikipedia.org/wiki?curid=19445", "title": "Run-length encoding", "text": "Run-length encoding,\nin informatica, indica un algoritmo di compressione inventato per le immagini, utilizzato nei fax ben prima che le elaborazioni grafiche al computer fossero un'attivit\u00e0 comune. L'RLE \u00e8 una codifica senza perdita di informazioni (\"lossless\"), ovvero permette di comprimere e decomprimere senza alcuna perdita di informazione.\nDescrizione.\nSolitamente si applica alle immagini e si fonda sull'assunto che l'immagine abbia pochi colori, ma pu\u00f2 essere utilizzato su qualunque file dove si trovino lunghe sequenze dove lo stesso bit viene ripetuto. La compressione RLE viene spesso impiegata anche nei protocolli di rete (ad esempio, IBM SNA) o nei formati di dati di applicazioni in cui il tempo di elaborazione \u00e8 critico (ad esempio, alcuni filmati AVI), perch\u00e9 \u00e8 il formato che permette la maggior velocit\u00e0 di decompressione.\nL'algoritmo di RLE cerca nei dati da comprimere una serie di elementi uguali (in un'immagine bitmap, essa corrisponde ad una campitura piatta), e la sostituisce con un solo elemento, quindi un carattere speciale e infine il numero di volte che esso va ripetuto. Per esempio supponiamo di avere un'immagine dove la prima riga \u00e8 formata da cento pixel neri, il RLE memorizzer\u00e0 il primo pixel nero poi metter\u00e0 il carattere speciale e in seguito memorizzer\u00e0 il numero 100. Cos\u00ec invece di occupare cento locazioni la prima riga ne occuper\u00e0 solo 3. Il carattere speciale \u00e8 definito diversamente da ogni implementazione dell'algoritmo, e serve a distinguere un elemento normale da uno compresso.\nQuesto algoritmo funziona bene in presenza di immagini con pochi colori molto uniformi, ovvero in serie di dati che abbiano molte ripetizioni al loro interno. Attualmente \u00e8 utilizzato solo in alcune immagini bitmap; per esempio le bitmap utilizzate sui sistemi Microsoft possono essere compresse con RLE.\nPi\u00f9 precisamente, le primitive grafiche dei sistemi operativi Microsoft supportano tre tipi di compressione RLE:\nImmagini con molti colori non sono adatte a questo tipo di compressione ed esistono algoritmi molto pi\u00f9 efficienti, come il PNG o il JPEG."}
{"id": "19446", "revid": "1718925", "url": "https://it.wikipedia.org/wiki?curid=19446", "title": "Compressione dei dati", "text": "La compressione dei dati, in informatica e nelle telecomunicazioni, \u00e8 la tecnica di elaborazione dati che, attuata a mezzo di opportuni algoritmi, permette la riduzione della quantit\u00e0 di bit necessari alla rappresentazione in forma digitale di un'informazione.\nDescrizione.\nLa compressione dati viene utilizzata sia per ridurre le dimensioni di un file, e quindi lo spazio necessario per la sua memorizzazione, sia per ridurre l'occupazione di banda necessaria in una generica trasmissione dati digitale come ad esempio una trasmissione televisiva digitale. Nelle trasmissioni digitali tale compressione dell'informazione \u00e8 operata all'interno della cosiddetta codifica di sorgente in modo da eliminare la ridondanza e ottenere un'alta efficienza del codice di sorgente. L'importanza della compressione dati sta nel fatto che in sua assenza non sarebbe possibile usufruire di tutta una vasta collezione di contenuti informativi attraverso la rete Internet per limitatezza della banda disponibile dei mezzi trasmissivi.\nLe varie tecniche di compressione organizzano in modo pi\u00f9 efficiente i dati, spesso perdendo una parte dell'informazione originale, al fine di ottenere una rappresentazione dell'informazione pi\u00f9 compatta quindi comportante minori risorse per la sua memorizzazione e trasmissione. Come controparte la compressione dati necessita per\u00f2 di potenza di calcolo per le operazioni di compressione e decompressione, spesso anche elevata se tali operazioni devono essere eseguite in tempo reale.\nIl parametro di qualit\u00e0 che valuta l'efficienza della compressione \u00e8 il \"rapporto o tasso di compressione\".\nI programmi di compressione in genere hanno una funzione che consente lo \"split\" del file compresso. L'utente sceglie la dimensione massima del file, e il programma lo suddivide in n file compressi che vengono poi uniti ricreando il file originale. L'opzione \u00e8 utile ad esempio per chi deve inviare allegati in una e-mail, facendo pi\u00f9 invii successivi se il file compresso \u00e8 pi\u00f9 grande di 7-10 megabyte, oppure se il file compresso \u00e8 pi\u00f9 grande della capacit\u00e0 del supporto su cui si tenta di salvarlo (CD, DVD, ecc).\nTipi di compressione dati.\nLe tecniche di compressione dati si dividono in due grandi categorie:\nTipicamente la scelta sul tipo di compressione da operare e le particolarit\u00e0 tecniche su cui esse si basano dipendono dalla particolare applicazione o destinazione d'uso dando vita alle seguenti forme di compressione:\nDi norma file e programmi non tollerano alcuna perdita di informazione, come invece possono le immagini relative a foto, il segnale video o il segnale audio.\nLe tecniche \"senza perdita\" (\"lossless\") consentono di preservare l'informazione originale in ogni sua parte. \u00c8 l'unica via possibile quando si devono comprimere file di testo, programmi, documenti, database, schemi elettrici ecc. Due esempi sono il formato ZIP o il formato 7z, i quali consentono di archiviare o trasmettere uno o pi\u00f9 file risparmiando sulle risorse necessarie (spazio su disco o tempo di trasmissione). Al momento in cui vengono recuperati i file dallo ZIP o 7z (decompressione) questi risultano indistinguibili dagli originali.\nUn altro esempio di caso in cui viene usata la compressione senza perdita \u00e8 quello delle immagini non fotografiche, come gli schemi, i disegni o le icone. Per questo scopo esistono formati come il GIF o il pi\u00f9 recente PNG. L'immagine compressa con uno di questi formati mantiene esattamente l'aspetto originale fino al dettaglio pi\u00f9 insignificante. Le prestazioni di questo tipo di compressione dati sono tipicamente pi\u00f9 contenute e limitate.\nD'altro canto, le tecniche \"con perdita\" di informazione (\"lossy\") permettono anche delle compressioni molto spinte, quindi un grande risparmio di risorse, a discapito per\u00f2 della qualit\u00e0 dell'immagine o dell'audio che si \u00e8 voluto comprimere. Generalmente queste tecniche si usano per comprimere i file multimediali. Pur mantenendo minima la perdita di qualit\u00e0, il risparmio rispetto ad una compressione lossless sulla stessa informazione \u00e8 sempre decisamente apprezzabile.\nLe informazioni multimediali come audio o video, in origine sono infatti troppo grandi per essere agevolmente trasmesse o memorizzate, quindi si preferisce avere una piccola riduzione della qualit\u00e0 (o distorsione del contenuto), ma nel contempo file molto pi\u00f9 leggeri. Alcuni esempi sono: la compressione di immagini in formato JPEG, largamente usata in fotografia digitale e sul Web, la compressione video in formato XviD oppure la compressione audio in formato MP3. Infine, \u00e8 importante puntualizzare che nel caso di compressione lossy di contenuti multimediali (es. MPEG), gli algoritmi di compressione di uso comune sono stati concepiti per minimizzare la distorsione percepita dall'utente in modo da rendere accettabile la degradazione del contenuto multimediale risultante.\nAlgoritmi.\nSenza perdita di informazioni:\nCon perdita di informazione:"}
{"id": "19447", "revid": "1684799", "url": "https://it.wikipedia.org/wiki?curid=19447", "title": "ZIP", "text": ""}
{"id": "19453", "revid": "404338", "url": "https://it.wikipedia.org/wiki?curid=19453", "title": "Baricentro", "text": ""}
{"id": "19457", "revid": "15756", "url": "https://it.wikipedia.org/wiki?curid=19457", "title": "MacOS", "text": "macOS (pronunciato in inglese come /),(), \u00e8 il sistema operativo sviluppato da Apple Inc. per i computer Macintosh. \u00c8 nato nel 2001 per combinare le note caratteristiche dell'interfaccia utente dell'originario Mac OS Classic con l'architettura di un sistema operativo di derivazione UNIX della famiglia BSD.\nNonostante il nome utilizzato fino alla versione 10.7.5, Mac OS X \u00e8 un'altra versione rispetto a Mac OS, quest'ultimo nato nel 1984 con i primi computer Apple; il sistema venne completamente riscritto ed \u00e8 di fatto un sistema operativo differente, di tipo UNIX certificato IEEE compatibile al 100% con lo standard POSIX. \u00c8 un sistema operativo proprietario: solo dove diversamente indicato sono presenti software liberi o open source, ad esempio lo strato del sistema basato su Darwin che \u00e8 rilasciato sotto la licenza libera Apple Public Source License.\nStoria.\nVerso la met\u00e0 degli anni novanta, Apple si trov\u00f2 a fare i conti con un sistema operativo, Mac OS, che aveva raggiunto i suoi limiti strutturali di sviluppo. L'architettura a multitasking cooperativo era ormai una tecnologia sorpassata e quindi, nel 1994, decise di avviare il progetto Copland, con lo scopo di creare un nuovo sistema operativo moderno e libero dalle limitazioni tecniche del precedente Mac OS. Il progetto fall\u00ec nel 1996 per motivazioni tecniche e di politica interna (alcune migliorie di Copland vennero integrate nel Mac OS 8 rilasciato nel 1997). Apple decise quindi di tentare un'altra via, acquistando un sistema operativo esterno e adattandolo all'architettura dei computer Macintosh. I vertici di Apple sondarono il mercato alla ricerca del nuovo sistema operativo e, dopo una travagliata trattativa, prima con Be Incorporated e poi con NeXT, alla fine decisero di optare per OpenStep. Acquisirono dunque la NeXT, un'altra compagnia fondata da Steve Jobs dopo le sue dimissioni dalla Apple del 1986.\nDopo il fallimento del progetto del computer fatto per funzionare in simbiosi col NeXTSTEP, esso era stato convertito per molte altre piattaforme durante i primi anni novanta. Non divenne mai popolare per via degli alti costi delle licenze (in particolare le licenze per gli sviluppatori erano molto costose e quindi scoraggiavano la maggior parte dei programmatori); NeXT giustificava l'alto prezzo delle licenze affermando che agli alti costi erano legati anche un'alta qualit\u00e0 del software, ma questa giustificazione non convinse il mercato. Successivamente, NeXT fece evolvere NeXTSTEP in OpenStep, una tecnologia che separava il livello applicativo da quello della gestione dell'hardware, demandandolo a un sistema operativo sottostante. Con questa tecnologia si poteva far funzionare un applicativo Open Step su molte piattaforme con minime modifiche. Durante quegli anni, anche altre compagnie software si stavano muovendo nel campo della programmazione a oggetti. In particolare, societ\u00e0 come IBM, Apple e Microsoft stavano studiando e realizzando nuovi sistemi operativi e i relativi programmi di sviluppo orientati agli oggetti (anche se alcune iniziative fallirono, come ad esempio il progetto Taligent).\nI piani di sviluppo originali prevedevano la realizzazione di un nuovo sistema operativo basato sulle librerie OpenStep, in cui i programmi scritti per i precedenti Mac OS sarebbero stati eseguiti da un emulatore che li avrebbe separati dal nuovo sistema operativo. Quest'ultimo aveva il nome in codice di \"Rhapsody\" e doveva essere disponibile per la fine del 1998. I manager Apple si aspettavano che gli sviluppatori portassero i loro programmi sulla nuova piattaforma basata sulle librerie OpenStep, dato che queste consentivano uno sviluppo pi\u00f9 flessibile, elegante e veloce delle applicazioni. La maggior parte non ader\u00ec: la piattaforma Macintosh appariva al termine della sua vita e gli sviluppatori non volevano dedicare molto tempo e denaro allo sviluppo di programmi per una piattaforma che stava morendo.\nI piani cambiarono radicalmente nel 1999, quando Steve Jobs, nel frattempo ritornato a capo dell'azienda, durante il Worldwide Developers Conference (conferenza degli sviluppatori Macintosh) annunci\u00f2 l'abbandono del progetto Rhapsody. Al suo posto gli sviluppatori Apple avrebbero realizzato una versione moderna del Mac OS chiamato Mac OS X (X stava per decimo, pronunciato \"ten\" in inglese), che avrebbe preso il meglio dei due precedenti sistemi. Da Rhapsody sarebbero arrivati il kernel e i servizi principali, l'ambiente POSIX e OpenStep, che avrebbe preso il nuovo nome \"Cocoa\". Per semplificare l'adozione del nuovo sistema da parte degli sviluppatori sarebbe stato sviluppato Carbon, una riscrittura per il nuovo sistema delle vecchie API del Mac OS; in pi\u00f9 alcune tecnologie importanti nate su Mac OS sarebbero state portate nel nuovo sistema (QuickTime, AppleEvents, AppleScript, ColorSync ecc.). I cambiamenti annunciati quindi furono accolti con favore dagli sviluppatori.\nDurante lo sviluppo di Mac OS X, gli strati pi\u00f9 bassi del sistema operativo, composti dal kernel XNU e dallo strato BSD, vennero riorganizzati e ridistribuiti con una licenza Open source: la Apple Public Source License. Il pacchetto completo si chiama \"Darwin\". Darwin fornisce un sistema operativo molto stabile, solido ed efficiente, anche paragonato agli altri sistemi operativi di derivazione Unix, sebbene non sia molto diffuso al di fuori della comunit\u00e0 Macintosh. Un'altra modifica sostanziale rispetto a OpenStep \u00e8 l'abbandono del motore grafico basato sul linguaggio PostScript in favore di un motore grafico senza licenze chiamato Quartz, basato su PDF. Durante la fase finale di sviluppo, il linguaggio Java divenne uno scottante argomento di discussione e, vista l'attenzione dedicata al linguaggio dagli sviluppatori e dai media, si cerc\u00f2 di rendere la piattaforma Macintosh lo strumento ideale per lo sviluppo delle applicazioni in Java, includendo nelle API di Cocoa il supporto diretto del linguaggio (originariamente l'unico modo per utilizzare le API OpenStep era tramite il linguaggio di programmazione Objective C, una versione a oggetti del C, evolutasi parallelamente al C++).\nLa prima versione del Mac OS X venne presentata nel 2001, con una cadenza degli aggiornamenti quasi semestrale. Col raggiungimento della maturit\u00e0 del sistema, Apple decise di allungarne i cicli di sviluppo, cos\u00ec da mantenere la piattaforma di sviluppo pi\u00f9 stabile e, con OS X Snow Leopard, venne abbandonato il supporto ai processori PowerPC, ma le applicazioni scritte su questa base potevano comunque essere utilizzate grazie a un emulatore chiamato Rosetta (rimosso successivamente in OS X Lion).\nA Lion \u00e8 seguita la release la 10.8, nome in codice OS X Mountain Lion, disponibile per tutti i Macintosh con processore Intel. Il 2 giugno 2014, durante la WWDC, Apple ha annunciato la nuova versione di OS X, la 10.10 denominata Yosemite, la cui beta per gli sviluppatori \u00e8 stata rilasciata la stessa sera. Yosemite aggiunge molte novit\u00e0 tra cui: Chiamate, Messaggi, una nuova grafica in stile flat (iOS 7) ecc. Per la prima volta con questa versione \u00e8 stata rilasciata la versione beta anche al primo milione di utenti non sviluppatori che hanno aderito al progetto OS X Public Beta.\nL'8 giugno 2015, durante la WWDC, Apple ha annunciato la nuova versione di OS X, la 10.11 denominata El Capitan, la cui beta per gli sviluppatori \u00e8 stata rilasciata la stessa sera. Una delle modifiche principali a livello di sistema \u00e8 l'introduzione della tecnologia Metal, che consente di migliorare la gestione della grafica, ottimizzando l'interazione tra la CPU principale e il processore grafico. Secondo Apple infatti, questa tecnologia consente un incremento della velocit\u00e0 di rendering fino al 50% e un aumento di efficienza fino al 40%.\nNel corso della WWDC 2016 \u00e8 stata annunciata una nuova versione del sistema operativo, che assume la denominazione di macOS Sierra. Tra le novit\u00e0 presentate nel corso della conferenza figurano la presenza di Siri e la possibilit\u00e0 di liberare spazio sul disco eliminando automaticamente i duplicati e trasferendo su iCloud i file meno utilizzati sul Mac, oltre alla funzionalit\u00e0 di condivisione della scrivania e dei documenti del Mac su iCloud, in modo tale da accedervi da un altro dispositivo, come un iPhone o un iPad.\nDescrizione.\nCome iOS, macOS \u00e8 utilizzabile unicamente su dispositivi Apple, essendo sistemi operativi completamente progettati dal costruttore/sviluppatore per hardware proprietario (e viceversa).\nSpecifiche.\nmacOS include tutte le pi\u00f9 comuni utility e shell UNIX, una macchina Java completa implementata nativamente,e i principali linguaggi di scripting come Perl, PHP, tcl, Ruby e Python ed \u00e8 certificato da The Open Group come conforme allo standard UNIX 03, dalla versione 10.5 in poi.\nmacOS \u00e8 stato creato combinando:\nIl sistema operativo \u00e8 stato pubblicato per la prima volta nel 2001. \u00c8 implementato per processori PowerPC G3, PowerPC G4 e PowerPC G5, prodotti da IBM e Motorola (ora Freescale Semiconductor), per processori Intel (probabilmente su tutti i processori con istruzioni SSE2) e per processori ARM Cortex. macOS manteneva transitoriamente, fino al rilascio della versione Leopard per PowerPC, una retro-compatibilit\u00e0 quasi assoluta con le applicazioni Macintosh anche molto datate, grazie alla caratteristica di poter caricare, all'occorrenza, il Mac OS \"Classic\" in una \"macchina virtuale\" all'interno di un apposito task isolato e chiuso dal resto del sistema. Inoltre, le API \"Carbon\" hanno consentito una veloce conversione di molti applicativi da Mac OS 9 a Mac OS X, dando modo di completare la transizione.\nUna tecnologia simile, chiamata Rosetta, viene utilizzata per permettere l'utilizzo delle applicazioni compilate per processori PowerPC su macchine Intel (viene installata in automatico e gratuitamente se e quando necessario). L'eredit\u00e0 del NeXTSTEP \u00e8 ancora presente, si nota anche dal fatto che molte primitive iniziano con la sigla \"NS\" (contrazione di NEXTStep). Le API NEXTStep/OpenStep sono state integrate nel sistema operativo nelle API Cocoa.\nmacOS \u00e8 in grado di eseguire direttamente molti programmi per BSD e GNU/Linux attraverso la compilazione dei sorgenti (make) e, in alcuni casi, tramite il ricorso alla gestione grafica via Apple X11, presente di serie nel sistema operativo anche se normalmente non utilizzato dalle applicazioni per macOS che utilizzano nativamente il motore grafico Quartz. Esistono vari progetti che provvedono a rendere disponibili molti \"binari precompilati\" (packages): cio\u00e8 evita all'utente di dover configurare e compilare i file sorgenti (ports), un'operazione non sempre agevole, dato che solitamente viene eseguita da riga di comando (Terminale). I pi\u00f9 famosi sono il progetto Fink e il progetto DarwinPorts.\nLa versione 10.3 \u00e8 la prima che include Apple X11, la versione Apple del gestore grafico X11 per applicazioni Unix, fornito come componente opzionale dall'installazione standard. Apple X11 si basa sul progetto XFree86 versione 4.3 e X11R6.6 e fornisce un gestore grafico integrato col macOS, dato che condivide lo stesso aspetto delle finestre. Utilizza la tecnologia Quartz per il disegno dell'interfaccia grafica e si avvantaggia dell'accelerazione OpenGL. Esempi di applicazioni per macOS che utilizzano server X11 sono: OpenOffice.org e Gimp, entrambi per Mac. Il supporto a X11 \u00e8 stato dismesso con la versione OS X Mountain Lion.\nNomi in codice.\nTutti i nomi in codice utilizzati per i rilasci ufficiali di macOS fino al 2012 sono derivati da quelli di felidi o \"grandi felini\", mentre dal 2013 prendono il nome di localit\u00e0 californiane.\nLa versione Mac OS X Cheetah (Ghepardo), Mac OS X Puma, Mac OS X Jaguar (Giaguaro), Mac OS X Panther (Pantera), Mac OS X Tiger (Tigre), Mac OS X Leopard (Leopardo), OS X Snow Leopard (Leopardo delle nevi), OS X Lion (Leone) e OS X Mountain Lion (Leone di montagna, pi\u00f9 comunemente conosciuto come Puma). Uniche eccezioni alla linea di \"felini\" fino al 2012 sono state la \"release\" a \"uso interno\" e mai rilasciata pubblicamente, Mac OS X v.0 (corrispondente al Mac OS X Server 1.0), che aveva nome in codice \"Kodiak\" (un orso).\nA partire dalla versione 10.2 \"Jaguar\", Apple decise di utilizzare i nomi in codice anche come nomi commerciali di Mac OS X. Nel gennaio 2003, Apple registr\u00f2 i marchi \"Tiger\" (Tigre, usato per la versione 10.4), \"Leopard\" (Leopardo, usato per la versione 10.5), \"Lynx\" (Lince, attualmente non usato) e \"Cougar\" (Coguaro, attualmente non usato). I \"brand names\" Lynx e Cougar, in precedenza registrati, furono lasciati decadere, pertanto si ipotizz\u00f2 che per i successivi rilasci, la linea di \"felini\" venisse abbandonata, per lasciare il passo a una nuova riscrittura della parte desktop \"iOS oriented\" del sistema, con relativo nuovo \"brand name\" di diversa natura.\nCuriosamente, molti nomi delle varie versioni di OS X del sistema operativo sono identici ai nomi dei cloni Mac venduti nel 1997 dalla ditta \"Shaye Mac Clones Compatible Systems\" e bloccati da Apple nel 1998, sollevando ipotesi su come sia sorta l'idea dei \"felini\" negli ambiti Apple.\nDalla versione OS X Mavericks, distribuita alla WWDC del 2013, Apple ha basato i nuovi nomi su localit\u00e0 simbolo della California; difatti \"Mavericks\" si riferisce a uno \"spot\" californiano per la pratica del surf, cos\u00ec come OS X Yosemite, distribuito alla WWDC 2014, si riferisce al famoso parco nazionale. Allo stesso modo, anche la versione OS X El Capitan, distribuita alla WWDC 2015, prende il nome da una montagna situato all'interno del parco Yosemite.\nDalla versione 10.12 (denominata \"Sierra\" in onore delle montagne del Sierra Nevada), presentata alla WWDC 2016, il nome del sistema operativo cambia da \"OS X\" a \"macOS\", seguendo la consuetudine degli altri sistemi operativi di casa Apple quali iOS, watchOS e tvOS.\nDiffusione.\nDurante la WWDC 2014, Apple annuncia che il numero di utenti Mac ha superato quota 80 milioni.\nA gennaio 2016, Apple detiene con macOS il 4,99% del mercato, risultando il quarto sistema operativo pi\u00f9 diffuso al mondo. La quota sale all'8,94% e al secondo posto dopo Windows se si considerano solo i sistemi operativi desktop e supera il 15,38% limitando la statistica agli Stati Uniti.\nDerivazioni.\nmacOS Server.\nEsiste una versione di macOS ottimizzata per l'uso sui server, identica alla versione desktop, eccetto per la presenza del \"BSD Subsystem\" (altrimenti opzionale nella versione Client) e per l'inclusione di una serie di pannelli, controlli e programmi, ovvero interfacce \"end user\", atti alla gestione dei diversi servizi di rete, comunque inclusi nel sistema operativo. I principali servizi comprendono la gestione di server mail, il gestore di reti SMB Samba, il gestore del server LDAP e un configuratore del server DNS, nonch\u00e9 una serie di utilit\u00e0 per il controllo e configurazione dei daemon di rete o locali.\nLa versione ottimizzata Server esiste sin dal \"rilascio interno\" iniziale del primo Mac OS X \"v.0\" corrispondente al Mac OS X Server 1.0. Poi segue parallelamente a ogni susseguente rilascio l'update corrispondente con la stessa denominazione in codice e cifra identificativa del Mac OS X Client. A partire da OS X 10.7 Lion, macOS Server viene unificata con la \"release\" client del sistema, confluendo nello stesso prodotto.\niOS.\nPer i dispositivi mobili, Apple ha introdotto una versione \"ad hoc\" del sistema operativo macOS, chiamata iOS, implementando integralmente tutta la struttura e servizi con la variante di una nuova interfaccia grafica \"touch oriented\" e alcuni script che automatizzano e/o limitano alcuni aspetti del suo funzionamento.\nVulnerabilit\u00e0.\nTradizionalmente considerato uno dei sistemi operativi meno vulnerabili da attacchi malevoli e virus assieme a Red Hat Enterprise Linux, macOS non pu\u00f2 comunque essere considerato al sicuro da attacchi informatici, da assalti di hacker-cracker o dall'installazione di codice malevolo, bench\u00e9 la maggior parte della falle di sicurezza individuate e corrette nel corso del tempo non riguardassero in realt\u00e0 il sistema operativo ma altre applicazioni.\nNell'edizione 2007 del Pwn2Own, una coppia di hacker (Dino Dai Zovi e Shane Macaulay) riusc\u00ec a sfruttare una vulnerabilit\u00e0 di JavaScript per perforare il sistema. Nell'edizione 2008 fu portato con successo un altro attacco, sfruttando una falla di un componente Open source del browser preinstallato Safari.\nNel 2010, la societ\u00e0 Secunia, azienda specializzata nell'analisi e scoperta di vulnerabilit\u00e0 software, riporta la maggiore vulnerabilit\u00e0 dei software Apple rispetto a tutti gli altri concorrenti, la quale risulta essere comunque tra le societ\u00e0 con pi\u00f9 vulnerabilit\u00e0 gi\u00e0 a partire dal 2005.\nNel 2011 emergono le prime indiscrezioni circa Mac Defender, un malware mascherato da antivirus che gira su macOS.\nLe vulnerabilit\u00e0 sono diventate critiche nel 2012, con il diffondersi del malware Flashback, seguito a breve dal malware Sab.Pub. La societ\u00e0 kaspersky Lab, ha evidenziato come Apple sia impreparata e indietro rispetto alla concorrenza per la risposta al malware. Le critiche sono state mosse anche per la gestione delle password, in quanto alcune di esse venivano salvate in chiaro (senza crittografia).\nAd inizio 2014 \u00e8 stato scoperto un bug nel codice dei sistemi operativi macOS e iOS che validava i certificati di crittografia SSL e rendeva insicura la trasmissione di dati via internet. Il problema non \u00e8 limitato al browser, ma a molti altri programmi e funzioni via internet, tra cui Mail, Aggiornamento Software e iCloud. Il bug \u00e8 stato causato da una riga di codice erroneamente ripetuta. Esso permetteva di leggere ed estrarre informazioni come credenziali d'accesso, dati di pagamento e permetteva di installare malware sotto forma di software sicuri superando i certificati SSL incorretti. Questo bug \u00e8 stato corretto tramite aggiornamento software con iOS 7.0.6 e OS X 10.9.2.\nSistemi operativi graficamente simili.\nFino al 2014 \u00e8 esistita Pear OS, una distribuzione Linux basata su Ubuntu graficamente simile a macOS, creata dal francese David Tavares. Nel 2016 i sorgenti sono confluiti nel nuovo progetto Gmac Linux il cui sviluppo \u00e8 stato anch'esso interrotto.\nLa distribuzione Elementary OS, basata su Ubuntu, ha una grafica molto simile a macOS.\nVersioni.\nKodiak.\nRilascio a uso interno, non pubblico, 16 marzo 1999.\nBeta.\nRilasci \"Developers Previews\" a uso degli sviluppatori.\nPublic Beta.\nMac OS X Public Beta, pubblicato il 13 settembre 2000.\nMac OS X 10.0 (Cheetah).\nIl 24 marzo 2001, Apple presenta Mac OS X Cheetah. Viene elogiata per la sua stabilit\u00e0 e relativa completezza (considerando che era una completa riscrittura del sistema operativo), ma viene anche criticata per la lentezza e per la mancanza di alcune caratteristiche presenti nella precedente versione, come per esempio la masterizzazione dei CD/DVD. Molte persone (incluso Steve Jobs) la considerano un'ottima beta ma non un vero sistema operativo.\nMac OS X 10.1 (Puma).\nNel settembre del 2001 viene rilasciato l'aggiornamento gratuito a 10.1, che migliora la velocit\u00e0 e colma le principali lacune, come l'impossibilit\u00e0 di masterizzare e la mancanza di un lettore di CD/DVD.\nMac OS X 10.2 (Jaguar).\nNel 2002, Apple presenta Jaguar, la versione 10.2 di Mac OS X che apporta notevoli miglioramenti alla velocit\u00e0. Introduce un nuovo motore grafico e apporta pi\u00f9 di 150 migliorie al sistema operativo. La versione 10.2 \u00e8 la prima a sopportare solo macchine dotate delle New World ROM (questo \u00e8 vero in parte, in quanto la versione 10.2 si installa con successo anche sui PowerBook G3 con ROM ibride e non ancora interamente New World).\nMac OS X 10.3 (Panther).\nMac OS X 10.3 Panther viene presentato il 24 ottobre 2003. Esso apporta molte nuove funzionalit\u00e0 al sistema operativo, modifica l'interfaccia grafica Aqua introducendo un tema \"metallizzato\" e incrementa ulteriormente la velocit\u00e0 del sistema, a tal punto da essere considerato il primo OS della filosofia X.\nMac OS X 10.4 (Tiger).\nMac OS X 10.4 Tiger viene presentato il 29 aprile 2005. Tiger include oltre 200 migliorie e un supporto pi\u00f9 avanzato dell'architettura a 64 bit dei processori PowerPC G5.\nCon l'inizio della transizione di Apple verso l'uso di CPU Intel, a partire dalla versione 10.4.4, Tiger viene ricompilato per le supportare entrambe le architetture PPC e Intel.\nI nuovi Mac utilizzano processori sviluppati da Intel e sono in grado di far funzionare Windows, anche grazie al software Assistente Boot Camp, distribuito gratuitamente in versione beta e che sar\u00e0 integrato in Mac OS X 10.5.\nMac OS X 10.5 (Leopard).\nLa prima beta per gli sviluppatori \u00e8 stata rilasciata durante il Worldwide Developers Conference del 7 agosto 2006.\n\u00c8 commercializzato a partire dal 26 ottobre 2007. Leopard, inoltre, ha ricevuto la certificazione Open Brand UNIX 03 in quanto conforme alle specifiche SUSv3 e POSIX 1003.1 per API, utility shell e thread C. \u00c8 parzialmente 64-bit, e pu\u00f2 eseguire applicazioni 32-bit in modo nativo.\nLeopard 10.5 \u00e8 il primo sistema operativo di Apple a supportare ufficialmente sui Mac con CPU Intel il boot nativo di Windows XP e Vista tramite una funzione chiamata Assistente Boot Camp che era stata disponibile precedentemente in versione beta a tempo con Tiger.\nMac OS X 10.6 (Snow Leopard).\nApple ha annunciato alla WWDC 2008 l'uscita della nuova versione di Mac OS X, chiamata Snow Leopard. Il rilascio ufficiale \u00e8 avvenuto il 28 agosto 2009. A detta di Apple, dopo l'introduzione di cos\u00ec tante novit\u00e0 con Mac OS X Leopard, la cosa migliore da fare \u00e8 \"prendersi una pausa\" e \"cambiare obiettivi\". Ci\u00f2 significa che Snow Leopard sar\u00e0 incentrato soprattutto sull'ottimizzazione di ci\u00f2 che c'\u00e8 gi\u00e0.\nLe novit\u00e0 principali sono la riscrittura del sistema operativo per renderlo completamente a 64 bit, pur mantenendo la compatibilit\u00e0 per i processori a 32 bit, quali gli Intel Core Solo/Core Duo (presenti nei primi Macintosh basati su Intel), un pi\u00f9 evoluto supporto multi-core e l'eliminazione del codice PowerPC (di conseguenza non sar\u00e0 compatibile con i Mac G4 e G5, dopo l'eliminazione del codice G3 da Leopard).\nQuickTime X ora supporta svariati tipi di codec audio/video, l'upload diretto di video su YouTube, la registrazione del proprio schermo e la possibilit\u00e0 di tagliare spezzoni di video grazie al video editor.\nIl sistema operativo inoltre include alcune tecnologie atte a meglio sfruttare i processori multicore e le moderne schede grafiche che vengono vendute con i computer attuali.\nMac OS X 10.7 (Lion).\nLion \u00e8 stato presentato il 20 ottobre 2010 durante il keynote \"Back to the Mac\" a San Francisco. Il 24 febbraio 2011 \u00e8 stata inviata agli sviluppatori la prima \"developer preview\" di Mac OS X 10.7, mentre il 1\u00ba luglio 2011 \u00e8 stata resa accessibile agli sviluppatori la Golden Master, ultimo stadio di sviluppo del sistema operativo. L'aggiornamento \u00e8 stato reso disponibile sul'App Store il 20 luglio 2011, con un peso complessivo di circa 3,49 GB. Poche settimane dopo, Apple ha messo in vendita alcune Pendrive USB per poter installare il sistema operativo senza passare attraverso lo store.\nCome novit\u00e0 abbiamo:\nOS X 10.8 (Mountain Lion).\nCon questa nuova major release, il sistema perde il sostantivo distintivo \"Mac\" e si chiama semplicemente \"OS X\".\nCon questo aggiornamento Apple ha affermato di essere la compagnia con i software pi\u00f9 comunicativi fra loro, ovvero iOS e OS X.\nLa prima Developer Preview di OS X 10.8 Mountain Lion \u00e8 stata inviata agli sviluppatori il 16 febbraio 2012. Essa integra alcune caratteristiche viste antecedentemente in iOS 5.\nLa versione definitiva \u00e8 stata rilasciata al pubblico il 25 luglio 2012 tramite l'App Store.\nAlcune delle nuove applicazioni e delle novit\u00e0 pi\u00f9 sostanziali:\nOS X 10.9 (Mavericks).\n\u00c8 stato presentato il 10 giugno 2013 durante la WWDC 2013 ed \u00e8 stato rilasciato al pubblico il 22 ottobre, sotto forma di upgrade gratuito dal App Store. \u00c8 stato il secondo sistema operativo Apple il cui aggiornamento \u00e8 stato offerto gratuitamente agli utenti e anche per questo motivo \u00e8 stato installato dal 51% degli utenti nel primo anno (secondo i dati pubblicati nel successivo WWDC del 2 giugno 2014). Mavericks \u00e8 una localit\u00e0 al largo della costa nord della California, famosa per le sue onde da surf.\nTra le novit\u00e0 abbiamo:\nOS X 10.10 (Yosemite).\n\u00c8 stato presentato il 2 giugno 2014 durante la WWDC 2014, reso poi disponibile al download per gli sviluppatori la sera stessa e rilasciato al pubblico il 16 ottobre 2014. Yosemite \u00e8 un parco della California.\nCon questo sistema operativo viene introdotto un nuovo design pi\u00f9 pulito e con effetti traslucidi. Viene introdotto il Centro Notifiche, con possibilit\u00e0 di visualizzare notifiche e widget. Spotlight \u00e8 stato migliorato: ora cerca risultati su Wikipedia ed \u00e8 introdotta una nuova grafica con una barra grande al centro. \u00c8 stato migliorato Safari ed \u00e8 stata aggiornata Mail con l'aggiunta di Markup e editing istantaneo per foto direttamente sull'app. \u00c8 stato aggiunto iCloud Drive, un nuovo servizio per lo storage di file sincronizzato con iCloud e con tutti i dispositivi Apple. Inoltre, \u00e8 stata aggiunta la funzione Continuity: i Mac, gli iPad e gli iPod Touch possono inviare SMS tramite la rete cellulare dell'iPhone; lo stesso accade per le chiamate. \u00c8 stata aggiunta la funzionalit\u00e0 Handoff, che permette agli utenti di modificare documenti aperti sul Mac anche sull'iPad o iPhone, in tempo reale.\nOS X 10.11 (El Capitan).\nOS X El Capitan \u00e8 la dodicesima versione del sistema operativo OS X di Apple. \u00c8 stato presentato ufficialmente al pubblico da Craig Federighi l'8 giugno 2015 a San Francisco, durante l'Apple WWDC. La nuova versione \u00e8 stata poi pubblicata il 30 settembre 2015.\nUna delle modifiche principali a livello di sistema \u00e8 l'introduzione della tecnologia Metal, che consente di migliorare la gestione della grafica, ottimizzando l'interazione tra la CPU principale e il processore grafico. Secondo Apple, questa tecnologia consente un incremento della velocit\u00e0 di rendering fino al 50% e un aumento di efficienza fino al 40%. Un'altra nuova funzionalit\u00e0 di sistema \u00e8 il supporto della modalit\u00e0 \"split view\", che visualizza, affiancate a schermo intero, due applicazioni in esecuzione a scelta, con la possibilit\u00e0 di ritornare in qualsiasi momento alla modalit\u00e0 di visualizzazione ordinaria della Scrivania.\nSono state introdotte anche delle migliorie alla ricerca sul sistema tramite Spotlight, con un potenziamento degli algoritmi di ricerca e con la possibilit\u00e0 di eseguire ricerche anche usando frasi in linguaggio naturale e all'utility Mission Control per l'organizzazione della scrivania.\nPer quanto riguarda le applicazioni fornite col sistema, al client di posta Mail sono state aggiunte il supporto delle schede (\"tab\"), una gestione migliorata della modalit\u00e0 a schermo intero, un potenziamento del sistema di completamento automatico del testo e il supporto di nuovi comandi gestuali. Il browser Safari supporta una nuova modalit\u00e0 aggiuntiva di gestione dei siti preferiti, con il meccanismo del \"pinning\", la possibilit\u00e0 di silenziare l'audio a livello del singolo tab di visualizzazione e un'interazione migliorata con Apple TV per lo streaming di contenuti video direttamente da web. Sono state potenziate inoltre altre applicazioni come Note, Foto e Mappe, con l'aggiunta a quest'ultima dei dati relativi alle reti di trasporto pubbliche.\nPer le versioni del sistema in lingua cinese e giapponese, sono state introdotte nuove famiglie di caratteri e, per la lingua giapponese, dei miglioramenti al metodo di scrittura.\nPer quanto riguarda gli strumenti di sviluppo, il sistema introduce la versione 2.0 del linguaggio Swift.\nmacOS 10.12 (Sierra).\nNel corso della WWDC 2016 \u00e8 stata annunciata la nuova versione del sistema operativo, la quale abbandona la vecchia dicitura \"OS X\" in favore di \"macOS\"; la release \u00e8 denominata Sierra. Tra le novit\u00e0 presentate nel corso della conferenza figurano la presenza di Siri e la possibilit\u00e0 di liberare spazio sul disco eliminando automaticamente i duplicati e trasferendo i file meno utilizzati sul Mac in iCloud, oltre alla funzionalit\u00e0 di condividere gli appunti da iPad e iPhone direttamente sul desktop. Il centro notifiche \u00e8 stato ridisegnato in stile iOS 10, cambiando colore: da grigio scuro a bianco. Inoltre \u00e8 ora possibile sbloccare il Mac con un Apple Watch (con installato watchOS 3.0 o versioni successive).\nmacOS 10.13 (High Sierra).\nmacOS High Sierra \u00e8 la quattordicesima versione del sistema operativo macOS sviluppato da Apple Inc., la seconda a chiamarsi \"macOS\" invece che \"OS X\". \u00c8 stato presentato ufficialmente al pubblico da Craig Federighi il 5 giugno 2017 a San Jose, durante l'Apple WWDC. Lo stesso giorno della presentazione \u00e8 stata rilasciata la prima beta per sviluppatori mentre il rilascio della versione definitiva \u00e8 avvenuto il 25 settembre 2017.\nCome altre versioni prima (Snow Leopard, Mountain Lion, El Capitan), anche questa si concentra sull'ottimizzazione di caratteristiche gi\u00e0 presenti, introducendo, al contempo, profondi cambiamenti nel core dell'OS. Tra questi vi sono il nuovo file system APFS, il motore grafico Metal 2, il supporto al codec video HEVC e miglioramenti per Safari, Foto e Mail.\nmacOS 10.14 (Mojave).\nmacOS Mojave \u00e8 la quindicesima versione del sistema operativo macOS sviluppato da Apple Inc. \u00c8 stato presentato ufficialmente al pubblico da Craig Federighi il 4 giugno 2018 a San Jose, durante l'Apple WWDC. Lo stesso giorno della presentazione \u00e8 stata rilasciata la prima beta per sviluppatori mentre il rilascio della versione definitiva \u00e8 avvenuto il 24 settembre 2018.\nTra le novit\u00e0 vi sono un nuovo tema scuro, l'App Store completamente ridisegnato e il ritorno degli aggiornamenti del sistema operativo nel pannello Preferenze di Sistema \u00c8 l'ultima versione del supporto per applicazioni sia a 32 bit che a 64 bit .\nmacOS 10.15 (Catalina).\nmacOS Catalina \u00e8 la sedicesima versione del sistema operativo macOS sviluppato da Apple Inc. \u00c8 stato presentato ufficialmente al pubblico da Craig Federighi il 3 giugno 2019 a San Jose, durante l'Apple WWDC. Lo stesso giorno della presentazione \u00e8 stata rilasciata la prima beta per sviluppatori. La versione definitiva \u00e8 stata rilasciata il 7 ottobre 2019. La maggior novit\u00e0 \u00e8 l'abbandono definitivo del supporto per applicazioni a 32 bit in favore di quelle a 64 bit.\nmacOS 11.0 (Big Sur).\nmacOS Big Sur \u00e8 la diciassettesima versione del sistema operativo macOS sviluppato da Apple, successore di macOS Catalina ed \u00e8 stato annunciato alla Worldwide Developers Conference (WWDC) del 22 giugno 2020. Prende il nome dalla zona costiera del Big Sur, situata nella costa centrale della California. Lo stesso giorno della presentazione \u00e8 stata rilasciata la prima beta per sviluppatori. La versione definitiva \u00e8 stata rilasciata il 12 novembre 2020.\nQuesta versione supporta i nuovi processori Apple Silicon con architettura ARM sviluppati da Apple, a partire dal M1, oltre ai vecchi Intel,\ne abbandona la numerazione fissa \"10\".x in favore di un pi\u00f9 chiaro incremento della major version 11.0, relegando la minor version agli aggiornamenti minori.\nmacOS 12.0 (Monterey).\nmacOS Monterey \u00e8 la diciottesima versione del sistema operativo macOS sviluppato da Apple, successore di macOS Big Sur.\nConfronto con Linux e Windows.\nmacOS ha come principali concorrenti Windows e Linux. Ognuno di essi ha propri vantaggi e svantaggi, in base alle proprie esigenze dell'utente."}
{"id": "19458", "revid": "128334", "url": "https://it.wikipedia.org/wiki?curid=19458", "title": "Fred Buscaglione", "text": "Biografia.\nL'infanzia.\nNacque a Torino da una famiglia originaria di Graglia, un paesino ora in provincia di Biella. La zia Anna era stata una celebre canzonettista con il nome d'arte di Anita Di Landa. Era un bambino vivace e il suo ricordo era vivo tra i vicini intervistati dai cronisti. Mostr\u00f2 sin da piccolo una grande passione per la musica.\nA undici anni fu ammesso al Conservatorio Giuseppe Verdi di Torino, che per\u00f2 abbandon\u00f2 dopo tre anni di frequenza, un po' per la scarsa simpatia rispetto alla musica classica e un po' a causa delle misere condizioni economiche della sua famiglia (il padre era pittore edile, la madre era portinaia e occasionalmente insegnante di pianoforte) che lo costrinsero a cercare lavoro, svolgendo piccoli impieghi prima come fattorino e poi come apprendista odontotecnico.\nEra ancora adolescente quando inizi\u00f2 ad esibirsi nei locali notturni della citt\u00e0 come cantante jazz e polistrumentista: era in grado di suonare diversi strumenti, dal contrabbasso, al violino, al pianoforte, alla tromba. Un giorno, durante una sua esibizione al Gran Caff\u00e8 Ligure, venne notato da uno studente di giurisprudenza, appassionato lettore di libri gialli, di nome Leo Chiosso. Nacque cos\u00ec un sodalizio artistico che dur\u00f2 fino alla scomparsa di Fred.\nDurante la seconda guerra mondiale venne richiamato sotto le armi e distaccato in Sardegna, dove si mise in luce organizzando spettacoli per le truppe. Venne fatto prigioniero dagli statunitensi e fu contattato dai fratelli Franco e Berto Pisano, con cui aveva formato a Cagliari il Quintetto Aster, che lavorava per la radio alleata e per Radio Sardegna, allora diretta da Jader Jacobelli. Del gruppo facevano parte anche Gianni Saiu e Carletto Bistrussu a cui in seguito si aggiunsero Giulio Libano e Sergio Valenti. Questo gli permise di continuare a fare musica e di sperimentare le nuove sonorit\u00e0 e i nuovi ritmi che venivano dagli Stati Uniti.\nLa \"gavetta\".\nDopo la fine della guerra Buscaglione rientr\u00f2 a Torino e ricominci\u00f2 a suonare prima come elemento in varie orchestre. Nel 1949 fu costituita la formazione orchestrale degli Asternovas, aggiungendo al Quintetto Aster il trombettista Giulio Libano e il sassofonista Sergio Valenti.\nQuindi inizi\u00f2 una vita nomade fatta di spettacoli in locali notturni di varie citt\u00e0 d'Europa, talvolta anche di infimo ordine.\nDal 1946 aveva ricominciato a frequentare assiduamente l'amico Leo Chiosso, con cui inizi\u00f2 a comporre canzoni. Il rapporto tra i due era praticamente simbiotico, al punto che si trasferirono nello stesso palazzo, in due appartamenti dirimpetto l'uno all'altro, in Via Eusebio Bava 26 bis, in zona Vanchiglia. Trascorrevano giorni e notti intere insieme a chiacchierare a scambiarsi idee, battute e frasi musicali che Leo annotava e Fred accennava sulla tastiera del pianoforte.\nMolto spesso si trattava di canzoni estemporanee e surreali che parlavano con ironia di \"bulli e pupe\", di New York e di Chicago, di duri spietati con i nemici, ma sempre in balia delle donne e dell'alcool.Nacquero cos\u00ec le canzoni che lo fecero conoscere in tutta Italia, molte delle quali oltre a essere registrate su disco, venivano eseguite dal vivo e in spettacoli televisivi, alcune in coppia con la moglie Fatima, quali: \"Che bambola!!\", \"Teresa non sparare\", \"Eri piccola cos\u00ec\", \"Love in Portofino\", \"Porfirio Villarosa\" ispirata alla figura del celebre playboy Porfirio Rubirosa, \"Whisky facile\".\nFred si cal\u00f2 nel personaggio, facendosi crescere un paio di baffetti e presentandosi in scena in doppiopetto gessato e cappello a larghe falde, ispirato a Clark Gable e ai \"gangster\" americani come apparivano nei racconti \"hard-boiled\" di scrittori quali Damon Runyon, uno degli autori preferiti da Chiosso.\nLa sua discografia, nonostante la brevit\u00e0 della sua carriera, \u00e8 folta. Nel 1956 incise numerosissime canzoni e in quello stesso anno uscirono i suoi primi 33 giri. Eppure non fu facile per lui trovare una casa discografica che accettasse d'incidere quelle canzoni cos\u00ec trasgressive e inconsuete per l'epoca. Le sue prime incisioni risalgono al 1952, alcuni pezzi standard del repertorio jazz per l'etichetta La Voce del Padrone, oggi pressoch\u00e9 introvabili, ma nessuno si sentiva di dargli l'opportunit\u00e0 di incidere le \"sue\" canzoni.\nUn aiuto decisivo arriv\u00f2 dall'amico Gino Latilla, che aveva ottenuto un buon successo con la canzone \"Tchumbala-bey\" scritta dal duo Chiosso-Buscaglione. Egli insistette tanto con il direttore della Cetra, la sua casa discografica, affinch\u00e9 gli facesse incidere le sue canzoni, al punto di anticipare di tasca propria le spese; cos\u00ec nel 1955 vide la luce il primo singolo, un 78 giri che conteneva due canzoni: \"Che bambola!/Giacomino\". L'idea piacque al pubblico e il singolo vendette circa 980.000 copie in assenza di qualsiasi \"battage\" pubblicitario cosicch\u00e9 Buscaglione, incoraggiato da questo inaspettato successo, decise di incidere tante altre canzoni e, sempre grazie all'appoggio di Latilla, partecip\u00f2 ad alcune trasmissioni radiofoniche che contribuirono notevolmente alla sua crescente popolarit\u00e0.\nIl matrimonio.\nNel 1949, in un \"cabaret\" di Lugano, conobbe l'artista maghrebina Fatima Ben Embarek, meglio conosciuta con il nome d'arte di Fatima Robin's, che si esibiva nello stesso locale come acrobata e contorsionista insieme al padre e alla sorella. Fred inizi\u00f2 a farle una corte serrata, ma dovette fare i conti con l'ostilit\u00e0 del padre della ragazza e fin\u00ec per organizzare con lei una romantica fuga in una notte di neve, su una slitta trainata da un cavallo. I due si sposarono nel 1954 in chiesa, dopo la conversione di Fatima al cattolicesimo, e da quel momento per lei si apr\u00ec, seguendo il marito, una nuova carriera come cantante.\nIl loro rapporto fu tenero e a volte burrascoso, costellato di liti e riappacificazioni puntualmente scandite sulle pagine dei rotocalchi. Quasi sempre era la gelosia di Fatima a far scoccare la scintilla dell'ennesimo litigio. La coppia si separ\u00f2 definitivamente nell'ottobre del 1959. Nel gennaio del 1960 i due si rividero a Firenze a causa di impegni artistici concomitanti (lui al \"River Club\", lei allo \"Chez Moi\") e Buscaglione si trattenne in citt\u00e0 anche dopo la fine delle sue serate fiorentine. Giravano voci di una riconciliazione tra i due, alimentate dal fatto che Buscaglione promise di tornare nel capoluogo toscano per nuove esibizioni a febbraio, ma il destino non gliene diede il tempo.\nIl successo.\nAlla fine degli anni cinquanta Fred Buscaglione era uno degli uomini di spettacolo pi\u00f9 richiesti, e non solo come cantante. Era dappertutto: nelle pubblicit\u00e0, alla televisione e nei film, prima con brevi apparizioni canore, poi in ruoli autonomi incarnando quasi sempre la figura del simpatico spaccone.\nLa sua attivit\u00e0 si faceva sempre pi\u00f9 frenetica: girava due o tre film contemporaneamente il mattino, registrava spettacoli televisivi nel pomeriggio, la sera incideva dischi e la notte cantava nei \"night\", spostandosi a bordo di una vistosa auto americana, una Ford Thunderbird che lui chiamava \"Criminalmente bella\", come una delle sue canzoni. Ma il successo ebbe per lui anche conseguenze sgradevoli dal momento che la moglie Fatima, forse gelosa del suo successo e dei pettegolezzi apparsi sui rotocalchi che lo dipingevano come un \"tombeur de femmes\" e che gli attribuivano \"flirt\" con le attrici con cui recitava, soprattutto con Scilla Gabel e Anita Ekberg, fin\u00ec col separarsi da lui, che si trasfer\u00ec all'Hotel Rivoli di Roma.\nForse stanco del suo personaggio di \"duro\", sul finire degli anni cinquanta Fred inizi\u00f2 a incidere canzoni melodiche, talvolta scritte anche da altri autori come: \"Guarda che luna\", \"Non partir\" (di Giovanni D'Anzi e Alfredo Bracchi) e \"Al chiar di luna porto fortuna\" (scritta da Carlo Alberto Rossi).Tre settimane prima della morte, in un'intervista al quotidiano \"Stampa Sera\", espresse l'intenzione di ritirarsi nel giro di due anni, affermando: \u00abPrima che la gente mi volti le spalle, Fred il duro sparir\u00e0, e io torner\u00f2 a essere solo Ferdinando Buscaglione\u00bb.\nLa tragica morte.\nBuscaglione mor\u00ec improvvisamente all'alba del 3 febbraio 1960, a soli 38 anni, in un incidente d'auto mentre rientrava all'hotel Rivoli dopo aver trascorso la notte esibendosi in un \"night\" di via Margutta, a Roma. Il cantante si trovava a bordo della sua Ford Thunderbird color rosa e, giunto all'incrocio fra via Paisiello e Largo Bonifacio Asioli nel quartiere romano dei Parioli, si scontr\u00f2 con un camion Lancia Esatau carico di porfido, guidato dal ventiquattrenne Bruno Ferretti, che tent\u00f2 di soccorrerlo insieme a una guardia giurata e a un passante. Fermarono un autobus dove caricarono il cantante, che giunse per\u00f2 troppo tardi all'ospedale.\nAi suoi funerali, svoltisi a Torino nella Chiesa di Santa Giulia il successivo 6 febbraio, parteciparono decine di migliaia di persone tra cui molte celebrit\u00e0 della musica e dello spettacolo, da Johnny Dorelli a Gino Latilla e Wanda Osiris \u00c8 sepolto nel Cimitero monumentale di Torino.\nIl mito postumo.\nLa scomparsa di Fred Buscaglione, avvenuta nel pieno della sua carriera di cantante e di attore, fu un evento mediatico che ebbe ampie ripercussioni nell'Italia del \"boom\" economico. Il suo ultimo film, le cui riprese erano terminate pochi giorni prima del tragico incidente e che si sarebbe dovuto intitolare \"A qualcuno piace Fred\", usc\u00ec nelle sale il 24 febbraio 1960 con il titolo \"Noi duri\" e ottenne immediatamente un enorme successo, restando in programmazione per mesi. Nel film Buscaglione recita con attori famosi come Paolo Panelli, Tot\u00f2 e Scilla Gabel, tenendo la scena con naturalezza e brio.\nLe sue canzoni continuarono a essere ascoltate alla radio e nei \"juke-box\" che andavano diffondendosi per la penisola; e la folla cosmopolita che invadeva Roma durante le Olimpiadi port\u00f2 a casa, tra i \"souvenir\", anche i dischi di Buscaglione, accrescendone la conoscenza all'estero.\nLa Rai periodicamente trasmette programmi rievocativi della sua figura usando materiali d'archivio e interviste ad amici e collaboratori. Nel 1980, per il ventesimo anniversario della sua scomparsa, venne trasmesso il programma \"In memoria di Fred Buscaglione\" in cui diversi artisti riproposero i suoi successi accompagnati dall'orchestra diretta da Gorni Kramer. Nel corso del programma Rino Gaetano si esib\u00ec in una molto personale e appassionata rivisitazione de \"Il dritto di Chicago\".\nNella stagione 1991-1992 and\u00f2 in scena il musical \"Fred\", ispirato alla vita di Buscaglione, con la regia di Gino Landi su testi di Umberto Simonetta e Italo Terzoli, dove Umberto Smaila interpretava il ruolo del cantante e attore torinese.\nNel 1995 nacque a Roma, per iniziativa dell'attore e cantante Federico Scribani, la \"Fred Forever Jumpin' Orchestra\", una \"cover band\" che riproponeva i successi dell'ormai mitico cantante torinese. Il gruppo cambi\u00f2 in seguito il suo nome in \"Buscaja\", e ancora oggi porta nei suoi concerti la testimonianza dell'arte e dello spirito guascone di Fred Buscaglione, contribuendo a perpetuare il mito di un artista che ci ha lasciato quando aveva ancora molto da darci.\nNel 1998, al Teatro Massaua di Torino (oggi un cinema multisala), andarono in scena tre spettacoli (12, 13 e 14 febbraio), dal titolo \"Che Passione! Bentornato Buscaglione!\": la \"band\", composta da musicisti locali, accompagnava un sedicente \"figlio di Fred\". Al \"matin\u00e9e\" del 14 febbraio, partecip\u00f2 come ospite Paolo Belli.\nNel 2008 Fred Buscaglione venne iscritto nel \"Pantheon dello Swing Italiano\" come uno degli immortali, nell'ambito del progetto \"Sultanato dello Swing\" ideato da Freddy Colt con il \"patronage\" del pianista jazz Stefano Bollani.\nNel 2009 era stata annunciata una coproduzione di Rai Fiction per portare la storia di Fred Buscaglione sul piccolo schermo, ma nel 2010 la lite tra Claudia Mori e Luca Barbareschi per aggiudicarsi la produzione della miniserie ha portato all'accantonamento del progetto.\nNel 2009 nascono il Premio Buscaglione, un premio musicale a lui dedicato, e il festival \"Sotto il cielo di Fred\", per onorarne la memoria e i meriti artistici dando al contempo a gruppi emergenti la possibilit\u00e0 di esibirsi e farsi strada nel mondo della musica a livello professionistico.\nGli emuli.\nLo stile vocale di Fred Buscaglione ha ispirato vari artisti che ne hanno proseguito il cammino, con l'interpretazione di brani inediti o di \"cover\", spesso calcando la mano sul carattere \"noir\" e grottesco. Tra questi:\nTelevisione.\nPartecip\u00f2 inoltre a tre edizioni della rubrica pubblicitaria televisiva \"Carosello\":\nNel 1958 con Carlo Dapporto pubblicizz\u00f2 il dentifricio Durban's; nel 1959, insieme a Tony Dallara, Nicola Arigliano, Fatima Robin's e Mario Valtellini, il brandy Grand Senior delle distillerie Fabbri e nel 1960 con Anita Ekberg per l'Industria Italiana della Birra (in questo \"sketch\" Buscaglione fu anche autore delle musiche)."}
{"id": "19459", "revid": "767487", "url": "https://it.wikipedia.org/wiki?curid=19459", "title": "Asternovas", "text": "Gli Asternovas sono stati l'orchestra che accompagnava nelle esibizioni dal vivo e nei dischi Fred Buscaglione.\nStoria.\nLa formazione orchestrale fu costituita a Torino verso la fine degli anni quaranta. Il nucleo era costituito dagli stessi musicisti che, durante la seconda guerra mondiale, avevano formato a Cagliari il Quintetto Aster, che lavorava per la radio alleata e per Radio Sardegna: Fred Buscaglione alla voce e al violino, i fratelli Franco e Berto Pisano rispettivamente alla chitarra e al contrabbasso, Gianni Saiu alla chitarra, Carletto Bistrussu alla batteria. Ad essi si aggiunsero il trombettista Giulio Libano e il sassofonista Sergio Valenti.\nBuscaglione emerse ben presto come \"bandleader\" dell'orchestra, abbandon\u00f2 il violino e divent\u00f2 la voce solista. Contemporaneamente andava costruendo il proprio personaggio, ispirato a Clark Gable e ai gangster americani. Prima nei \"night-club\" di Torino, e poi, con successo crescente, in \"tourn\u00e9e\" in Italia e all'estero, si presentavano come \"Fred Buscaglione e i suoi Asternovas\".\nNel corso degli anni vari musicisti si alternarono nella formazione degli Asternovas. Buscaglione si dimostr\u00f2 un valido scopritore di talenti, scegliendo sempre orchestrali di ottimo livello, spesso musicisti poliedrici in grado di suonare strumenti diversi. Oltre ai componenti iniziali, si ricordano i pianisti Dino Arrigotti e Paolo Zavallone, il batterista Ulderico Rovero, Giorgio Giacosa al sassofono, clarinetto e flauto.\nGli Asternovas accompagnarono Fred Buscaglione (e per un certo periodo anche la moglie Fatima Robin's) per tutta la sua carriera, interrotta prematuramente nel 1960 con la morte del cantante in un incidente automobilistico. Compaiono anche nel cast del film \"Noi duri\" interpretato da Fred Buscaglione con Paolo Panelli, Scilla Gabel e Tot\u00f2, per la regia di Camillo Mastrocinque.\nLa storia degli \"Asternovas\" \u00e8 stata raccontata nel libro biografico \"Fred Buscaglione - Cronache swing dagli anni 50\" scritto da Gioachino Lanotte nel 2007 per Editori Riuniti."}
{"id": "19460", "revid": "466539", "url": "https://it.wikipedia.org/wiki?curid=19460", "title": "William Penn", "text": "Figlio dell'ammiraglio inglese William Penn (23 aprile 1621 \u2013 16 settembre 1670) e di Margaret Jasper, fu il fondatore della colonia britannica della Pennsylvania, che successivamente si trasform\u00f2 in due degli Stati Uniti d'America (Pennsylvania e Delaware). I principi democratici che egli sostenne durante la sua vita furono un'importante fonte di ispirazione per la successiva costituzione statunitense. A Penn si deve anche la prima proposta di un Parlamento europeo eletto, con il compito di risolvere pacificamente le controversie tra stati.\nBiografia.\nNato da un'influente famiglia anglicana, a 25 anni Penn ader\u00ec alla congregazione religiosa dei Quaccheri, che era vista con grande sospetto dalle autorit\u00e0 inglesi per alcune idee considerate eretiche (come il rifiuto di giurare fedelt\u00e0 al re, o il pacifismo). L'ostilit\u00e0 e le persecuzioni cui i quaccheri erano sottoposti convinsero Penn a cercare di fondare una colonia in America. Nel 1677 un gruppo di quaccheri ottenne il permesso di emigrare nel New Jersey occidentale, ma Penn rimase in Inghilterra, dove nel 1681, grazie all'influenza paterna, il re Carlo II gli affid\u00f2 una concessione per colonizzare un'area molto pi\u00f9 vasta ad ovest e a sud del New Jersey, che da allora fu nota appunto come Pennsylvania. Penn rest\u00f2 in Inghilterra per la maggior parte della sua vita, visitando la Pennsylvania solamente due volte. Mor\u00ec nel 1718 nella sua casa di Ruscombe, nei pressi di Twyford, nel Berkshire.\nLa Pennsylvania.\nEntro quel territorio, la concessione affidava a Penn un'autorit\u00e0 assoluta, seconda solo a quella del re. Egli seguendo il modello della tolleranza religiosa di Transilvania che per lui rimase un modello mitico in questo senso, \"A History of Unitarianism in Transylvania, England and America\" di D.D. Earl Morse Wilbur, instaur\u00f2 un governo democratico, caratterizzato dalla separazione dei poteri e dalla libert\u00e0 religiosa concessa a tutti i suoi abitanti, il che favor\u00ec l'immigrazione da altri paesi europei, specie dalla Germania.\nDurante la prima visita (1682-1684) egli fond\u00f2 la citt\u00e0 di Filadelfia ed esplor\u00f2 l'interno del paese, dove allacci\u00f2 rapporti amichevoli con le popolazioni indiane: per quanto i suoi sforzi a questo proposito siano stati successivamente frustrati, \u00e8 probabilmente vero che in Pennsylvania lo scontro fra coloni ed indiani inizi\u00f2 molto pi\u00f9 tardi che nelle altre colonie inglesi.\nLa proposta di un Parlamento europeo.\nNel 1693, William Penn scrisse un breve saggio, \"Discorso intorno alla pace presente e futura dell'Europa\", dove per la prima volta nella storia propose \"la costituzione di un'Europa ordinata in una Dieta o in un Parlamento o in Stati generali\". Penn immagin\u00f2 un Parlamento Europeo composto da circa 90 deputati rappresentanti dei diversi stati e popoli del continente. Penn difese l'idea del voto segreto, consentendo quindi ai deputati dello stesso paese di votare sulla base delle proprie convinzioni e non in base all'interesse del proprio stato di origine.\nSorprendentemente, il suo Progetto riguardava solamente i paesi europei, anche se previde la possibilit\u00e0 di farvi aderire anche la Russia e, addirittura, l'Impero Ottomano. Da questo punto di vista, Penn pu\u00f2 considerarsi come il primo pensatore a proporre l'istituzione di un Parlamento europeo. Il suo progetto fu ripreso nel 1710 dal quacchero John Bellers e nel 1814 da Claude-Henri de Saint-Simon.\nPenn torn\u00f2 in Pennsylvania nel 1699, quando propose una federazione fra tutte le colonie inglesi del Nord America, anche se la proposta ebbe scarso seguito. Pur avendo avuto intenzione di stabilirsi definitivamente a Filadelfia, nel 1701 Penn dovette tornare in Inghilterra per via di difficolt\u00e0 economiche dovute alle macchinazioni del suo amministratore Philip Ford, in seguito alle quali Penn rischi\u00f2 di perdere la concessione della Pennsylvania. Bloccato in patria da una serie di cause legali contro Ford, nel 1712 Penn rinunci\u00f2 definitivamente a tornare in America per via di una paralisi. Mor\u00ec quindi in Inghilterra, nel 1718.\nLa sua famiglia rimase formalmente proprietaria della Pennsylvania fino alla Rivoluzione Americana.\nBibliografia.\nScritti tradotti in italiano:\nSui quaccheri:"}
{"id": "19462", "revid": "125667068", "url": "https://it.wikipedia.org/wiki?curid=19462", "title": "Papa Benedetto XIV", "text": "Il suo pontificato, considerato uno dei pi\u00f9 significativi della storia del papato in et\u00e0 moderna, attu\u00f2 una serie di riforme pastorali nello spirito dell'illuminismo cattolico di stampo muratoriano.\nUomo politicamente realista e moderno nell'affrontare i rapporti nei confronti degli atei e dei non cattolici, Benedetto XIV mise in pratica una serie di decreti volti a colmare le lacune politico-amministrative lasciate dai pontefici precedenti. Fautore di un mecenatismo non soltanto umanista, ma anche scientifico, papa Lambertini mut\u00f2 atteggiamento a partire dagli anni cinquanta, quando si fecero sempre pi\u00f9 allarmanti le tendenze anticlericali dell'illuminismo, il quale vedeva come suo principale antagonista l'ordine dei Gesuiti.\nOggetto di una vivace disputa storiografica, divisa tra storici favorevoli al papa bolognese per il suo spirito profetico nell'amministrazione della Chiesa, e intellettuali critici nei suoi confronti per la sua arrendevole politica concordataria, papa Lambertini \u00e8 rimasto noto perlopi\u00f9 al grande pubblico per la commedia \"Il cardinale Lambertini\" del bolognese Alfredo Testoni, in cui il commediografo mise in risalto il carattere \"anticonformista\" che contraddistingueva il Lambertini storico.\nBiografia.\nOrigini e carriera ecclesiastica.\nFamiglia e primi studi.\nProspero Lorenzo Lambertini nacque a Bologna in via delle Campane, poi intitolata a suo nome, il 31 marzo 1675 da Marcello Lambertini e Lucrezia Bulgarini, figlia di Carlo. Prospero apparteneva, attraverso il padre, al ramo cadetto di un'antica famiglia senatoria di Bologna, fino all'unit\u00e0 d'Italia la seconda citt\u00e0 per importanza dello Stato Pontificio. Battezzato il giorno stesso della nascita da Carlo Evangelista Graffi, prevosto della Cattedrale metropolitana di Bologna, il futuro pontefice rimase presto orfano del padre (deceduto a soli 42 anni), mentre la madre convol\u00f2 a seconde nozze con Luigi Bentivoglio, un conte, e mor\u00ec il 21 novembre 1705.\nProspero apprese i primi rudimenti da Paolo Pasi e dal sacerdote Sante Stancari, per essere poi trasferito nel convitto bolognese dell'Accademia degli Ardenti, detto Del Porto. A tredici anni fu infine mandato nel 1688 a Roma nel Collegio Clementino diretto dai Padri Somaschi, ove si segnal\u00f2 per vivacit\u00e0 d'ingegno fra i condiscepoli.\nLa carriera ecclesiastica e la stima dei pontefici.\nIl giovane Lambertini fu notato nel 1691 da papa Innocenzo XII, il quale, dopo aver ascoltato un discorso in latino redatto dallo stesso Lambertini sulla Santissima Trinit\u00e0 e a lui dedicato, ne fu talmente stupefatto che gli assegn\u00f2 un piccolo beneficio che rendeva cento scudi d'oro, la prima delle gratificazioni ricevute dal pontefice nel corso della sua vita antecedente l'ascesa al Soglio.\nNel 1694 si laure\u00f2 in teologia e \"in utroque iure\" presso l'Universit\u00e0 di Roma, avviandosi presto e con molti apprezzamenti alla carriera curiale, che percorse in tutti i suoi gradi e uffici divenendo nel 1708 Promotore della Fede, nel 1712 Canonico della Basilica Vaticana con prebenda teologale e nel 1713 prelato, per poi divenire nel 1718 Segretario della Congregazione del Concilio. Il Lambertini fu tenuto in grande stima dal pontefice in carica, Clemente XI (1700-1721), il quale chiedeva consiglio al prelato nelle questioni pi\u00f9 gravi e onerose, quali quelle relative al diritto canonico, ramo in cui il Lambertini eccelleva. Il successore di Clemente XI, papa Innocenzo XIII, gli offr\u00ec il posto di canonista della Penitenzieria Apostolica.\nLa rapida ascesa sotto Benedetto XIII: vescovo di Ancona e cardinale.\nIl Lambertini fu ordinato presbitero il 2 luglio 1724, all'et\u00e0 di quasi cinquant'anni, quando era gi\u00e0 all'apice della carriera curiale. Grazie a papa Benedetto XIII, che lo teneva in alta considerazione, sal\u00ec rapidamente i gradi della gerarchia ecclesiastica, diventando vescovo il 16 luglio dello stesso anno e arcivescovo titolare di Teodosia nel 1725. Dopo essersi servito dei suoi illuminati consigli nel Concilio della provincia romana del 1725, papa Benedetto XIII lo cre\u00f2 cardinale (\"in pectore\" il 9 dicembre 1726 e pubblicamente il 30 aprile 1728) e vescovo di Ancona il 29 gennaio 1727. Il concilio del 1725 fu un'esperienza fondamentale e fu l'unico concilio al quale il nostro partecip\u00f2 effettivamente. In questa sede il Lambertini mise in mostra le sue prime grandi qualit\u00e0 umane e pastorali, curando i seminari e il rapporto diretto con i propri fedeli.\nEpiscopato bolognese (1731-1740).\nZelo pastorale e abilit\u00e0 politica.\nMediatore politico.\nPapa Clemente XII, nel concistoro del 30 aprile 1731, nomin\u00f2 Prospero Lambertini arcivescovo di Bologna, sua citt\u00e0 natale, ove entr\u00f2 il 29 maggio del medesimo anno. Le capacit\u00e0 diplomatiche gi\u00e0 dimostrate da Lambertini in occasione del Concordato con le monarchie sicula e sarda (1727), infatti, lo rendevano il candidato pi\u00f9 adatto ad affrontare con successo il Senato cittadino, con cui c'erano difficili rapporti che caratterizzavano la forma diarchica di governo di quella citt\u00e0, riuscendo a normalizzare i rapporti fra quest'organo e la curia diocesana. Proprio per il suo zelo nel mantenere buoni i rapporti, molti canonici e chierici bolognesi criticarono l'operato dell'arcivescovo, in quanto andava a minare, nel contempo, i privilegi di cui essi avevano finora goduto. Il Lambertini, per esempio, usufru\u00ec dei \"surplus\" di cui godevano gli ecclesiastici per attuare lavori di pubblica utilit\u00e0, quali la pavimentazione delle strade.\nEsperto amministratore e protettore delle arti e delle scienze.\nA Bologna Prospero Lambertini promosse le arti e la scienza (costituzione dell'Accademia di pittura Clementina, cos\u00ec chiamata in onore del papa regnante Clemente XII; fondazione dell'Istituto di scienze) e ottenne che la seconda donna laureata al mondo, Laura Bassi, insegnasse nell'Universit\u00e0 di Bologna. Tra le altre iniziative, si adoper\u00f2 per l'archiviazione e la sistemazione della biblioteca personale del predecessore Gabriele Paleotti.\nCura della pastorale.\nIl futuro pontefice perseguiva la sua missione spirituale, innanzitutto, attraverso le visite pastorali. Queste non solo gli assicuravano un contatto continuo con la diocesi, ma gli permettevano anche sia di rendersi conto personalmente delle reali situazioni locali del clero e del popolo dei fedeli, sia di intervenire nel modo pi\u00f9 opportuno nei singoli casi, dimostrando cos\u00ec una vocazione profonda. Quest'ultimo gesto era anche dettato dall'iniziativa di dare indicazioni e disposizioni di carattere generale e, all'occorrenza, per riprendere e sanzionare un clero spesso indisciplinato o semplicemente ignorante. Nel corso dei nove anni di episcopato, Lambertini oper\u00f2 una risistemazione economica e istituzionale di parrocchie, confraternite, collegi per studenti per realizzare il Concilio di Trento e, pertanto, sostenere il rifacimento della chiesa metropolitana e l'edificazione e stabilizzazione delle entrate del seminario.\nCommittenze.\nIl Lambertini fu anche mecenate, commissionando la ristrutturazione di chiese o edifici sacri: sovvenzion\u00f2 la riedificazione della collegiata di San Biagio a Cento e della cattedrale di San Pietro in Bologna (questa tra il 1743 e il 1755), donando a quest'ultimo edificio sacro e al tempio bolognese di San Petronio preziose suppellettili sacre; continu\u00f2 inoltre la costruzione del santuario della Madonna di San Luca (avviata nel 1723 e terminata nel 1757).\nConsiderazioni.\nIl ventennio di episcopato lambertiniano (mantenne la carica fino al 1754) viene considerato, da parte della maggioranza degli storici, positivo per l'impegno e la profusione che l'arcivescovo diede per incrementare la qualit\u00e0 della pastorale e della stessa vita cittadina. Mario Rosa, per esempio, rimarca la maggior attenzione verso la pastorale rispetto a quella puramente amministrativa, il che segn\u00f2 una svolta nella gestione della vita diocesana; Alfeo Giacomelli rimarca il carattere unitario dell'azione episcopale tra il 1730 e il 1754; Umberto Mazzone (il cui libro \u00e8 stato usato come punto di riferimento per i dettagli dell'episcopato lambertiniano) ne elogia l'avvedutezza nelle decisioni pratiche.\nPontificato (1740-1758).\nIl conclave del 1740.\nLo spirito del papa Clemente.\nIl 6 febbraio 1740 papa Clemente XII, ormai infermo da molti anni, venne a mancare. Il conclave che si apr\u00ec il 19 febbraio risult\u00f2 uno dei pi\u00f9 aspri di tutta la storia moderna: la fazione filo franco-austriaca e quella filo-spagnola continuavano a scontrarsi e a non trovare un'intesa su un candidato gradito a entrambi gli schieramenti. Dopo la caduta delle candidature di Neri Corsini e di Annibale Albani, il collegio cardinalizio cerc\u00f2 di trovare un candidato nella figura di Pompeo Aldrovandi, ma questi non riusciva a superare il \"quorum\" necessario per essere eletto sommo pontefice. Il cardinale Lambertini, che non era stato preso ancora in considerazione come candidato, cerc\u00f2 di smuovere le acque dicendo ai cardinali, con quello spirito scherzoso che lo contraddistingueva: \u00abVolete un santo? Scegliete Gotti. Volete uno statista? Eleggete Aldobrandini. Volete un uomo onesto? Eleggete me\u00bb.\nElezione e insediamento.\nChe sia vero o no questo aneddoto, i cardinali convennero nel far convergere i voti sul neutrale arcivescovo di Bologna. Questi fu eletto al soglio pontificio il 17 agosto 1740, nonostante non desiderasse quella carica. Al momento dell'elezione, infatti, rivolse ai cardinali le tre seguenti motivazioni, che sancivano la sua pur riluttante accettazione del soglio di Pietro:\nIl Lambertini fu poi incoronato papa il 22 agosto dal cardinale diacono Carlo Maria Marini, prendendo il nome di Benedetto in onore di Benedetto XIII, al quale doveva la sua carriera ecclesiastica.\nVescovo di Roma e arcivescovo di Bologna.\nNonostante fosse divenuto vescovo di Roma, Benedetto XIV decise di tenere per s\u00e9 anche il titolo di arcivescovo di Bologna, governando attraverso monsignor Giambattista Scarselli: troppo grande era l'affetto che nutriva nei confronti della sua diocesi. Mantenne questo incarico fino al 17 gennaio 1754, quando nomin\u00f2 suo successore Vincenzo Malvezzi Bonfioli. Il legame con Bologna fu intenso e a varie istituzioni culturali ed ecclesiali cittadine Benedetto XIV fece numerosi doni d'arte o strumenti di ricerca. In particolare, il papa mise sotto la sua protezione l'Istituto delle Scienze di Bologna, tanto da donare alla biblioteca dell'Istituto (oggi Biblioteca universitaria di Bologna) la raccolta dei 25.000 libri che componevano la sua biblioteca personale e il fondo archivistico con le carte di tutta la sua vita (oltre 500 capsule o volumi di carte).\nLa prima fase del pontificato: 1740-1750.\nI primi dieci anni del pontificato lambertiniano furono caratterizzati da una notevole apertura nei confronti del mondo laico, dall'abbandono dei pregiudizi verso metodi di governo e politiche religiose perseguite dai suoi predecessori. Esponente dell\"'Aufkl\u00e4rung\" cattolico, il Lambertini decise di perseguire una politica concordataria nei confronti delle potenze secolari, abbandonando in campo ecclesiastico l'eccessiva rigidit\u00e0 mentale tipica della prima Controriforma, pur mantenendone alcune sfaccettature, quali le visite pastorali e i criteri per la canonizzazione dei santi. Tale apertura \"moderata\" si pu\u00f2 constatare osservando nello specifico le linee guida dell'azione benedettina.\nLa politica estera.\nI concordati e le aperture diplomatiche ai non cattolici.\nL'elezione del Lambertini al soglio pontificio avvenne in un periodo di grandi tribolazioni, causate principalmente dalle dispute tra le nazioni cattoliche e il Papato. Benedetto XIV riusc\u00ec a rifiutare la maggior parte delle richieste degli Stati nazionali di nominare i vescovi, serbandone il diritto di nomina alla Chiesa. Grazie a diplomatici eccellenti, quali il cardinale Silvio Valenti Gonzaga (segretario di Stato dall'elezione del papa fino alla sua morte nel 1756), Benedetto fu in grado di appianare le dispute della Santa Sede con alcuni dei principali sovrani europei. Per esempio, con Carlo Emanuele III di Savoia il papa stipul\u00f2 un concordato (5 gennaio 1741) in cui si disponevano nuove misure da adottarsi riguardo all'amministrazione dei feudi pontifici in terra sabauda. Il 2 giugno del medesimo anno Benedetto e il Valenti Gonzaga riuscirono anche a trovare un accordo con Carlo III di Napoli riguardante i benefici ecclesiastici della Santa Sede in quel reame, rinunciando a buona parte degli antichi privilegi. Altri accordi simili si trovarono nei confronti del Regno del Portogallo (1745) e del Regno di Spagna (1753).\nLa nuova concezione moderna del rapporto tra potest\u00e0 laicale e potere temporale della Chiesa, secondo la quale era necessario osservare in modo nuovo le esigenze degli Stati, cercava di superare con animo conciliante le eventuali divergenze, per il bene supremo delle anime. Benedetto XIV riteneva infatti \u00ab...di vivere in un'epoca che richiedeva assolutamente accondiscendenza verso i pr\u00ecncipi temporali sul terreno civile per ottenere in cambio mano libera in quello spirituale, da non confondersi, quest'ultimo, con la difesa dei privilegi del clero\u00bb. Con questo spirito, pertanto, Benedetto accett\u00f2 la totale indifferenza con cui fu trattata la delegazione pontificia in occasione della pace di Aquisgrana, pace che sanciva la fine della guerra di successione austriaca (1740-1748): in tale congresso internazionale, infatti, le potenze diedero a Filippo di Borbone i feudi pontifici di Parma, Piacenza e Guastalla senza che il papa ne venisse informato. Il Rendina, addirittura, d\u00e0 adito alle teorie per cui il pontefice intendesse abolire progressivamente il dominio temporale dei papi in nome dell'assoluta preminenza del carattere spirituale proprio del ministero pietrino. Le lettere che Benedetto XIV scrisse al marchese bolognese Paolo Magnani costituiscono una testimonianza preziosa di questi primi anni di pontificato e della lettura che il papa diede della guerra di secessione e del coinvolgimento della penisola come teatro di guerra. \nNello spirito di tolleranza che lo contraddistingueva, il papa riconobbe Federico II come re di Prussia e non pi\u00f9 come semplice marchese del Brandeburgo. La questione del riconoscimento di questo titolo da parte di Benedetto nei confronti di un sovrano protestante fu una vera e propria rivoluzione diplomatica: il Lambertini, con questo atto, non soltanto differenziava le questioni politiche da quelle religiose, ma cercava anche di assicurare ai cattolici residenti in quel regno dei diritti che fino a quel momento erano stati negati dai papi precedenti. Altro segno di apertura fu dimostrato verso i protestanti austriaci: Benedetto XIV, infatti, \u00ab...permise all'imperatrice Maria Teresa di tollerare nei suoi Stati i protestanti, pur raccomandandole di cercarne con cristiana dolcezza la conversione\u00bb.\nTra Carlo VII e Maria Teresa.\nCiononostante, Benedetto commise un errore di valutazione nell'approvare l'elezione a imperatore del Sacro Romano Impero di Carlo VII di Baviera, avvenuta a Francoforte sul Meno nel febbraio del 1742, quale successore di Carlo VI d'Asburgo. Difatti, il nuovo pontefice misconobbe l'elezione a imperatore di Francesco Stefano di Lorena, marito di Maria Teresa d'Austria, figlia di Carlo VI. Quando per\u00f2 nel gennaio del 1745 Carlo VII mor\u00ec e Maria Teresa, attraverso un accordo con suo figlio Massimiliano III di Baviera, ottenne per il marito il titolo di imperatore (settembre del medesimo anno), la posizione della Santa Sede si trov\u00f2 immediatamente vacillante. Nonostante nell'agosto 1746 Benedetto inviasse agli imperiali consorti delle fasce benedette per il battesimo del futuro Giuseppe II d'Asburgo-Lorena, la Santa Sede non riacquist\u00f2 la piena fiducia di Maria Teresa. Anche per questo motivo, le trattative pontificie, durante la pace di Aquisgrana del 1748, risultarono un fallimento, vista la vittoria degli Asburgo sui Wittelsbach.\nLe riforme economico-amministrative.\nLa riorganizzazione dell'Urbe e la ridefinizione degli incarichi pubblici.\nNon appena ascese al trono papale, il Lambertini trov\u00f2 una situazione economica disastrosa. Cerc\u00f2 quindi di riorganizzare le finanze e di tutelare la sicurezza pubblica, ordinando la ridefinizione dei confini dei rioni nei quali era suddivisa la citt\u00e0 di Roma e affidando all'architetto Giovanni Battista Nolli da Como l'incarico di disegnare una pianta accurata della citt\u00e0, cosa che avvenne nel 1748. Gi\u00e0 prima di quell'anno, per\u00f2, il Lambertini provvide ad identificare i rioni con delle apposite targhe e ad incaricare Gregorio Roisecco della stesura della prima guida turistica dell'Urbe, edita nel 1745 in tre volumi dal titolo \"Roma antica e moderna\".\nSul piano pi\u00f9 strettamente amministrativo Benedetto XIV individu\u00f2, come causa principale del dissesto finanziario dello Stato Pontificio, la cattiva amministrazione di una curia cosmopolita e corrotta. Il Papa intese quindi favorire, attraverso la nazionalizzazione delle cariche civili, le famiglie romane che conoscevano i problemi dello Stato e che avevano interesse a garantirne lo sviluppo e la buona amministrazione. Per questo, con la bolla Urbem Romam, promulgata il 4 gennaio 1746, papa Benedetto istitu\u00ec un albo del ceto nobile romano, in cui vennero inserite 180 famiglie romane. Tra queste famiglie vennero scelti 60 capifamiglia, i cosiddetti \"LX Patrizi Coscritti\", il cui insieme costitu\u00ec il patriziato romano (che derivava in gran parte dalla nobilt\u00e0 senatoria dell'Impero romano).\nLiberalizzazione dei commerci.\nGi\u00e0 nel 1746 Benedetto si occup\u00f2 di rivedere le politiche economiche dei suoi immediati predecessori, cercando, aiutato in questo dal suo segretario particolare Giovan Angelo Braschi (il futuro Pio VI), di rivitalizzare lo stato penoso in cui versava l'economia dello Stato della Chiesa. Per quanto riguarda strettamente i commerci, il \"motu proprio\" \"Pensando noi continuamente al comodo\" del 29 giugno 1748 liberalizz\u00f2 i commerci negli Stati Pontifici, eliminando le dogane interne e permettendo una diminuzione dei prezzi dei manufatti artigianali. Grazie a queste misure il papa riusc\u00ec a risanare buona parte delle finanze pontificie.\nLa riforma dell'amministrazione e della giustizia.\nBenedetto avvi\u00f2 immediatamente anche un'opera di riforma del clero, a cominciare dai dignitari ecclesiastici a tutti i livelli, a Corte, in Curia, nel governo delle diocesi e delle province, cercando di controllare e correggere gli ecclesiastici indegni e incapaci, spinti dall'ambizione di carriera e di potere. Con le bolle \"Quantum ad procurandam\" (15 febbraio 1742) e \"Romanae Curiae\" (21 dicembre 1744) Benedetto tent\u00f2 di migliorare l'efficienza della Curia romana, cercando di semplificare il sistema interdicasteriale della Curia. Il successo di questa sua opera riformatrice non mostr\u00f2 immediatamente i suoi frutti, ma fu basilare per il miglioramento della qualit\u00e0 del clero nelle epoche successive. Assai intensa fu anche la sua attivit\u00e0 a favore del sistema penale e giudiziario, grazie al \"motu proprio\" \"Dopo aver noi\" (30 settembre 1747) e con la bolla \"Rerum humanarum\" (15 dicembre 1747).\nLa protezione dei poveri.\nAltri provvedimenti di carattere economico-amministrativo riguardarono la limitazione delle spese in favore dell'esercito e della corte pontificia: Benedetto volle favorire i pi\u00f9 bisognosi concedendo, per esempio, \u00abai poveri contadini di spigolare in tutti i campi dello Stato della Chiesa in barba ai proprietari che volevano impedirlo, con un'ammenda di 30 scudi per i contravventori da distribuirsi tra gli stessi poveri\u00bb. Sempre per alleviare le pene delle classi meno abbienti, il Moroni ricorda che il papa \u00absoppresse sette pesanti tributi sulla seta cruda, sull'olio, sul bestiame e sopra altre derrate\u00bb.\nProvvedimenti teologici e pastorali.\nBenedetto XIV ebbe, sotto il profilo strettamente religioso, un pontificato estremamente attivo. Nella prima fase del pontificato dimostr\u00f2 una volont\u00e0 riformatrice nei vari provvedimenti teologici e pastorali, avvicinandosi al clima dell\"'Aufklarung\" (illuminismo) cristiano espresso dalle posizioni di Ludovico Antonio Muratori e del cardinale Pierre Gu\u00e9rin de Tencin, con cui il pontefice era in contatto epistolare. Seguendo il modello di Carlo Borromeo il pontefice richiam\u00f2 i vescovi a risiedere nelle loro diocesi, non allontanandosi da esse per un periodo di tempo troppo lungo (costituzione \"Ad universae christianae reipublicae\", 3 settembre 1746).\nL'attivit\u00e0 missionaria.\nInnanzitutto, nel 1741 emise la bolla \"Immensa Pastorum principis\" contro lo schiavismo nelle Americhe, chiedendo ai vescovi portoghesi di difendere i diritti umani degli \"Indios\". Nonostante la presa di posizione in favore delle popolazioni indigene, Benedetto si dimostr\u00f2 invece risoluto nel mantenere la purezza rituale anche nei contesti extra-europei. Il Lambertini promulg\u00f2 a tal proposito le bolle \"Ex quo singulari\" (11 luglio 1742) e \"Omnium solicitudinum \"(12 settembre 1744), ove denunci\u00f2 l'adattamento del cristianesimo ai modelli culturali locali, estensivamente utilizzato dai gesuiti nelle loro missioni in Cina. Per esempio lo \"status\" degli antenati - l'onore tributato agli antenati da parte della cultura cinese - doveva essere considerato \u00abadorazione degli antenati\u00bb o qualcosa di simile alla venerazione cattolica dei santi. Condannata questa pratica cultuale con la \"Ex quo singulari\", colla \"Omnium solicitudinum\" Benedetto promosse la stessa linea intransigente nei confronti dei riti malabarici dell'India. Sempre in Asia, Benedetto accett\u00f2 l'invito di alcuni sovrani tibetani ad inviare, in quel Paese, alcuni frati cappuccini per la predicazione del Vangelo.\nI provvedimenti liturgici.\nIl Pontefice, desideroso di promuovere una religiosit\u00e0 semplice e improntata alla purezza del rito, ordin\u00f2 nel 1740 che non venissero utilizzate le trombe durante la celebrazione eucaristica, e nel 1746 chiese ai vescovi dello Stato Pontificio di porre sempre il crocifisso sugli altari e di controllare la devozione verso i santi, nel tentativo di regolarizzare e uniformare la devozione popolare. Nel contempo, il papa tent\u00f2 di porre al centro della celebrazione eucaristica la musica sacra, depurandola dagli abusi e cercando di riportarla alla purezza originaria, secondo i dettami del Concilio di Trento: cos\u00ec viene raccomandato nell'enciclica \"Annus Qui Hunc\" (1749), pubblicata anche in occasione dell'imminente giubileo. In base a quanto richiesto dal Muratori, Benedetto XIV ridusse nel 1742 i giorni di precetto in tutta Italia, per poi estendere tale decreto anche alle restanti zone d'Europa tra il 1748 e il 1754. Sempre in questo spirito, il pontefice si accinse, gi\u00e0 dal 1741, ad attuare una riforma generale del breviario, opera che per\u00f2 non riusc\u00ec a completare a causa della mancanza di collaboratori che l'aiutassero in tale proposito.\nRiusc\u00ec invece a portare a compimento la decisione di attenuare la proibizione della traduzione della Bibbia in italiano. Il 13 giugno 1757 modific\u00f2 la regola precedente, che risaliva a Pio IV, \"permettendo la lettura delle versioni in volgare approvate dalla Santa Sede o pubblicate sotto la sorveglianza dei vescovi\". L'abate Antonio Martini, recependo il desiderio del pontefice di una traduzione della Bibbia in italiano, realizz\u00f2 la traduzione completa della Sacra Scrittura dalla \"Vulgata\" (1769-1781).\nLa nascita dell'Enciclica moderna.\nBenedetto cerc\u00f2, in quest'opera di riforma, una forma di colloquio con l'episcopato. Non poteva il solo papa, infatti, promuovere i suoi propositi senza che i vescovi e il clero non ne fossero partecipi. Pertanto, poco dopo la sua ascesa al papato, il Lambertini promosse la diffusione di lettere pontificie indirizzate alla cristianit\u00e0 cattolica (le encicliche appunto) in cui si esponevano le direttive pontificie in materia dottrinale. La prima delle encicliche (\"Ubi Primum\") fu indirizzata ai vescovi il 3 dicembre del 1740, tramite la quale chiedeva ai vescovi di rispettare le norme disciplinari del Concilio di Trento e di esaminare attentamente i candidati al ministero sacerdotale.\nI rapporti con gli ebrei.\nMolto meno tollerante si present\u00f2 la politica di Benedetto XIV nei confronti degli ebrei. Gi\u00e0 tartassati e vilipesi dalle nazioni cristiane in generale per l'infamante accusa di deicidio, il popolo ebraico era oggetto di particolari persecuzioni nello Stato della Chiesa. Essendo uno stato teocratico, lo Stato Pontificio era particolarmente severo nei confronti della comunit\u00e0 ebraica, e tale situazione peggior\u00f2 nel corso del XVIII secolo, quando Clemente XII, aiutato dal cardinale Petra, aveva edito nel 1733 un dettagliato manuale antiebraico, imponendo inoltre una serie di provvedimenti restrittivi nel resto del suo pontificato.\nPapa Lambertini, nonostante l'apertura culturale e psicologica dimostrata in varie occasioni, non si discost\u00f2 dalle posizioni tradizionali della Chiesa cattolica, rinnovando nel 1746 il sovracitato codice promosso dal suo predecessore. Nel corso della seconda fase del suo pontificato, papa Lambertini rincar\u00f2 la dose con la bolla \"Beatus Andreas\" (1755), con la quale egli prest\u00f2 attenzione alla questione del cosiddetto omicidio rituale dando al clero severe e precise istruzioni su come procedere nei confronti di tali pratiche. Bisogna per\u00f2 ricordare che questi documenti erano rivolti contro gli ebrei adulti. Riguardo al battesimo forzato degli ebrei infanti, invece, Lambertini fu invece molto pi\u00f9 tollerante: stabil\u00ec che non dovessero essere battezzati contro il consenso dei genitori e che si potesse procedere al battesimo qualora il bambino fosse stato abbandonato dai genitori.\nIl Giubileo del 1750 e san Leonardo.\nBenedetto XIV, con la bolla \"Peregrinantes\", promulg\u00f2 per il 1750 il Giubileo. Quest'ultimo fu improntato ad un profondo clima spirituale (il papa chiam\u00f2 san Leonardo da Porto Maurizio a predicare), senza per\u00f2 quelle teatralit\u00e0 che davano alle funzioni religiose un'aura di bigotteria in base allo spirito di riforma liturgica che stava promuovendo in quegli anni. Il Pontefice cur\u00f2 ogni singolo dettaglio dell'anno santo, stabilendo le principali iniziative spirituali (tra cui anche l'unit\u00e0 dei cristiani), organizzando le strutture ricettive (l'ospitale della Trinit\u00e0 accolse, su disposizione del papa, per tre giorni i pellegrini poveri) e accogliendo lui stesso i pellegrini che giungevano nella citt\u00e0 eterna.\nStrettissimo fu il rapporto che ebbe con il gi\u00e0 citato san Leonardo: gi\u00e0 presente a Roma nel luglio del 1749 per tenere dei sermoni sulla penitenza e sulla conversione del cuore, il predicatore francescano si recava ogni domenica dal Papa. Benedetto, secondo il suo stile consueto, era solito sbalordire partecipando lui stesso agli incontri che teneva il frate. Sempre sulla spinta di San Leonardo, Benedetto fu il primo pontefice a istituire la \"Via Crucis\" (pratica quotidiana per la vita spirituale del frate) al Colosseo, monumento che Benedetto volle preservare dallo smantellamento progressivo (veniva utilizzato come cava di marmo) consacrandolo in quanto luogo di martirio dei primi cristiani. A segno di questa consacrazione (la \"Via Crucis\" si tenne il 27 novembre dell'Anno Santo), il Papa pose nell'arena una croce con 14 edicole della \"Via Crucis\", che verranno tolte nel 1874. La sola croce verr\u00e0 ripristinata nel 1925.\nIl trattato \"De servorum Dei beatificatione\".\nLo stesso anno del Giubileo il Papa pubblic\u00f2 l'opera \"De servorum Dei beatificatione et beatorum canonizatione\", fondamento della procedura moderna di canonizzazione dei santi e beati, secondo la quale per essere elevati agli onori degli altari bisognava essere stati autori almeno di un miracolo, cio\u00e8 di un evento sovrannaturale avvenuto tramite l'azione divina. L'esame di tale miracolo deve essere affidata a una congregazione cardinalizia che deve vagliare in modo attento e scrupoloso tale miracolo, unitamente alla condotta di vita e alla fede del \"candidato\" alla santificazione. Alla regola si riconoscono alcune eccezioni, come per il caso di Pellegrino Laziosi, riconosciuto dalla Congregazione dei Riti sulla base del culto da tempo immemorabile (e non sulla base di un pur esistente indulto pontificio) o, pi\u00f9 in generale, per i casi di indulto pontificio.\nLa seconda fase del Pontificato (1750-1758).\nNegli ultimi otto anni del suo pontificato Benedetto, pur mantenendo intatte alcune linee riformatrici, cambi\u00f2 rotta nei confronti dell'illuminismo e delle associazioni che erano estranee alle linee programmatiche della Chiesa. Mario Rosa sottolinea che:\nQuesto clima di cauta moderazione, che si altalen\u00f2 tra concessioni alla libert\u00e0 di pensiero e restrizioni della medesima in difesa della fede, segn\u00f2 l'inizio di quel clima di conservatorismo dottrinale che si manifest\u00f2 sotto i pontificati di papa Clemente XIII e di papa Pio VI, segnando cos\u00ec la fine del clima di riforma iniziato a partire da Innocenzo XI.\nIrrigidimento dottrinale.\nDifatti il Papa, il 18 maggio 1751, rinnov\u00f2 la condanna nei confronti della massoneria (bolla \"Providas romanorum pontificum\") espressa gi\u00e0 a suo tempo dal predecessore Clemente XII; il 13 marzo del 1752 le opere degli illuministi furono condannate e messe all'Indice. Questo cambio di rotta fu dovuto con tutta probabilit\u00e0 al timore che il Pontefice provava nei confronti delle critiche pi\u00f9 aspre verso il cristianesimo e la struttura gerarchica della Chiesa.\nLa revisione dell'Indice dei libri proibiti.\nIl discredito delle due Congregazioni del Sant'Uffizio e dell'Indice, che si occupavano della censura preventiva e della proibizione dei libri, indussero Benedetto XIV a rivedere attentamente tutta la delicata materia e a riformarne la legislazione, disciplinando con rigore tutta la procedura nell'esame delle opere sospette, al fine di evitare arbitrii e abusi, fino ad arrivare a una completa riforma dell'Indice. Il primo documento papale riguardante una riforma dell'Indice fu la costituzione \"Sollicita ac provida \"(9 luglio 1753), con la quale il pontefice esortava a un controllo pi\u00f9 attento e intelligente delle opere che venivano selezionate dalla censura.Secondo il Lambertini, infatti, il doveroso rispetto della legge e della tradizione dovevano andare di pari passo con quello altrettanto doveroso verso tutto ci\u00f2 che era ricerca ancora in atto al livello degli eruditi. Il 23 dicembre 1757, Benedetto pubblic\u00f2 finalmente la nuova edizione dell\"'Indice dei Libri Proibiti\". In contrasto con l'irrigidimento dimostrato verso il movimento dei Lumi, quest'edizione \"dest\u00f2 scalpore\" per la sua liberalit\u00e0 nei confronti delle tesi copernicane e galileiane, atteggiamento dovuto alle scoperte dello scienziato gesuita Ruggiero Giuseppe Boscovich.\nIl declino, la morte e la sepoltura.\nIl 1758 vide un rapido esaurimento delle energie fisiche dell'anziano pontefice, che aveva raggiunto la ragguardevole et\u00e0 di 83 anni. All'inizio dell'anno fu afflitto da un attacco di gotta, dalla quale sembr\u00f2 essersi ripreso verso febbraio. Verso la fine di aprile, per\u00f2, si ebbe il definitivo tracollo e il 3 maggio Benedetto XIV mor\u00ec. Al momento della morte, si dice che egli abbia pronunciato la famosa frase latina:\naggiungendo poi:\nessendo consapevole che la sua opera riformatrice non sarebbe stata compresa dai suoi successori.\nIl patronato di Benedetto XIV.\nI contatti epistolari con credenti e non credenti.\nLambertini, da uomo di grande cultura (amava dissertare di arte e poesia), mantenne difatti contatti epistolari non soltanto con i cattolici pi\u00f9 \"illuminati\" del suo tempo, da sovrani come Francesco I, Maria Teresa d'Austria, Luigi XV di Francia, Giovanni V del Portogallo a intellettuali del calibro di Scipione Maffei, Antonio Genovesi, Girolamo Baruffaldi, Ludovico Antonio Muratori, Pierluigi Moreau de Maupertuis, ma anche con sovrani protestanti (Federico II) e con uomini dichiaratamente anticlericali, quali Voltaire, con cui ebbe un rapporto singolare. Il filosofo francese giunse, infatti, a dedicare il suo \"Mahomet\" al papa, esaltandolo con il seguente distico: \u00ab\"Lambertinus hic est Romae decus et pater orbis, / qui mundum scriptis docuit, virtutibus ornat\"\u00bb, suscitando non poco imbarazzo tra gli ambienti pi\u00f9 conservatori del cattolicesimo.\nLa riqualificazione dei pi\u00f9 importanti edifici sacri romani.\nDurante il suo pontificato, vennero realizzati i restauri di diverse chiese e basiliche.\nIl papa s'interess\u00f2 anche di altri monumenti romani.\nBibliofilia, accademie e sviluppo culturale.\nBenedetto non trascur\u00f2 la promozione della cultura, attraverso la fondazione di nuove biblioteche e l'arricchimento di quelle gi\u00e0 esistenti.\nL'impulso scientifico.\nL'alacre attivit\u00e0 culturale di Benedetto non si ferm\u00f2 soltanto al mero campo artistico e/o umanistico, come fecero i suoi predecessori. Primo dopo molti secoli, Benedetto comprese l'importanza dello sviluppo della scienza, perch\u00e9 potesse diventare strumento per il miglioramento materiale dell'umanit\u00e0. Papa Lambertini continu\u00f2, inoltre, anche il patronato nei confronti delle scienze mediche, fisiche e astronomiche gi\u00e0 perseguite durante il periodo in cui fu arcivescovo di Bologna. Nel 1748, oltre alla Bassi, invit\u00f2 a insegnare a Bologna anche la matematica milanese Maria Gaetana Agnesi e nel 1757 apr\u00ec nella sua citt\u00e0 natale la prima cattedra di ostetricia in Italia, chiamando come insegnante Giovanni Antonio Galli.\nGiudizi su Benedetto XIV.\nTra XVIII e XIX secolo.\nGiudizi positivi.\nCon queste parole Carlo Botta descriveva in poche righe la figura di Benedetto XIV. Lo stesso Lambertini fu visto, da parte della storiografia di tendenza cattolico-liberale e da quella liberale (come Simonde de Simondi) come il fulgido esempio di una Chiesa che si intendeva rinnovare dal profondo. Per\u00f2, Benedetto non fu soltanto apprezzato dal mondo cattolico. Come gi\u00e0 ricordato prima, Papa Lambertini fu benvoluto dagli atei e dai protestanti, per il suo atteggiamento conciliante e illuminato. Infatti, all'indomani della sua morte, lo scrittore Horace Walpole, figlio del primo ministro britannico Sir Robert Walpole, fece erigere un monumento la cui epigrafe riportava la dedica da parte degli anglicani \"al migliore dei pontefici\":\n\u00c8 assai significativo che in un Paese come il Regno Unito, dalla fortissima tradizione antipapista, sia stato tessuto un elogio di tal genere. Il Moroni continua riportando le reazioni degli altri Paesi protestanti:\nOltre alle manifestazioni di simpatia nutrite da parte delle \"\u00e9lite\" anglicane e protestanti pi\u00f9 in generale, il papato lambertiniano fu giudicato positivamente anche dagli storici di tale confessioni religiose, quali l'inglese Thomas Macaulay.\nLa gerarchia ecclesiastica.\nGli immediati successori.\nDa parte della gerarchia ecclesiastica, per\u00f2, l'opera lambertiniana non fu recepita dalla maggior parte del clero, tanto che il suo immediato successore, papa Clemente XIII, annull\u00f2 gran parte dello spirito riformatore del Lambertini. Ci\u00f2 non fu dovuto soltanto alla differenza di carattere tra i due uomini, ma anche a delle precise ragioni di governo ecclesiastico. Come si \u00e8 potuto vedere negli ultimi anni del pontificato lambertiniano, la spinta innovatrice propugnata negli anni '40 scem\u00f2 davanti all'aggressivit\u00e0 e al sempre pi\u00f9 palese anticlericalismo di alcune branche dell'illuminismo radicale impersonate dai vari primi ministri delle corti europee, tra i quali spiccava il Pombal del Regno del Portogallo. I successori di Benedetto XIV, cio\u00e8 Clemente XIII e Clemente XIV, erano dotati certamente di una prospettiva ecclesiale meno aperta del Lambertini, trovando perci\u00f2 naturale consolidare l'irrigidimento politico del papato.\nI papi del XX secolo.\nLa sua figura fu rivalutata nel corso del XX secolo, quando Giacomo Della Chiesa assunse il nome di Benedetto XV (1914), in onore del Lambertini che fu, come lui, arcivescovo di Bologna prima di ascendere al soglio pontificio. Nel 1958 papa Pio XII, in occasione del bicentenario della morte, tenne un elogio di Papa Lambertini, riconoscendone le qualit\u00e0 umane e l'azione pastorale:\nLa storiografia del XIX e del XX secolo.\nI critici dell'operato lambertiniano.\nNel corso del XIX secolo, quando la religione era posta sulla difensiva a causa del liberalismo e dell'indifferentismo religioso, il papato lambertiniano non fu giudicato cos\u00ec entusiasticamente dagli storici di matrice cattolica. Per esempio, Ludwig von Pastor, bench\u00e9 ne sottolineasse la grandezza d'animo, si dimostr\u00f2 invece critico verso la sua politica concordataria, in quanto arrendevole e priva di spirito autoritario nella difesa dei benefici ecclesiastici.\nUn altro storico e teologo cattolico tedesco, il cardinale Joseph Hergenr\u00f6the (1824-1890), giudic\u00f2 l'atteggiamento conciliante di Benedetto XIV come fuori luogo per un pontefice, e che \u00absi fosse lasciato trascinare al di l\u00e0 di quel che sarebbe stato ragionevole e per principio ammissibile\u00bb.\nLe posizioni del XX secolo.\nLa figura di Benedetto fu ampiamente rivalutata nel corso del XX secolo, sia dalla Chiesa (come riassunto poco sopra), quanto dalla storiografia e dal giornalismo vaticanista. Infatti, per la straordinaria modernit\u00e0 con cui si rivolse al mondo secolare e per la bonomia di carattere, tanto da definirlo come il \"cardinale Roncalli del '700\" o come il \u00ab...modesto ma convinto anticipatore della linea giovannea\u00bb, Benedetto XIV godette di giudizi assai positivi. Nonostante ci\u00f2, come sottolinea il curatore della voce sull\"'Enciclopedia dei Papi\" dedicata al Lambertini, lo storico Mario Rosa, manca ancora uno studio organico sulla figura del pontefice. Infatti, nonostante ci siano alcuni studi critici di qualit\u00e0, come quelli compiuti da Emilia Morelli sull'epistolario con De Tencin o il congresso di studi lambertiniani tenutisi a Cento nel 1981, la figura del pontefice nel corso del Novecento non \u00e8 stata studiata nella sua complessit\u00e0: unica eccezione sono gli interventi artistici e urbanistici effettuati a Roma, e il legame con gli ordini religiosi.\nLa storiografia degli ultimi anni non \u00e8 per\u00f2 totalmente concorde sulla validit\u00e0 dell'operato lambertiniano. Gaetano Greco, in un recente saggio, riconosce s\u00ec lo spirito d'apertura e la grandezza del papa bolognese, ma ne sottolinea contemporaneamente anche il carattere conservatore, volto a far rispettare a tutti i costi i dettami del Concilio di Trento, ad imporre una visione del cristianesimo in chiave \"europea\" (in relazione alla condanna dei riti malabarici e degli antenati) e a mantenere la legislazione antiebraica. Al contrario Gianvittorio Signorotto, davanti alle critiche portate da Greco, invita a \u00abtene[re] conto dell'ambiente in cui Lambertini si trov\u00f2 ad agire, la Curia romana, e, soprattutto, ricordando che la sua formazione era profondamente radicata nella cultura della fine del Seicento\u00bb. A moderare le due posizioni, pu\u00f2 essere utile la conclusione tratta da Luigi Mezzadri e Paola Vismara:\nBenedetto XIV nella cultura di massa.\n\"Il cardinale Lambertini\".\nBenedetto XIV raggiunse il grande pubblico grazie al commediografo bolognese Alfredo Testoni che, dopo aver studiato i documenti e le testimonianze storiche coeve all'episcopato lambertiniano, ne diede un simpatico ritratto nella sua commedia \"Il cardinale Lambertini\", del 1906. La rappresentazione teatrale, che ebbe un successo assai significativo presso il pubblico degli spettatori (tra il 1906 e il 1921, ci furono pi\u00f9 di mille repliche), fu poi portata con successo sul grande schermo nel 1934 da Ermete Zacconi e successivamente da Gino Cervi, nel film omonimo del 1954 diretto da Giorgio P\u00e0stina, e sul piccolo schermo grazie all'omonimo sceneggiato televisivo del 1963, diretto da Silverio Blasi, e nuovamente interpretato da Cervi.\nEncicliche.\nPapa Benedetto XIV inizi\u00f2 una nuova forma di corrispondenza con i vescovi, sostanzialmente documenti di ampio respiro pastorale, per i quali coni\u00f2 il termine di \"Lettere encicliche\". Durante il suo Pontificato scrisse diverse encicliche tra il 1740 e il 1757.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nConcistori per la creazione di nuovi cardinali.\nBenedetto nomin\u00f2 64 nuovi cardinali nel suo quasi ventennale pontificato, durante sette distinti concistori.\nOpere di Benedetto XIV.\nLe principali opere di Prospero Lambertini:"}
{"id": "19466", "revid": "172", "url": "https://it.wikipedia.org/wiki?curid=19466", "title": "Lord Byron", "text": ""}
{"id": "19468", "revid": "1429175", "url": "https://it.wikipedia.org/wiki?curid=19468", "title": "ABBA", "text": "Gli ABBA sono un gruppo musicale pop svedese, e, in generale, il gruppo scandinavo di maggiore successo. Hanno venduto pi\u00f9 di 400 milioni di dischi in tutto il mondo, con una costante vendita ogni anno. Gli ABBA hanno raggiunto un successo mondiale e sono considerati tra i pi\u00f9 celebri esponenti della musica pop internazionale.\nIl nome del gruppo deriva da un acronimo formato dalle lettere iniziali dei nomi dei membri (Agnetha, Benny, Bj\u00f6rn e Anni-Frid) e lo si trova scritto anche come Abba. La prima 'B' nella seconda versione del logo del nome del gruppo appare rovesciata a partire dal 1976 (\u15c5\u15fa\u15f7\u15c5) in tutte le copertine dei loro dischi e del materiale promozionale.\nIl gruppo si costitu\u00ec intorno al 1970 con la formazione che avrebbe sempre mantenuto: Bj\u00f6rn Ulvaeus, Benny Andersson, Agnetha F\u00e4ltskog e Anni-Frid Lyngstad (meglio conosciuta come \"Frida\"). Quattro anni dopo erano gi\u00e0 all'apice della loro carriera musicale dopo aver vinto l'edizione dell'Eurovision Song Contest nel 1974 con \"Waterloo\"; da allora raggiunsero grande successo e popolarit\u00e0 mondiali. Al massimo della loro celebrit\u00e0, entrambi i matrimoni dei componenti del gruppo (Bj\u00f6rn con Agnetha e Benny con Frida) fallirono. Il gruppo si sciolse nel 1982 e, per pi\u00f9 di trent'anni, nessuna riunione venne pi\u00f9 progettata dai quattro; nel 2000 fu proposto agli ABBA di riunirsi per un tour di 100 concerti in cambio di un compenso pari a un miliardo di dollari, ma rifiutarono \"per non deludere i fan\". Il 15 marzo 2010 sono stati inseriti nella Rock and Roll Hall of Fame.\nNel 2018 annunciano il ritorno all'attivit\u00e0, riprendendo ad incidere due nuovi brani, di cui uno intitolato \"I Still Have Faith In You\". Il ritorno si fa attendere, anche a causa della pandemia di coronavirus, fino al 2 settembre 2021, quando finalmente vengono pubblicati due nuovi singoli (\"I Still Have Faith In You\" / \"Don't Shut Me Down\") come anteprima di un intero nuovo album (\"Voyage\"), uscito il 5 novembre 2021, e viene annunciata una serie di concerti a Londra nel maggio 2022.\nGli ABBA sono stati il primo gruppo non anglofono d'Europa a raggiungere un successo cos\u00ec ampio nei paesi anglofoni del mondo, come il Regno Unito, l'Irlanda, gli Stati Uniti, il Canada, l'Australia, la Nuova Zelanda e il Sudafrica. Tra i loro maggiori meriti c'\u00e8 la legittimazione dell'industria musicale scandinava come fonte di successo internazionale, che ha spianato la via ad altri gruppi svedesi dei pi\u00f9 diversi sottogeneri pop e rock come Ace of Base, Rednex, Roxette, The Cardigans, Alcazar, The Ark.\nStoria.\nPrima degli ABBA (1960-70).\nBenny e Bj\u00f6rn: il primo nucleo.\nBenny Andersson era un membro degli Hep Stars, una band rock/pop svedese molto popolare nel suo paese natale durante gli anni sessanta, dove suonava le tastiere. Fece il debutto televisivo in una gara di talenti nel 1963. Quel gruppo era modellato, musicalmente ed esteticamente, attraverso varie influenze dei pi\u00f9 celebri gruppi britannici e statunitensi del tempo, come gli Herman's Hermits, The Beatles, The Who e i Rolling Stones, ed ebbe un discreto seguito, in particolare tra le ragazze teenager.\nNello stesso momento Bj\u00f6rn Ulvaeus aveva fondato un gruppo skiffle, gli Hootenanny Singers, dalle sonorit\u00e0 pi\u00f9 sfumate e diluite, in pratica pi\u00f9 commerciali, rispetto a quelle degli Hep Stars.\nI due si incontrarono per la prima volta nel 1966 intraprendendo subito una stretta collaborazione musicale, che non si sarebbe esaurita neppure con lo scioglimento degli ABBA.\nAgnetha F\u00e4ltskog, invece, era gi\u00e0 molto nota ed era un autentico fenomeno della musica pop. Aveva vinto una gara di giovani talenti nel settembre 1967 ma era balzata alla popolarit\u00e0 dopo aver interpretato il ruolo di Maria Maddalena nella versione svedese del musical \"Jesus Christ Superstar\". Agnetha aveva anche composto ed eseguito canzoni pop solari in stile \"Schlager\" (dal tedesco, indica una canzone di successo di genere sentimentale e orecchiabile), unite ad alcune cover delle hits suonate dai gruppi che in quel momento andavano per la maggiore (si annoverano anche versioni in svedese di alcuni successi italiani). Aveva gi\u00e0 raggiunto le vette delle classifiche svedesi e pubblicato dischi anche in Germania, dove godeva di grande popolarit\u00e0, soprattutto nel circuito del cosiddetto \"Swedish folkparks\", sorta di concerti folk-rock all'aperto dei \"figli dei fiori\" della terra svedese. Durante uno di questi concerti, dove partecipavano anche gli Hep Stars, aveva avuto modo di conoscere e innamorarsi di Bj\u00f6rn. Le loro nozze, celebrate nel 1971, vennero subito definite \"il matrimonio dell'anno\" e suscitarono un grande interesse. Infatti le foto della cerimonia dominarono per settimane le prime pagine dei rotocalchi scandinavi.\nIl tassello mancante nel mosaico degli ABBA giunse con l'arrivo di Anni-Frid Lyngstad. Nel 1967 aveva partecipato e vinto un concorso per giovani talenti. Proprio durante quella notte si celebrava in Svezia il cambio del senso di guida automobilistico (dalla guida sinistra si pass\u00f2 alla guida destra) e la televisione nazionale aveva messo in cantiere una serie di grandi \"show\" per convincere la gente a restare in casa il pi\u00f9 possibile e moderare il traffico. Frida era stata invitata ad apparire in televisione ad eseguire la canzone vincitrice. La sua prima uscita televisiva pubblica non venne per\u00f2 degnata di attenzioni particolari, e la sua carriera musicale non decoll\u00f2 subito.\nNon passer\u00e0 comunque molto tempo prima del suo incontro con Benny Andersson, avvenuto nel 1969 in uno \"Swedish folkparks\".\nMichael Tretow e le prime collaborazioni.\nDietro la formazione e i primi successi degli ABBA ci fu una quinta persona: Michael Tretow, tecnico del suono. Dal primo disco li aveva seguiti e loro lo avevano scelto in maniera esclusiva e molta parte della tecnica sonora e dell'elettronica del suono era opera sua. Michael li conosceva separatamente gi\u00e0 prima che formassero il gruppo, ad eccezione di Benny. Michael aveva permesso di tentare arditi esperimenti sonori non molto lontani dal cosiddetto \"wall-of-sound\" (il \"muro-del-suono\") inventato da Phil Spector. Il risultato era stato il celeberrimo e innovativo \"ABBA Sound\".\nNei primi anni settanta, anche dopo le nozze di Bj\u00f6rn e Agnetha, i futuri componenti del gruppo continuarono separatamente le loro carriere musicali. Tuttavia Stig Anderson, manager degli \"Hep Stars\" e proprietario di uno studio di registrazione, il Polar Studio, e di un'etichetta discografica, la Polar Music, poich\u00e9 riponeva per i quattro sconfinate ambizioni, era ben determinato a lanciarli sul mercato internazionale come autori di canzoni per diversi festival della musica pop svedese. I risultati furono incoraggianti, tantoch\u00e9 Bj\u00f6rn e Benny scrissero una canzone per l'Eurofestival, edizione 1972, eseguita da Lena Anderson. Il brano, dal titolo \"Say It With a Song\", si classific\u00f2 soltanto al terzo posto nelle eliminatorie, ma aveva raggiunto i primi posti delle classifiche in molti paesi, convincendo Stig a sentirsi sulla strada giusta.\nPrime produzioni commerciali.\nBj\u00f6rn e Benny composero insieme altri nuovi brani, sperimentando un nuovo sound e nuovi arrangiamenti vocali che avevano ottenuto un vasto seguito in Giappone. Una canzone da loro composta, intitolata \"Isn't It Easy To Say\", divenne una grande hit da classifica per gli Hep Stars, e Bj\u00f6rn talvolta fu l'ospite d'onore nei tour della band.\nLa collaborazione continua tra Bj\u00f6rn e Benny non port\u00f2 tuttavia mai ad una unificazione delle due band; fu invece Stig Anderson a intuire il notevole potenziale del lavoro in coppia di Benny e Bj\u00f6rn, e li incoraggi\u00f2 a comporre il loro primo disco, che conteneva le canzoni \"Hej Gammle man\" (in svedese \"Ciao vecchio uomo\") e \"Lycka\" (in svedese, \"Felicit\u00e0\") (1970), dove apparivano i loro due nomi. Bj\u00f6rn e Benny inserirono anche parti per un coro femminile, pensato per le voci di Agnetha e Frida, che erano gi\u00e0 loro compagne nella vita. Con un ruolo secondario per le due donne, gli ABBA di fatto non erano ancora nati artisticamente come quartetto.\nLa nascita del gruppo (1970-1973).\nIl singolo \"People Need Love\" (registrato il 29 marzo 1972) rappresent\u00f2 una pietra miliare nella storia della band, sia per l'uso della lingua inglese, sia perch\u00e9, pur non comparendo ancora il marchio ABBA, sulla copertina sono riportati tutti e quattro i loro nomi: \"Bj\u00f6rn &amp; Benny \u2013 Agnetha &amp; Anni-Frid\", in quest'ordine. In questa canzone, comunque, le due cantanti avevano dimostrato di essere delle autentiche promesse. In questa occasione, Stig aveva rilevato che tutte le quattro voci si intonavano a meraviglia con la nuova canzone da loro creata, per quanto il disco avesse raggiunto solo le zone medie delle classifiche svedesi; tutto ci\u00f2 lo spron\u00f2 a proseguire nell'intento.\n\"Ring Ring\".\nL'anno successivo, il gruppo si propose per l'Eurovision Song Contest, con la canzone \"Ring Ring\". Per la manifestazione, Stig, sempre con le sue ambizioni di successo internazionale, fece curare una traduzione in inglese da Neil Sedaka, allora cantante di grido, con l'intenzione di vincere la kermesse. Ciononostante, il gruppo non venne neppure selezionato a rappresentare la Svezia per il prestigioso concorso. Per quanto forti della schiacciante maggioranza dei voti della giuria popolare al Melodifestivalen, la selezione svedese per la manifestazione europea, il gruppo arriv\u00f2 solo terzo. Nondimeno, decisero di pubblicare il loro primo album, intitolato proprio \"Ring Ring\". L'album e il singolo, pubblicato anche in madre lingua (\"Bara du slog en signal\"), raggiunse le posizioni alte delle classifiche di molte nazioni europee (Germania, Paesi Bassi e Scandinavia), pur senza soddisfare le mire di Stig. Il gruppo, intanto, fu invitato nel programma televisivo tedesco \"Disco\" (6 gennaio 1973) dove per\u00f2 mancava Agnetha, in attesa di un bambino, che venne sostituita da Inger Brundin, un'amica di Frida. Queste frequenti promozioni in terra tedesca faranno incidere al gruppo alcuni dei loro primi successi nella lingua di Goethe.\nIl nome ABBA.\nDopo l'esperienza fallita nel 1972, i quattro operarono diverse modifiche, tra cui l'adozione del loro nome definitivo, che si rivel\u00f2 ben presto azzeccato e di facile presa. Fu utilizzato per la prima volta in \"Waterloo\", bench\u00e9 ancora accompagnato dai nomi dei quattro che poi scomparve sulle copertine dei dischi a partire dalle produzioni successive.\nUn aneddoto contraddistingue la nascita del nome \"ABBA\". Nel corso degli anni, infatti, i numerosi fan chiamarono il centralino di una fabbrica di pasta di pesce spalmabile famosissima in Svezia, chiamata per l'appunto \"Abba Seafood\", chiedendo di parlare con i cantanti e, prima di sfondare all'Eurovision Song Contest del 1974 con la canzone \"Waterloo\", fu proprio il loro manager, Stig Anderson, a interpellare la ditta per chiedere il permesso di usare il nome. La risposta di Per Brolund, il responsabile delle risorse umane della ditta, ovviamente fu positiva con la riserva che i fan non danneggiassero la buona reputazione della ditta.\nIl logo ufficiale fu creato da Rune S\u00f6derqvist e utilizzato per la prima volta sulla copertina del singolo di \"Dancing Queen\" uscito nell'agosto del 1976. Ma l'idea originale venne al fotografo tedesco Wolfgang Heilemann, durante una sessione fotografica del gruppo per la rivista BRAVO. Ciascun membro del gruppo doveva reggere un cartello con l'iniziale del proprio nome e, visionando i provini, il fotografo trov\u00f2 un'immagine nella quale uno degli uomini teneva la propria lettera rigirata.\nL'Eurovision Song Contest e la conquista del Regno Unito (1974-1976).\nNel 1974 tentarono ancora una volta la carta dell'Eurovision Song Contest, ispirati dalla scena glam-rock che andava per la maggiore in Gran Bretagna tra cui spiccava \"See My Baby Jive\", successo della band Wizzard. Il risultato fu il loro brano d'esordio col nuovo nome, \"Waterloo\", che utilizz\u00f2 appieno l'approccio al \"Wall-of-Sound\" di Michael Tretow.\nIl gruppo vinse il Melodifestivalen (cantando per\u00f2 in svedese) e si qualific\u00f2 per la manifestazione europea, ma soprattutto si prepar\u00f2 all'evento partecipando in diverse TV del nord Europa e organizzando diversi tour.A Brighton, dove si svolse l'edizione di quell'anno, si present\u00f2 in costumi ottocenteschi, rievocando l'abbigliamento di Napoleone che veniva nominato nella canzone, bench\u00e9 soltanto come termine di paragone, laddove il tema era a sfondo sentimentale, e indicava una sconfitta in amore come una Waterloo. Bj\u00f6rn afferm\u00f2 in un'intervista che aveva un costume cos\u00ec stretto che non poteva neanche sedersi. Ma la bizzarra trovata funzion\u00f2 e stavolta il successo arrise ai quattro che vinsero la manifestazione a furor di popolo. Fecero breccia nel cuore dei britannici che decretarono il successo del singolo e dell'omonimo album. Il singolo arriv\u00f2 in cima alle classifiche di 9 paesi, tra cui il Regno Unito, e anche, caso unico per una canzone dell'Eurofestival, nella Top 10 di nazioni extra-europee come gli Stati Uniti, l'Australia, la Nuova Zelanda e il Canada.\nCon \"Waterloo\" gli ABBA registrarono il loro primo film clip o promo clip. Nell'epoca dei primi video promozionali, girati con uno sforzo economico ancora contenuto, permisero al gruppo di raggiungere una certa notoriet\u00e0 nell'emisfero australe, senza cimentarsi in lunghi viaggi. Inoltre Agnetha era da poco diventata madre. I primi clip furono diretti da un esperto del settore, Lasse Hallstr\u00f6m.\nI singoli immediatamente seguenti non confermarono il successo iniziale, sia perch\u00e9 il gruppo era impreparato a promuovere loro stessi nei concerti, privilegiando l'accuratezza del lavoro in studio, sia perch\u00e9 le loro canzoni si prestavano al confronto con l'imperante scena musicale glam di artisti come Lou Reed, Marc Bolan o David Bowie, ma erano piuttosto rassicuranti e pi\u00f9 orecchiabili. Era inoltre difficile che un gruppo reduce da un Eurofestival potesse avere un seguito a lungo termine, destinato a essere sempre identificato in quella manifestazione. Il singolo seguente, \"Honey, Honey\", raggiunse la posizione 27 negli Stati Uniti e la numero 2 in Germania, mentre nel Regno Unito la Epic fece uscire un remix di \"Ring Ring\". Il primo tour europeo degli ABBA non and\u00f2 bene come il gruppo aveva sperato, dovendo eliminare persino alcune date in Svizzera, mentre solo in patria fecero decine di concerti \"tutto esaurito\".\nIl successo australiano e la consacrazione.\nNel 1975 dopo il singolo \"So Long\", di scarso successo, \"I Do, I Do, I Do, I Do, I Do\" (canzone in stile r\u00e9tro) raggiunse la numero uno in Australia, Nuova Zelanda, Sud Africa e la Top 10 in Germania. Nel Regno Unito, autentico termometro dei gusti del pubblico, fu il picco pi\u00f9 basso della loro carriera, tali da ridurli a uno dei tanti fenomeni meteora di quel decennio. Il cambio di tendenza avvenne tuttavia con \"S.O.S.\", originariamente scritto per un lavoro solista di Agnetha, che arriv\u00f2 alla numero 6 in Gran Bretagna diventando il secondo brano da top ten britannico, alla numero 1 in Germania e alla numero 2 in Italia, diventando il settimo singolo pi\u00f9 venduto dell'anno e il pi\u00f9 grande successo degli ABBA in Italia (anche perch\u00e9 come lato-B aveva \"Mamma Mia\", canzone mai uscita come singolo). \"S.O.S.\" fu anche il loro secondo singolo ad entrare nella Top 10 in Canada e raggiunse la Top 15 statunitense. Con il terzo e omonimo album \"ABBA\", e i relativi singoli, il gruppo si affranc\u00f2 definitivamente dal rischio di diventare un gruppo cosiddetto \"One-Hit-Wonder\". Il singolo di \"Mamma Mia\" divenne infatti la loro seconda numero uno inglese e arriv\u00f2 in cima alle classifiche tedesche e australiane.\nIl successo internazionale (1976-1981).\nIl gruppo pubblic\u00f2, agli inizi del 1976, la prima antologia intitolata \"Greatest Hits\", che ebbe grandissimo successo, diventando il loro primo album a ricevere il disco di platino negli Stati Uniti, raggiungendo il milione di copie vendute nel paese. Con \"Fernando\", canzone inedita inclusa in una seconda edizione della stessa raccolta, il gruppo decret\u00f2 definitivamente lo scoppio dell'\"ABBAmania\", in particolare in Australia e Nuova Zelanda: \"Fernando\" detiene a tutt'oggi il record per il numero delle settimane consecutive di presenza al primo posto delle classifiche australiane (14), a pari merito con \"Hey Jude\" dei Beatles e diventando uno dei singoli pi\u00f9 venduti nel Paese. Fernando arriv\u00f2 alla numero 1 in 13 paesi, diventando uno dei singoli pi\u00f9 venduti del gruppo. Sempre in Australia e Nuova Zelanda usc\u00ec, al posto di \"Greatest Hits\", un'antologia chiamata \"Best of ABBA\", che batt\u00e9 tutti i record diventando l'album pi\u00f9 venduto della storia australiana e rimanendo in prima posizione per 16 settimane. In Nuova Zelanda l'album \u00e8 stato certificato 24 volte disco di platino (360\u00a0000 copie).Il meglio doveva ancora arrivare, a partire dall'album realizzato nel 1976, \"Arrival\". La pulizia negli arrangiamenti e nella registrazione raggiunsero vette mai toccate in precedenza, inaugurando un nuovo livello nel lavoro di studio e nella scrittura musicale dei brani. Da questo loro quarto album di inediti furono estratti tre singoli di grande successo: \"Money, Money, Money\", \"Knowing Me, Knowing You\" e la celeberrima \"Dancing Queen\", che fu presentata al Teatro dell'Opera di Stoccolma alla presenza del re di Svezia, la sera del 18 giugno 1976 alla vigilia del suo matrimonio con Silvia Sommerlath a cui era dedicato. \"Dancing Queen\" raggiunse la prima posizione in 14 paesi, tra cui gli Stati Uniti (dove \u00e8 stato il loro unico singolo capace di raggiungere la cima delle classifiche). Da questo momento in poi gli ABBA divennero molto popolari nel Regno Unito, pi\u00f9 di quanto fossero gi\u00e0 in Australia e nel Nord-Europa.\nDi \"Dancing Queen\", stimata come la canzone pi\u00f9 popolare degli ABBA nel mondo, fu realizzato un cortometraggio registrato dal vivo all\"'Alexandr\u00e0 Night Club\" di Stoccolma.\nAlla fine del 1976 il nuovo \"ABBA sound\" o \"ABBA style\" era sinonimo del pop europeo e iniziavano a fioccare diverse imitazioni di gruppi che ne copiarono il suono e la presenza scenica (due ragazzi e due ragazze), ottenendo successi di portata simile a \"Waterloo\" come capit\u00f2 ai Brotherhood of Man che vinsero l'Eurofestival di quell'anno con \"Save your kisses for me\" e, pi\u00f9 tardi, ai Bucks Fizz nel 1981.\nIl tour e \"The Album\".\nNel 1977 gli ABBA partirono per un tour che tocc\u00f2 l'Europa, dove riscossero molto successo, e l'Australia, dove si pot\u00e9 assistere a una vera e propria isteria di massa da parte dei fan e una grande attenzione da parte dei media, tanto che fu coniato il termine \"ABBAmania\" in quella circostanza. Dopo il loro arrivo a Melbourne gli ABBA furono invitati al municipio della citt\u00e0, dove salutarono dalla balconata dell'edificio una folla entusiastica di migliaia di persone. Per i due concerti organizzati alla Royal Albert Hall di Londra furono richiesti 3,5 milioni di biglietti, sufficienti a riempire 580 volte l'arena, mentre i 12 concerti australiani furono visti da un totale di 160\u00a0000 persone. Il regista Lasse Hallstr\u00f6m fece anche un film-documentario sul tour australiano, chiamato \"\".\nGli ABBA iniziarono a prendere le distanze dall'Europop, cominciando a sperimentare generi diversi e approfondendo la stesura dei testi; questo processo artistico port\u00f2 alla luce \"ABBA: The Album\", uscito in concomitanza con il film. L'album, pi\u00f9 raffinato ed eterogeneo, fu accolto tiepidamente dalla critica inglese, ma il disco e i suoi singoli ebbero ugualmente un successo mondiale. Il primo estratto, \"The Name of the Game\", arriv\u00f2 in cima alla Top of the Pops britannica e nella Top 15 di Billboard, mentre il secondo singolo, \"Take a Chance on Me\", scal\u00f2 le classifiche inglesi e negli Stati Uniti pur occupando \"solamente\" la 3\u00aa posizione. Negli Stati Uniti, \"The Album\" sar\u00e0 il primo e unico loro studio album ad essere premiato con il disco di platino. \"Thank You for the Music\", utilizzata come lato-B di \"Eagle\", usc\u00ec come singolo soltanto nel 1983 come canto del cigno della band.\nIl Polar Music Studio.\nNel 1978 gli ABBA erano all'apice della carriera. Convertirono un teatro inutilizzato costruendo uno studio di registrazione a Stoccolma (nello stesso studio fu registrato l'album \"Duke\" dai Genesis), ed erano celebrati da numerosi altri complessi, tra cui i Led Zeppelin di \"In Through the Out Door\". A maggio il gruppo fece un'intensa campagna promozionale negli Stati Uniti e cantarono allo show di Olivia Newton-John. Il singolo \"Summer Night City\" era nei primi posti delle classifiche e fu il preludio dello stile che gli ABBA stavano per adottare nel loro prossimo album.\nNel gennaio 1979 Bj\u00f6rn Ulvaeus e Agnetha F\u00e4ltskog annunciarono di aver deciso, di comune accordo, di divorziare. La notizia fece scalpore e le speculazioni sul futuro del gruppo iniziarono a circolare sui mezzi di comunicazione. Gli ABBA assicurarono ai fan e alla stampa che il divorzio non avrebbe influito sul gruppo e che avrebbero continuato il loro lavoro come band. Agnetha e Bjorn si separarono ufficialmente a giugno del 1980.\n\"Voulez-Vous\" e il tour mondiale.\n\"Voulez-Vous\" \u00e8 un album ispirato alla musica dei Bee Gees e influenzato dalla Disco music, un genere che gli ABBA usarono quasi esclusivamente in questo disco. L'album arriv\u00f2 alla numero uno in diversi paesi, tra cui Regno Unito, Germania e Giappone. Il primo singolo estratto fu \"Chiquitita\", cantata il 9 gennaio 1979 nella Sede dell'ONU a New York, durante un concerto organizzato dall'UNICEF, a cui gli ABBA donarono il copyright della canzone, mentre il singolo fu inserito in una compilation sul concerto, in cui gli ABBA avevano cantato dal vivo, e divenne una hit che arriv\u00f2 in cima alle classifiche di 10 paesi. I seguenti singoli che vennero tratti da quest'album, \"Voulez-Vous\", \"Does Your Mother Know\" e \"I Have a Dream\", entrarono sempre nelle classifiche, ma in Inghilterra, nel pieno del fenomeno punk e all'alba del movimento New wave, molti consideravano gli ABBA come fautori di un suono mieloso e datato.\nLo stesso anno usc\u00ec anche il secondo \"Greatest Hits\" del gruppo, \"Greatest Hits Vol. 2\", che conteneva il singolo \"Gimme! Gimme! Gimme! (A Man After Midnight)\" (ripresa nel 2005 da Madonna nel singolo \"Hung Up\"). La canzone fu un grande successo commerciale e la loro pi\u00f9 grande hit in stile Disco, arrivando in cima alle classifiche di Francia, Svizzera, Belgio, Finlandia e Irlanda e diventando il loro singolo a raggiungere la posizione pi\u00f9 alta in Giappone. Durante gli anni settanta, a causa dell'embargo del rublo, la Russia comprava gli album degli ABBA in cambio dei barili di petrolio.\nNel settembre del 1979, gli ABBA partirono per un tour che tocc\u00f2 il Nord America, dove fecero 17 date, 13 negli Stati Uniti e 4 in Canada, tutte esaurite. L'ultima data statunitense, programmata a Washington, venne cancellata a causa dello stress emotivo provato da Agnetha durante il volo da New York a Boston fatto sul loro aereo privato; il veicolo infatti fu soggetto a condizioni meteorologiche estreme a causa di un tornado che si stava abbattendo sul Connecticut e non pot\u00e9 atterrare per lungo tempo. Il tour nordamericano fin\u00ec con un concerto a Toronto davanti a 18.000 persone. Ad ottobre iniziarono la parte europea del tour, in cui gli ABBA fecero 23 date, compresi sei concerti con il tutto esaurito nella Wembley Arena di Londra. Nel marzo 1980 approdarono in Giappone dove, appena arrivati all'Aeroporto di Tokyo-Narita, furono assediati da migliaia di fan. Il gruppo fece 12 concerti nel Paese, i cui biglietti andarono tutti esauriti. Questo fu l'ultimo tour degli ABBA.\n\"Super Trouper\".\nNel novembre dello stesso anno esce il loro settimo album \"Super Trouper\", che registra ottimi riscontri di vendita in tutto il mondo, segnando anche un punto di rottura definitivo con lo stile che aveva caratterizzato gli ABBA all'inizio della loro carriera. L'album infatti \u00e8 caratterizzato da testi sempre pi\u00f9 personali e dall'uso del sintetizzatore, che lo avvicinava al synth pop. Nondimeno, la celebre \"The Winner Takes It All\" entr\u00f2 nella Top 10 statunitense e scal\u00f2 ancora le classifiche inglesi. Le vicende personali erano palesi nella canzone (il cui titolo in italiano equivale a \"il vincitore prende tutto\"), dedicata al divorzio tra Bj\u00f6rn e Agnetha, nel cui video musicale la bionda cantante viene ripresa malinconicamente da sola e in primo piano. Il singolo successivo \"Super Trouper\" divenne la nona e ultima numero uno del gruppo nel Regno Unito. \"Lay All Your Love on Me\", uscita nel 1981, divent\u00f2 il singolo a 12 pollici ad aver raggiunto la posizione pi\u00f9 alta nella classifica musicale britannica, arrivando alla numero 7.\nNel 1980 usc\u00ec anche un \"greatest hits\" contenente alcune canzoni del gruppo registrate in spagnolo chiamato \"Gracias Por La M\u00fasica\". La raccolta venne fatta uscire nei paesi di madrelingua spagnola, in Giappone e Australia. L'album divenne un grande successo soprattutto in America Latina, dove le versioni spagnole di \"Chiquitita\" e \"I Have a Dream\" scalarono le classifiche.\nL'ultimo album e la rottura (1981-1982).\nNel gennaio del 1981 (dopo nemmeno un anno dal divorzio con Agnetha) Ulvaeus spos\u00f2 Lena K\u00e4llersj\u00f6, mentre il manager Stig Anderson celebr\u00f2 i suoi 50 anni con una grande festa. Gli ABBA per l'occasione incisero una canzone svedese (\"Hovas Vittne\"), stampata su 200 dischi in vinile rossi (diventati oggi i singoli pi\u00f9 rari e ricercati del gruppo) che furono regalati agli ospiti della festa. Le priorit\u00e0 dei componenti del gruppo stavano cambiando: Frida stava lavorando per un suo album, Agnetha voleva essere pi\u00f9 vicina alla sua famiglia e anche lei desiderava occuparsi della sua carriera da solista, mentre Benny e Bj\u00f6rn avevano intenzione di realizzare un musical. I recenti avvenimenti si rifletterono sui cambiamenti che la musica e i testi degli ABBA ebbero in quel periodo, mostrando il grande senso di disagio che i quattro provavano. A met\u00e0 febbraio del 1981 Benny Andersson e Anni-Frid Lyngstad annunciarono che stavano per divorziare. Secondo alcune indiscrezioni i due facevano fatica a tenere unita la coppia gi\u00e0 da tempo, e Benny aveva conosciuto una donna, Mona N\u00f6rklit, che avrebbe poi sposato nel novembre dello stesso anno.\n\"The Visitors\".\nVerso la fine di aprile il gruppo registr\u00f2 uno speciale TV chiamato \"Dick Cavett meets ABBA\" (\"Dick Cavett incontra gli ABBA\"), condotto dal presentatore statunitense Dick Cavett. Lo speciale contiene anche un mini-concerto live, composto da 9 canzoni, e fu questo l'ultimo concerto degli ABBA. Nel novembre dello stesso anno esce \"The Visitors\", un album che mostra una maggiore maturit\u00e0 nella scrittura dei testi, meno spensierati e pi\u00f9 complessi e profondi rispetto alle prime incisioni: ad esempio la title-track raccontava la storia degli incontri segreti di oppositori ad uno sconosciuto regime dittatoriale (tanto che l'album fu bandito dall'URSS, si pensa infatti che il regime a cui viene fatto riferimento nella canzone sia quello sovietico), e gli altri brani affrontavano temi fino ad allora inconsueti per loro, come la vecchiaia, la guerra, la perdita dell'innocenza e la crescita dei loro figli. Lo stesso sound era pi\u00f9 cupo e pervaso da un forte senso di malinconia che anticipava la loro fine; il loro stile pop europeo leggero era ormai lontano. Il primo singolo estratto dall'album \u00e8 \"One of Us\", il cui testo \u00e8 influenzato dai cambiamenti che sono avvenuti all'interno del gruppo, e arriv\u00f2 alla posizione 3 in Gran Bretagna e nona e ultima numero uno in Germania; la canzone, infatti, viene considerata l'ultima grande hit degli ABBA. In Nord America, Australia e Nuova Zelanda usc\u00ec come singolo \"When All Is Said and Done\", brano cantato principalmente da Frida e che parla di una coppia che si separa dopo molto tempo, riferendosi al suo recente divorzio con Benny; arriv\u00f2 alla 27 negli Stati Uniti, diventando l'ultimo singolo nella Top 40 americana avuto dal gruppo.\nCon l'avvento del Compact Disc come supporto musicale, tecnologia avviata dalla Philips in Germania, l'album ebbe il primato di essere il primo CD musicale messo in commercio.\nLe ultime registrazioni.\nNell'estate del 1982 Bj\u00f6rn e Benny pubblicarono \"The Day Before You Came\", letteralmente l'ultima canzone da loro registrata. In un'intervista, Bj\u00f6rn afferma che fu l'insuccesso di questa canzone, nonostante la qualit\u00e0 ottima, a far prendere al gruppo la definitiva, ma preventivata, decisione di non continuare. Sempre a detta dello stesso, se la canzone avesse raggiunto i primi posti delle classifiche, il gruppo avrebbe sicuramente continuato a lavorare insieme per altri anni. La canzone, infatti, arriv\u00f2 alla posizione 32 in Gran Bretagna, sancendo il declino commerciale che il gruppo stava ormai subendo nel paese, mentre entr\u00f2 nella Top 5 di Germania, Svizzera, Paesi Bassi e Svezia.\n\"Opus 10\", il cui titolo doveva celebrare il traguardo dei primi dieci album, come \u00e8 noto non venne mai alla luce. Scampoli di provini erano stati raccolti nel corso degli anni, inseriti in vari bootleg, fino a raccogliere una serie di brani che a ragion veduta ne avrebbero dovuto costituire la lista delle tracce, nella quale avrebbero trovato posto anche i quattro brani inediti pubblicati negli ultimi due 45 giri, a loro volta inediti: \"The Day before You Came\", \"Cassandra\", \"Under Attack\", \"You Owe Me One\". Un brano strumentale era stato pensato come title-track, insieme ad altri brani eterogenei tra loro, tra i cui titoli figuravano \"Just Like That\", \"Every Good Man\", \"Under the Sun\". Di questi tuttavia non esistevano versioni complete, e quelle rinvenute presentavano una pessima resa sonora. Fu quindi a sorpresa che, nel 1993, in \"More ABBA Gold\", la raccolta che segu\u00ec la fortunata compilation \"ABBA Gold\", fu incluso un brano inedito intitolato \"I Am the City\", che pu\u00f2 dunque considerarsi tutt'oggi come l'ultimo singolo prodotto dagli ABBA. Un altro inedito fece la sua comparsa in una edizione CD di \"Super Trouper\", intitolata \"Put on your white sombrero\".\nFine degli ABBA.\nLe componenti femminili volevano seguire una loro strada sia nella vita personale che artistica mentre Benny e Bj\u00f6rn erano fortemente intenzionati a lavorare ad un musical, influenzati in ci\u00f2 da una amica di Bj\u00f6rn, Judy Craimer. La doppia raccolta \"\", che vede brindare i membri degli ABBA in copertina ai loro dieci anni di carriera, rappresentava l'ultimo saluto della band non anglosassone pi\u00f9 famosa al mondo ai fan. A ulteriore riprova, fece seguito la stampa su 45 giri della loro \"Thank You for the Music\", che avrebbe trovato le strade delle classifiche bench\u00e9 la canzone fosse vecchia di cinque anni. L'ultima esibizione pubblica del gruppo avvenne nel programma inglese \"The Late, Late Breakfast Show\" l'11 dicembre 1982, considerata la data dello scioglimento del gruppo dato che nessuna rottura \u00e8 mai stata ufficialmente annunciata. \"The Visitors\" rimane quindi l'ultimo album del gruppo, mentre gli anni successivi sono caratterizzati da un incredibile numero di compilation, nuovi remixaggi dei loro classici, omaggi e tributi pi\u00f9 svariati e un album dal vivo pubblicati da diverse etichette discografiche, sempre molto venduti.\nDopo gli ABBA.\nAndersson e Ulvaeus.\nBj\u00f6rn e Benny continuarono a lavorare insieme: conclusa la stagione degli ABBA, scrissero la partitura per un musical, dopo diversi anni che ne avevano accarezzato l'idea. Nacque cos\u00ec \"Chess\", in collaborazione con il paroliere Tim Rice che aveva portato al successo, tra l'altro, \"Jesus Christ Superstar\" sia in teatro che al cinema. La prima rappresentazione di \"Chess\" si tenne a Londra nel 1986, con ben tre anni di repliche, conoscendo poi numerose riedizioni. Il musical prendeva spunto dal gioco degli scacchi per raccontare un dualismo sportivo e passionale tra due virtuosi degli scacchi (un russo e uno statunitense) che prendono parte al campionato mondiale e al tempo stesso si contendono le attenzioni di una donna: attraverso questo antagonismo (dove subentra anche un secondo personaggio femminile) venivano riproposti in chiave simbolica anche i contrasti tra le due superpotenze tipici della guerra fredda. I luoghi dove si svolgono i due atti dell'opera sono localit\u00e0 neutrali, l'italiana Merano e la capitale thailandese Bangkok. Da questo musical (che in Italia fu rappresentato soltanto in una sessione a Milano nel 1991), venne estratto il singolo \"One night in Bangkok\", cantato da Murray Head che divenne un successo di portata europea nella primavera del 1985. Il tema d'amore era invece interpretato dalle due protagoniste al femminile, Elaine Paige e Barbara Dickson: \"I know him so well\" pu\u00f2 definirsi una classica canzone nel vero \"ABBA style\", che ebbe modo di far rimpiangere i fan accaniti del gruppo su come Frida e Agnetha avrebbero potuto interpretarla da par loro.\nIl primo tentativo di realizzare un musical fu effettuato dai quattro ABBA gi\u00e0 nel 1977, durante le pause degli spettacoli australiani, con \"The Girl with The Golden Hair\", denominato \"mini-musical\", che non sarebbe mai giunto a compimento. Parte del copione fu poi riutilizzato nella sceneggiatura di \"ABBA \u2013 The Movie\", mentre tre brani furono inclusi in \"ABBA \u2013 The Album\", nella cui copertina viene indicata la provenienza da questa opera il cui progetto, al momento dell'uscita del disco, non era stato ancora abbandonato. Una quarta canzone \"Get on the carrousel\" comparve in \"ABBA \u2013 The Movie\", legata al fortunato tour australiano, e fu cantata durante i loro concerti, con Agnetha e Frida acconciate con due caschetti biondi, a ricordare proprio \"la ragazza con i capelli biondo oro\" del titolo. Il tema di questo brano, anch'esso abbandonato, fu ripreso per una canzone di \"ABBA \u2013 The Album\" intitolata \"Hole in your soul\".\nIl loro secondo lavoro compiuto \u00e8 stato invece \"Kristina fran Duvemala\", scritto insieme a Lars Rudolfsson e basato su un racconto dello scrittore svedese Vilhelm Moberg. \"Mamma Mia!\", il loro terzo musical basato sulle canzoni degli ABBA, ottiene successo a Londra nei tardi anni novanta e in tutta Europa ancora ai nostri giorni, e ottenne una nomination nel 2002 per il \"Tony Award\" come Miglior musical. Grazie all'opera della sceneggiatrice Catherine Johnson, infatti, \u00e8 stato possibile costruire una storia che riutilizzasse tutti i successi degli ABBA.\nF\u00e4ltskog e Lyngstad.\nDal canto loro, Agnetha e Frida, dopo lo scioglimento del complesso, affronteranno saltuarie realizzazioni in campo musicale, ottenendo soltanto moderati successi. Frida passer\u00e0 sotto la produzione di Phil Collins nell'album \"Something's Going On\" (1982), il cui brano trainante, \"I Know There's Something Going On\", sar\u00e0 il grande successo della cantante come solista arrivando anche nella Top 20 negli Stati Uniti. Il successo arriv\u00f2 anche in Italia esibendosi al Festival di Sanremo del 1983 come ospite. Diventando una delle principali canzoni pop degli anni 80. Nel 1984 sar\u00e0 prodotta da Steve Lillywhite nell'album \"Shine\" e questa sar\u00e0 per molto tempo l'ultima sua uscita discografica. Nel 1996 tent\u00f2 per l'ultima volta un'incisione discografica, cantando in svedese nell'album \"Djupa andetag\", ma non ottenne pi\u00f9 il successo internazionale avuto in precedenza.\nAgnetha ricominci\u00f2 la carriera solista con un album dal titolo significativo, \"Wrap Your Arms Around Me\" (\"Abbracciami\"), che, trainato dal singolo \"The Heat Is On\", scal\u00f2 le classifiche europee, arrivando anche ad ottenere una Top 30 negli Stati Uniti con \"Can't Shake Loose\". L'album successivo, \"Eyes of a Woman\", ebbe meno successo del precedente. Nel novembre 1987 usc\u00ec il suo terzo album post-ABBA, \"I Stand Alone\", che arriv\u00f2 alla n.1 in Svezia rimanendovi per otto settimane. Lo stesso anno Agnetha, costantemente tormentata dalla stampa scandalistica scandinava, decise di ritirarsi dalla vita pubblica interrompendo la sua carriera musicale.\nNell'aprile 2004 usc\u00ec un nuovo disco solista di Agnetha, \"My Colouring Book\" (\"Il mio album da colorare\"), il primo dopo 17 anni di assenza dalle scene, che ottenne buone recensioni e vendette abbastanza bene in Svezia, Germania (al n. 6 delle classifiche), in Finlandia dove ricevette disco d'oro e in Gran Bretagna, dove guadagn\u00f2 il disco d'argento e arriv\u00f2 in Top 15. Il primo singolo estratto dall'album, \"If I Thought You'd Ever Change Your Mind\", \u00e8 ancora oggi la pi\u00f9 grande hit solista di Agnetha nel Regno Unito, dove raggiunse l'undicesima posizione.\nNel settembre 2004 Frida registr\u00f2 le canzoni di un nuovo album insieme a Jon Lord (gi\u00e0 componente dei Deep Purple) e fece qualche rara apparizione nella televisione tedesca.\nNel 2013 Agnetha registr\u00f2 e pubblic\u00f2 il singolo \"I've Should Followed You Home\", scritto e cantato con il cantante inglese Gary Barlow; il brano fa parte del quinto album da solista della cantante post-ABBA, intitolato \"A\" (anch'esso pubblicato nel 2013).\nRevival.\nNel 1992, durante un concerto degli U2 tenutosi a Stoccolma, il gruppo omaggi\u00f2 gli ABBA interpretando \"Dancing Queen\" e invitando Bj\u00f6rn Ulvaeus e Benny Andersson sul palco a suonare la chitarra e il piano. Nel settembre dello stesso anno usc\u00ec la raccolta \"\", che divenne un enorme successo commerciale. Ad oggi l'album ha venduto 26 milioni di copie, rimanendo nelle classifiche internazionali per anni e diventando l'album pi\u00f9 venduto degli ABBA in assoluto.\nNell'aprile 1999 il musical \"Mamma Mia!\" debutta a Londra, dove ottiene grande successo.\nNel 2002 il gruppo entr\u00f2 nel \"Vocal Group Hall of Fame\" statunitense.\nNel 2004, durante le semi-finali dell'Eurofestival tenutesi ad Istanbul, esattamente trent'anni dopo la vittoria del gruppo con Waterloo, venne mandato in onda un ironico video dove a cantare sono quattro pupazzi che rappresentano gli ABBA. Bj\u00f6rn, Benny, Frida e Agnetha hanno fatto un piccolo cameo nel video (dove si pu\u00f2 vedere anche Cher).\nIl 6 aprile 2004 tre ex componenti degli ABBA (Bj\u00f6rn, Benny e Frida) ritornarono insieme per un'apparizione alla televisione inglese in occasione del 30\u00ba anniversario della vittoria all'Eurofestival del 1974, e apparirono nel dietro le quinte del musical \"Mamma Mia!\" nel quinto anno consecutivo di repliche a Londra.\nNel febbraio 2005 tutti e quattro i componenti del complesso apparirono in pubblico per la prima volta dopo molti anni nel gal\u00e0 d'apertura svedese del musical \"Mamma Mia!\" a Stoccolma.\nNell'ottobre 2005 la canzone \"Waterloo\" degli ABBA venne proclamata miglior canzone concorrente nella storia dell'Eurovision Song Contest. Successivamente, il governo svedese promosse l'idea di un museo dedicato alla storia del gruppo con sede a Stoccolma, denominato \"ABBA the Museum\", la cui apertura \u00e8 avvenuta il 7 maggio 2013.\nParallelamente nacque l'iniziativa di produrre un film tratto dal musical \"Mamma Mia!\", che si concretizz\u00f2 nel 2006 con l'annuncio dell'inizio delle riprese fissato per il 25 giugno 2007: nel cast sono stati impegnati grandi nomi tra cui spiccano l'attrice statunitense Meryl Streep, l'irlandese Pierce Brosnan e l'inglese Colin Firth. Il film, intitolato \"Mamma Mia!\", in Italia \u00e8 uscito il 3 ottobre 2008.\nIn occasione dell'anteprima svedese, tenutasi il 4 luglio 2008 a Stoccolma, i quattro membri della band si sono ritrovati in pubblico dopo ventidue anni dall'ultima apparizione pubblica (avvenuta nel 1986). Nell'occasione Ulvaeus ha specificato che non c'\u00e8 alcuna motivazione da parte del gruppo di riunirsi sul palcoscenico.\nL'antologia \"Gold - Greatest Hits\" (uscita nel 1992) ritorn\u00f2 per la quinta volta alla posizione numero 1 in Regno Unito nell'agosto 2008, mentre la colonna sonora del film, \"Mamma Mia! The Movie Soundtrack\", arriv\u00f2 alla numero uno negli Stati Uniti, ricevendo il disco di platino.\nNel 2008 la Sony Computer Entertainment Europe in collaborazione con l'Universal Music ha fatto uscire SingStar ABBA per PlayStation 2 e PlayStation 3, contenente 20 canzoni del gruppo.\nIl 22 gennaio 2009 Agnetha F\u00e4ltskog e Anni-Frid Lyngstad si sono mostrate insieme in pubblico per ricevere il premio alla carriera dato dalla manifestazione musicale svedese \"Rockbj\u00f6rnen\", dando una lunga intervista sul palco: le due cantanti hanno smentito le vecchie voci che non le davano amiche.\nNel dicembre 2010 Agnetha F\u00e4ltskog, in un'intervista apparsa sul settimanale svedese M, ha dichiarato che gli ABBA torneranno nuovamente a cantare insieme.I quattro membri stanno ancora discutendo sui modi e sui tempi ma sembra che l'idea di fondo non sia quella di un ritorno in grande stile con tour europei o mondiali ma, pi\u00f9 semplicemente, di \"partecipare ad alcuni eventi benefici\".\nIl 18 maggio 2013, durante l'Eurofestival in programma a Malm\u00f6, gli ABBA hanno presentato una nuova canzone dal titolo \"We Write the Story\", composta con il disc jockey Avicii.\nLa reunion.\nNel 2018 gli ABBA si riuniscono e incidono due nuovi brani, dei quali uno dal titolo \"I Still Have Faith in You\". A settembre 2021, dopo aver inaugurato con successo il loro canale ufficiale su TikTok, il gruppo ha annunciato il loro primo album in studio dopo quasi 40 anni (nonch\u00e9 il nono in totale), \"Voyage\", in uscita il successivo 5 novembre. In contemporanea, oltre alla pubblicazione dei due singoli \"I Still Have Faith in You\" e \"Don't Shut Me Down\", viene rivelata anche la programmazione di un concerto virtuale a 10 elementi previsto dal 27 maggio 2022 presso il Queen Elizabeth Olympic Park di Londra. Il terzo singolo estratto \u00e8 \"Just a Notion\", seguito da \"Little Things\".\nStile musicale.\nTanto puliti nella produzione delle loro tracce quanto accurati nella composizione delle melodie e armonie, gli ABBA si sono votati a un europop dalle armonie a met\u00e0 strada fra quelle dei Beach Boys e quella dei Mamas and Papas. \u00c8 stato messo in evidenza il carattere \"kitsch\" e \"hollywoodiano\" del loro stile, che talvolta \u00e8 debitore del folk europeo e della disco music, stile di cui si sentono forti richiami in diversi loro brani ballabili. Alcuni riconducono la pop band svedese al formato radiofonico \"middle of the road\" di cui si sentono tracce nel loro stile testuali.\nStile compositivo.\nIl gruppo, soprattutto Benny e Bj\u00f6rn, componeva nell'isola di Liding\u00f6, di fronte Stoccolma, dove abitavano, a pochi minuti dagli studi discografici. Qui creavano solo le musiche, senza testo; poi provavano in studio con Agnetha e Frida con testi fittizi scritti velocemente da Bj\u00f6rn. Dopo molte ore di prove e di scambi di opinioni e vari miglioramenti, si determinava la base musicale definitiva e poi si procedeva agli arrangiamenti per migliorare la musica. Dopo questa fase, Bj\u00f6rn componeva i testi, ritornato a casa. La sua teoria era che il testo sarebbe uscito fuori da solo dopo tutte le volte che aveva provato e riprovato col gruppo. La seconda fase era la prova con il testo e Benny e Bj\u00f6rn cercavano di scegliere la voce solista a turno, senza privilegiare una delle due componenti femminili.\nUn esempio di composizione che non ebbe il risultato atteso fu \"Summer Night City\" che, nonostante l'ottima base musicale, venne provata in molte versioni senza riuscire a dare il risultato atteso.\nIn una intervista alla rivista italiana \"Panorama\" (n. 28 di luglio 2010), Benny ha dichiarato di essersi ispirati ai Beatles e soprattutto alla musica melodica italiana fine anni sessanta e inizi anni settanta, citando nello specifico Peppino Gagliardi e Nicola Di Bari, come autori e interpreti.\nModa e video musicali.\nI costumi.\nGli ABBA sono rimasti famosi anche per i loro costumi colorati (l'apogeo della moda anni settanta), e per i loro video musicali che accompagnavano alcuni tra i loro pi\u00f9 grandi successi, considerati tra i primi esempi nel loro genere. Ha fatto epoca, ad esempio, un costume indossato da Agnetha in una tourn\u00e9e australiana, una tuta di calzamaglia che metteva in evidenza il suo corpo. I giornali ne parlarono molto, mettendo quasi in secondo piano la loro musica e premiando il coraggio della cantante.\nVideo musicali.\nQuasi tutti i videoclip degli ABBA furono diretti da Lasse Hallstr\u00f6m, che li diresse anche in \"ABBA \u2013 The Movie\". Preferirono curare in ogni particolare anche gli aspetti visivi uniti alla perfezione sonora dei brani, preoccupandosi di farli uscire in tutte le nazioni dove il brano stazionava ai primi posti delle classifiche. Alcuni di questi video sono diventati dei classici. Soprattutto quello relativo a \"Knowing Me, Knowing You\" satireggiato in una trasmissione leggera di successo della BBC \"Not the Nine O'Clock News\" e reintitolato \"Super Dooper\", mentre alla loro entrata in studio, i conduttori Steve Coogan e Alan Partridge gridano \u00abA-ha!\u00bb, che \u00e8 la seconda parola del testo originale della canzone.\nRecord e popolarit\u00e0.\nLe vendite totali degli ABBA si aggirano intorno ai 400 milioni di dischi venduti (sembrano mancare fonti certe nelle vendite in certe regioni). Secondo la Universal Records, una cifra approssimativamente corretta \u00e8 poco pi\u00f9 370 milioni. Solo Elvis Presley, i Beatles, Madonna e Michael Jackson hanno superato tali quote nel panorama musicale mondiale. Negli Stati Uniti e nel Regno Unito, gli ABBA hanno venduto rispettivamente 11 milioni e 10 milioni di singoli. Alcuni primati confermano la fortuna della band:\nRiproposizioni e cover.\nLa discografia degli ABBA fu oggetto di numerose cover da parte di migliaia di gruppi pi\u00f9 o meno famosi: la band greca \"Raining Pleasure\" ha, per esempio, pubblicato la miglior cover di \"Dancing Queen\" per la colonna sonora del film \"Hardcore\" di Dennis Heliades; o ancora il successo degli Edelweiss \"Bring Me Edelweiss\" (1989) utilizzava parti dei testi e degli accordi di \"S.O.S\" (questo provoc\u00f2 peraltro alcune controversie tra Bjorn &amp; Benny e il manager Stig che aveva ceduto i diritti senza consultarsi). Madonna ha inserito la parte di tastiere di \"Gimme! Gimme! Gimme!\" nel brano \"Hung Up\", tratto dall'album \"Confessions on a Dancefloor\". La cantante australiana Kylie Minogue ha inciso una cover del brano \"Dancing Queen\", presentata prima nel suo tour \"Intimate&amp;Live\" del 1998 e successivamente alle Olimpiadi di Sydney del 2000. Il chitarrista svedese Yngwie Malmsteen realizz\u00f2 la cover di \"Gimme! Gimme! Gimme! (A Man After Midnight)\" modificando leggermente il testo nel ritornello.\nNel giugno 1981, dopo il successo ottenuto con il primo album e relativi singoli estratti della serie \"Stars On 45\", la casa discografica olandese CNR, in collaborazione con la Red Bullet Productions, pubblic\u00f2, dapprima nei Paesi Bassi e, in seguito, in altri paesi del mondo, il singolo \"More Stars\" che conteneva un medley di 8 brani di successo degli ABBA, in versione cover, introdotti e chiusi dalla track title \"Stars On 45\". I brani del quartetto svedese riproposti erano, nell'ordine, \"Voulez Vous\", \"S.O.S.\", \"Bang-A-Boomerang\", \"Money, Money, Money\", \"Knowing Me, Knowing You\", \"Fernando\", \"The Winner Takes It All\" e \"Super Trouper\". Il singolo fu segu\u00ecto, sempre nello stesso mese, da una versione 12\" (Mix) in cui i brani degli ABBA figuravano assieme ad ulteriori titoli di successo di altri artisti e/o band internazionali (anch'essi in versione cover). Nell'agosto dello stesso anno venne realizzato l'album \"Stars On 45 Long Play Album Volume II\", il cui lato B dei supporti in vinile e musicassetta, conteneva una versione estesa del 45 giri originale a cui erano state aggiunte altre 5 canzoni degli ABBA, pi\u00f9 una versione \"Reprise\" di \"Super Trouper\" gi\u00e0 presente nel singolo. Le cinque \"bonus tracks\" (pi\u00f9 la versione \"reprise\") furono \"Dum Dum Diddle\", \"Lay All Your Love on Me\", \"On and On and On\", \"Super Trouper\", \"Summer Night City\" e \"Gimme! Gimme! Gimme! (A Man After Midnight)\". Nelle versioni cover sia dei singoli che dell'album di Stars On 45, le voci di Agnetha F\u00e4ltskog e Anni-Frid Lyngstad furono interpretate dalla cantante olandese Claudia Hoogendoorn.\nIl duo musicale inglese Erasure ha pubblicato nel 1992 l'EP \"ABBA-esque\", contenente le canzoni \"Lay All Your Love On Me\", \"S.O.S.\", \"Take a Chance on Me\" e \"Voulez-Vous\", e raggiungendo per la prima volta in carriera il n\u00ba1 nella hit parade dei singoli nel Regno Unito, rimanendovi per cinque settimane.\nLa band heavy metal svedese Therion ha eseguito una ben riuscita versione di \"Summer Night City\" in chiave heavy metal con inserti di musica sinfonica e cantanti lirici. Del brano \u00e8 stato tratto anche un videoclip.\nBrani del gruppo sono reperibili in numerosi film e programmi televisivi: la colonna sonora del fortunato film australiano \"Le nozze di Muriel\" (1994) fu impreziosita da parecchi brani degli ABBA: \"Waterloo\", \"Dancing Queen\", \"Mamma Mia\", \"Fernando\" e \"I Do, I Do, I Do, I Do, I Do\" (tanto da indurre a ritenerlo quasi un tributo al gruppo). Anche un altro film australiano del 1994 \"Priscilla, la regina del deserto\" proponeva \"Mamma Mia!\" cantata da due drag queen (elevando gli ABBA allo status di icone gay). Infatti una di loro reca con s\u00e9 una \"certa reliquia\" (delle feci conservate sotto spirito di un membro del gruppo svedese).\nGli ABBA vantano inoltre una folta schiera di \"tribute band\", come i Bj\u00f6rn Again, i quali ebbero tanto successo che nel 2004 erano ben cinque le band \"Bj\u00f6rn Again\" che cantavano in diverse parti del mondo. Quella originale fece tour per oltre quindici anni, superando addirittura gli ABBA originali. Remix techno e house di alcuni successi furono pubblicati nella compilation Abbacadabra, dell'omonima tribute. Fra le band tributo non sono da dimenticare i pi\u00f9 recenti A-Teens, gruppo di adolescenti che alla fine degli anni novanta e l'inizio del 2000 riproposero tutti i pi\u00f9 grandi successi del gruppo svedese. Si trova inoltre il quartetto vocale degli Omelet che dal 1978 al 1982 hanno vantato un periodo di discreto successo, partecipando anche al Festival di Sanremo 1980 e a \"Fantastico Uno\" (Rai 1) come ospiti fissi. Da segnalare inoltre tra le tante \"tribute band\": Abba Girls, Abba Gold, ABBA-Feeling (Ungheria), Abba Revival e la Platinum ABBA, ritenuta dal quotidiano \"London Evening Standard\" \"\u00abmigliore dell'originale\u00bb\", nonch\u00e9 la band svedese \"ABBA the Show\", fondata nel 1996, e le italiane AbbaShow e AKKA.\nDa segnalare altre due ottime cover in chiave heavy metal di \"Gimme, Gimme, Gimme\" e \"Lay Your Love On Me\" rispettivamente del chitarrista svedese Yngwie Malmsteen contenuta nella raccolta \"Best of Yngwie Malmsteen: 1990-1999\" e del cantante Tobias Sammet nel suo progetto Avantasia contenuta nell'album: \"Lost In Space (Part.1)\".\nIl musical creato da Bj\u00f6rn e Benny \"Mamma Mia!\" ebbe una nomination a Broadway per il Tony Award come \"Miglior musical\" nel 2002. Tuttavia, gli autori delle canzoni, Benny e Bj\u00f6rn, non erano capaci di scrivere la musica sulla carta ma soltanto Agnetha ne era capace. Questo cre\u00f2 non pochi problemi in sede di realizzazione del musical; infatti, gli attori e i musicisti furono costretti a ricavare da s\u00e9 gli spartiti delle canzoni che Bj\u00f6rn e Benny facevano ascoltare loro.\nIl film danese \"Le mele di Adamo\" (\"Adams \u00e6bler\") del 2005, diretto da Anders Thomas Jensen, rende costantemente omaggio agli ABBA: il sacerdote protagonista della pellicola inserisce nella propria auto, per ogni viaggio, una musicassetta del gruppo svedese.\nNel 2008 le due sorelle australiane Kylie Minogue e Dannii Minogue hanno inciso una cover del brano \"The Winner Takes It All\" contenuta nella colonna sonora del programma inglese \"The Beautiful People\".\nNel 2011 la band italiana Mastercastle ha inciso la cover del brano \"Lay All You Love on Me\", prodotto dal chitarrista Pier Gonella e dalla cantante Giorgia Gueglio e inserito come bonus track del disco \"Dangerous Diamonds\"."}
{"id": "19470", "revid": "2020134", "url": "https://it.wikipedia.org/wiki?curid=19470", "title": "Codifica di Huffman", "text": "Nella teoria dell'informazione, per codifica di Huffman si intende un algoritmo di codifica dei simboli usato per la compressione di dati, basato sul principio di trovare il sistema ottimale per codificare stringhe basato sulla frequenza relativa di ciascun carattere. Essa \u00e8 stata sviluppata nel 1952 da David A. Huffman, uno studente dottorando presso il MIT, e pubblicata su \"A Method for the Construction of Minimum-Redundancy Codes\" (lett. \"Un metodo per la costruzione di codici a ridondanza minima\").\nLa codifica di Huffman usa un metodo specifico per scegliere la rappresentazione di ciascun simbolo, risultando in un codice senza prefissi (cio\u00e8 in cui nessuna stringa binaria di nessun simbolo \u00e8 il prefisso della stringa binaria di nessun altro simbolo) che esprime il carattere pi\u00f9 frequente nella maniera pi\u00f9 breve possibile. \u00c8 stato dimostrato che la codifica di Huffman \u00e8 il pi\u00f9 efficiente sistema di compressione di questo tipo: nessun'altra mappatura di simboli in stringhe binarie pu\u00f2 produrre un risultato pi\u00f9 breve nel caso in cui le frequenze di simboli effettive corrispondono a quelle usate per creare il codice.\nPer un insieme di simboli la cui cardinalit\u00e0 \u00e8 una potenza di due e con una distribuzione probabilistica uniforme, la codifica di Huffman equivale alla semplice codifica a blocchi binari.\nStoria.\nNel 1951 a David A. Huffman e a un suo collega al corso del MIT di Teoria dell'Informazione venne data la scelta tra una tesi scritta o un esame. Il docente, Robert M. Fano, assegn\u00f2 una tesi sul problema di trovare il codice binario pi\u00f9 efficiente. Huffman, incapace di dimostrare un qualsiasi codice che fosse il pi\u00f9 efficiente, si stava rassegnando all'idea di dover studiare per l'esame, quando gli venne l'idea di usare un albero binario ordinato in base alla frequenza, e cos\u00ec dimostr\u00f2 velocemente che questo metodo era il pi\u00f9 efficiente.\nUn'idea simile era stata usata in precedenza nella Codifica di Shannon-Fano (creata da Claude Shannon, inventore della teoria dell'informazione, e Fano, il docente di Huffman), ma Huffman sistem\u00f2 la sua pi\u00f9 grande lacuna costruendo un albero ascendente anzich\u00e9 uno discendente.\nTecnica base.\nQuesta tecnica funziona creando un albero binario di simboli:\nCaratteristiche principali.\nLe frequenze usate possono essere quelle generiche nel dominio dell'applicazione basate su medie precalcolate, o possono essere le frequenze trovate nel testo che deve essere compresso (questa variante richiede che la tabella di frequenza sia registrata insieme con il testo compresso; vi sono diverse implementazioni che adottano dei trucchi per registrare queste tabelle efficientemente).\nLa codifica di Huffman \u00e8 ottimale quando la probabilit\u00e0 di ciascun simbolo in input \u00e8 una potenza negativa di due. Le codifiche senza prefissi tendono a essere inefficienti sui piccoli alfabeti, quando le probabilit\u00e0 spesso cadono tra potenze di due. L'espansione di simboli adiacenti in \"parole\" prima della codifica di Huffman pu\u00f2 essere di aiuto.\nCasi limite della codifica di Huffman sono collegati alla Sequenza di Fibonacci.\nLa codifica aritmetica produce dei leggeri guadagni su quella di Huffman, ma questi guadagni risultano convenienti solamente se l'algoritmo per la codifica aritmetica \u00e8 ottimale, in quanto una codifica \"banale\" richiede una maggiore complessit\u00e0 computazionale. Questa versione \"na\u00ecf\", \u00e8 per di pi\u00f9 coperta da brevetto IBM nei suoi concetti centrali. Tali brevetti, per\u00f2, non sono validi al di fuori degli USA, almeno fino all'approvazione definitiva dei brevetti software in Europa.\nVariazioni.\nCodifica adattiva di Huffman.\nUna variazione detta \"adattiva\" calcola le frequenze dinamicamente in base alle frequenze effettive pi\u00f9 recenti nella stringa sorgente, in maniera analoga alla famiglia di algoritmi LZ.\nAlgoritmo di Huffman a Template.\nSpesso i pesi usati nelle implementazioni di Huffman rappresentano delle probabilit\u00e0 numeriche, ma l'algoritmo in s\u00e9 non lo richiede: esso richiede solamente una maniera di ordinare i pesi e di sommarli. La codifica di Huffman a \"Template\" permette l'uso di pesi non numerici (costi, frequenze e cos\u00ec via).\nCodifica di Huffman a base n.\nL'algoritmo di Huffman a \"base n\" usa l'alfabeto {0, 1, ..., n-1} per codificare il messaggio e costruire un albero a base n.\nCodifica di Huffman con costi per lettera diseguali.\nNel problema standard della codifica di Huffman, \u00e8 dato un insieme di parole e per ciascuna parola una frequenza positiva. Lo scopo \u00e8 di codificare ogni parola \"p\" con una parola-codice \"c\" in un dato alfabeto.\nLa \"Codifica di Huffman con costi per lettera diseguali\" \u00e8 una generalizzazione in cui le lettere dell'alfabeto di codifica possono avere lunghezze non uniformi. L'obiettivo \u00e8 di minimizzare la media pesata della lunghezza delle parole-codice.\nApplicazioni.\nOggi la codifica di Huffman \u00e8 spesso usata come complemento di altri metodi di compressione: sono esempi\nDeflate (l'algoritmo di PKZIP, e dei successori ZIP e WinRar) e codec multimediali quali JPEG e MP3."}
{"id": "19472", "revid": "599013", "url": "https://it.wikipedia.org/wiki?curid=19472", "title": "Mit", "text": ""}
{"id": "19473", "revid": "125855628", "url": "https://it.wikipedia.org/wiki?curid=19473", "title": "Massachusetts Institute of Technology", "text": "L'Istituto di tecnologia del Massachusetts (in inglese: \"Massachusetts Institute of Technology\", MIT) \u00e8 una delle pi\u00f9 importanti universit\u00e0 di ricerca del mondo con sede a Cambridge, nel Massachusetts (Stati Uniti d'America). \nStoria.\nAperto a Boston nel 1861 dal geologo William Barton Rogers, che ne fu il primo rettore, il Massachusetts Institute of Technology, sorse come istituto dedito alla ricerca applicata all'industria. Negli anni Sessanta vi fu un notevole fermento culturale che port\u00f2 alla nascita e allo sviluppo della cultura hacker.\nStruttura.\nL'istituto \u00e8 organizzato nelle seguenti scuole:\nAl MIT si trovano complessi tecnologici all'avanguardia, tra i quali cinque acceleratori ad alta energia, un reattore nucleare, un laboratorio di intelligenza artificiale, un keyserver OpenPGP, il Center for cancer research, il Computer science and artificial intelligence laboratory, il Center for international studies, il Media laboratory, il Research laboratory of electronics, il Center for cognitive science e l'International financial services research center.\nIl Computer science and artificial intelligence laboratory (CSAIL) deriv\u00f2 dall'unione, avvenuta nel 2003, fra l'Artificial intelligence laboratory e il Laboratory for computer science (ex Project MAC) ed ospita il World Wide Web Consortium.\nCasa editrice.\nLa casa editrice MIT Press pubblica opere di linguistica, architettura, urbanistica e scienze.\nMIT OpenCourseWare.\nIl MIT, partecipando a un progetto denominato OpenCourseWare, ha dato avvio all'iniziativa MIT OpencourseWare, mettendo online un numero considerevole di lezioni filmate (chiamate \"lecture\") che si basano su libri scritti dagli stessi docenti.\nCuriosit\u00e0.\nNegli USA il MIT viene spesso usato in senso metaforico di eccellenza e fin dagli anni cinquanta \u00e8 in voga l'abitudine di giustificare le conoscenze tecnico-scientifiche o l'elevata intelligenza di un personaggio di opere di finzione con una laurea al MIT. \nAd esempio in \"Iron Man\" viene inquadrato diverse volte l'anello di laurea di Tony Stark, il protagonista, e anche Mr. Fantastic \u00e8 laureato al MIT.\nNella serie NCIS l'Agente Speciale Timothy McGee ha conseguito un master in informatica al MIT.\nNella serie televisiva della CWTV \"Supernatural\" uno dei personaggi, Ash, ha studiato al MIT e ha realizzato, grazie alle conoscenze apprese, un PC in grado di seguire gli spostamenti delle presenze paranormali a cui dare la caccia. \nNella serie tv \"The Big Bang Theory\" dove buona parte dei personaggi principali sono raffigurati come estremamente intelligenti, il personaggio Howard Wolowitz ha conseguito una laurea magistrale in ingegneria aerospaziale proprio al MIT. \nNella serie televisiva \"Fringe\", il protagonista maschile Peter Bishop falsifica la laurea in chimica al MIT, nella serie ci\u00f2 gli permise di diventare professore di chimica nello stesso college prima che venisse scoperta la sua frode. \nNella serie televisiva della CWTV Arrow Felicity Smoak, la spalla femminile di Oliver Queen/Arrow, ha frequentato il MIT laureandosi in \"Electrical Engineering &amp; Computer Science\" e conseguendo anche un dottorato in sicurezza cibernetica e informatica.\nTra i film ambientati al MIT negli ultimi decenni i pi\u00f9 noti sono \"Blown Away - Follia esplosiva\", \"Will Hunting - Genio ribelle\", \"A Beautiful Mind\" e \"21\", sebbene il pi\u00f9 delle volte le scene ivi ambientate vengano girate altrove a causa della scarsa propensione delle autorit\u00e0 accademiche a concedere i necessari permessi. Tale ritrosia sembra aver causato la scelta di ambientare la serie tv \"Numb3rs\" al Caltech, malgrado il pilot originario fosse stato girato a Boston e diversi dettagli biografici del protagonista Charlie Eppes siano correlati al MIT.\nNell'universo videoludico di \"Fallout\", il MIT \u00e8 conosciuto come \"Commonwealth Institute of Technology\". Allo scoppio della guerra nucleare, i ricercatori dell'universit\u00e0 si nascosero al di sotto dell'edificio principale e continuarono le loro ricerche senza entrare in contatto con altri sopravvissuti. Infine, dopo molti anni, fecero loro il semplice titolo di \"Istituto\", e vennero conosciuti come un'oscura organizzazione con tecnologia straordinaria e l'abilit\u00e0 di creare androidi. L'Istituto \u00e8 presente come fazione principale in \"Fallout 4\"."}
{"id": "19476", "revid": "127911", "url": "https://it.wikipedia.org/wiki?curid=19476", "title": "Codifica Huffman", "text": ""}
{"id": "19477", "revid": "61051", "url": "https://it.wikipedia.org/wiki?curid=19477", "title": "Einar L\u00f6nnberg", "text": ""}
{"id": "19478", "revid": "767487", "url": "https://it.wikipedia.org/wiki?curid=19478", "title": "Hialmar Rendahl", "text": ""}
{"id": "19481", "revid": "337", "url": "https://it.wikipedia.org/wiki?curid=19481", "title": "Charles de Secondat, Baron de Montesquieu", "text": ""}
{"id": "19482", "revid": "1023546", "url": "https://it.wikipedia.org/wiki?curid=19482", "title": "Letteratura israeliana", "text": "La letteratura israeliana \u00e8 la letteratura scritta nello Stato d'Israele.\nSe la parte preponderante \u00e8 costituita senza dubbio dalla letteratura in ebraico, non si pu\u00f2 trascurare la letteratura scritta in altre lingue: &lt;br&gt;\nsoprattutto in yiddish e in arabo, ma anche in russo e in inglese.\nStoria.\nLetteratura in ebraico.\nLa storia della letteratura israeliana in ebraico \u00e8 particolarmente interessante, e in un certo senso unica al mondo, poich\u00e9 \u00e8 legata alla rinascita della lingua ebraica, che sin dalla prima met\u00e0 del XIX secolo era utilizzata sempre di pi\u00f9, sia per il linguaggio di tutti i giorni, sia per la scrittura della prosa, della poesia e del teatro moderni. E che il lavoro leggendario di Eliezer Ben Yehuda, messo in pratica in parte gi\u00e0 dalla prima Aliyah, ovvero dalle prime emigrazioni degli Ebrei verso la Palestina dal 1881 in poi, riusc\u00ec nell'ardua impresa di resuscitare una lingua, estinta da pi\u00f9 di un millennio e mezzo, come lingua materna di un popolo, e con la quale viene scritta la letteratura corrente di uno Stato.\nUn vero e proprio movimento letterario cominci\u00f2 con la pi\u00f9 numerosa seconda Aliyah, guidato da pionieri della letteratura ebraica come Moshe Smilansky, Yosef Haim Brenner, David Shimoni, Jacob Fichman, e primo fra tutti Shmuel Yosef Agnon, che otterr\u00e0 il premio Nobel per la letteratura nel 1966 con la motivazione: Fino alla prima guerra mondiale la letteratura ebraica fu composta nell'Europa orientale. Dopo la guerra e la rivoluzione russa molti scrittori ebrei emigrarono in Palestina; quindi in quell'epoca la letteratura era in sostanza la continuazione della tradizione europea. Nel 1921, 70 scrittori s'incontrarono a Tel Aviv e fondarono l'\"Associazione degli scrittori ebrei\". Nello stesso periodo videro la luce i primi periodici letterari in ebraico: \"Ha-Adamah\" (La terra), sotto la direzione di Brenner, e \"Ma'abarot\" (I transiti), diretto da Fichman. Durante gli anni '20 e '30 del '900 l'attivit\u00e0 letteraria in ebraico si spost\u00f2 decisamente in Palestina. Molti pionieri di questa letteratura erano sionisti, per cui prima o poi si stabilirono nella \"Terra promessa\". Tutte le pi\u00f9 grandi figure della prima parte del secolo, come Ahad Ha'am, Saul Cernichovskij, e ancora di pi\u00f9 Haim Nachman Bialik, considerato il \"poeta nazionale israeliano\", trascorsero gli ultimi anni a Tel-Aviv; e nonostante non fosse questo il loro periodo di massima creativit\u00e0, esercitarono una notevole influenza sugli scrittori pi\u00f9 giovani. \nTra i primi scrittori in ebraico moderno era presente un piccolo gruppo di autori nati in Palestina. Tra questi Yitzhaq Sami e Yehuda Burla, ebrei sefarditi le cui famiglie emigrarono in Palestina rispettivamente nel XIX e nel XVIII secolo. L'opera di questo gruppo s'impone per la sua autentica raffigurazione della popolazione araba di religione ebraica della Palestina, narrata dal punto di vista privilegiato di scrittori cresciuti nell'ambiente.\nGli scrittori pi\u00f9 importanti della prima generazione, Agnon e Haim Hazaz, erano profondamente radicati nell'ambiente europeo d'origine. Servirono da tramite fra gli scrittori classici degli inizi recupero della lingua ebraica e gli scrittori radicati in Palestina delle generazioni successive.\nPer questi ultimi il centro dell'attivit\u00e0 non fu altro che la Palestina, anche quando scrivevano di altre parti del mondo. Il loro contesto fu l'epoca della Aliyah e, spesso, la vita nei kibbutz. Tra i nomi notevoli abbiamo i poeti Yehuda Amichai, Natan Zach e Meir Wieseltier; poi Uri Zvi Greenberg, Yigal Mossinson, Avraham Shlonsky e Aharon Appelfeld, che trovarono in Palestina la soluzione allo sradicamento della diaspora ebraica.\nLa terza generazione degli scrittori emerse verso l'epoca della guerra d'indipendenza israeliana. Le figure principali (S. Yizhar, Moshe Shamir, Hanoch Bartov, Haim Gouri, Benjamin Tammuz, Aharon Megged) furono tutti \"sabra\" (nativi) o immigrati in tenera et\u00e0. A questo punto si fecero sentire forti influenze dall'estero, specialmente dall'Occidente. Un gruppo chiamato \"Cananiti\" cerc\u00f2 perfino di negare la relazione tra gli Israeliani e gli Ebrei che vivevano all'estero. Ma dopo il 1948 sentimenti di vuotezza e di ricerca di nuovi valori spinsero invece all'esplorazione del passato ebraico.\nLa successiva generazione degli anni '60 del '900 (Abraham Yehoshua, Amos Oz, Natan Yonatan, Yoram Kaniuk, Yaakov Shabtai, e l'autore e traduttore dal francese Yehoshua Kenaz) ha cercato di porre la cultura israeliana all'interno di un contesto mondiale; e pone l'accento non tanto sugli aspetti unici della vita ebraica e Israele, quanto sull'universale. Questa scuola di scrittori speso s'identifica con la letteratura di protesta di altri Paesi.\nLa generazione pi\u00f9 recente, per lo meno degli scrittori il cui valore \u00e8 universalmente riconosciuto, nata negli anni '60 e '70 e che ha iniziato l'attivit\u00e0 negli anni '80 e '90, ha esaminato la questione di base dell'esistenza ebraico-israeliana, esponendo le questioni collettive nei caratteri e nei destini individuali. L'autore pi\u00f9 popolare di questa generazione \u00e8 probabilmente David Grossman.\nLa \"Settimana del Libro Ebraico\".\nLa \"Settimana del Libro Ebraico\" \u00e8 una fiera della letteratura ebraica che si svolge annualmente a Gerusalemme; normalmente per una settimana, ma negli ultimi anni \u00e8 stata prorogata a dieci giorni.\nL'attuale fiera \u00e8 il risultato del ripristino e del proseguimento di una fiera precedente della durata di un solo giorno, svoltasi lungo il \"Boulevard Rotschild\" di Tel Aviv nel 1926; organizzata da Bracha Peli, fondatore della casa editrice \"Masada Press\", per la promozione delle vendite librarie.\nDurante questa \"settimana\" si tengono fiere del libro all'aperto in tutto lo Stato d'Israele, e le case editrici vendono i loro libri a prezzi scontati; le librerie in questo periodo offrono sconti che possono durare fino a un mese.\nVengono organizzati vari eventi letterari; ad es. conferenze, incontri con gli autori e letture pubbliche. Viene svolta la cerimonia di assegnazione del \"Premio Sapir\", il principale premio letterario d'Israele. E i mezzi di comunicazione dedicano un maggiore interesse alla letteratura.\nFanno parte dei luoghi designati per la fiera a Gerusalemme: il Museo d'Israele, il \"Parco della campana della libert\u00e0\", la \"Piazza Safra\" e la vecchia stazione ferroviaria. La sede della fiera a Tel Aviv \u00e8 la \"Piazza Rabin\".\nLa letteratura israeliana e l'Italia.\nMolti scrittori israeliani hanno ricevuto importanti premi letterari in Italia. I nomi citati in questo paragrafo sono soltanto pochi esempi. Del resto un elenco completo sarebbe sproporzionato rispetto allo spazio generale della voce. \u00c8 preferibile rintracciare le varie premiazioni all'interno delle voci dei singoli autori. \nLo scrittore israeliano pi\u00f9 significativo per l'Italia \u00e8 Alon Altaras, che oltre a libri scritti di suo pugno, pubblicati in Italia per la maggior parte da Voland, ha tradotto in ebraico molti autori italiani tra i quali Pier Paolo Pasolini, Tommaso Landolfi, Natalia Ginzburg e Antonio Tabucchi. Questo suo notevole contributo alla diffusione della letteratura italiana \u00e8 stato riconosciuto dal Ministero dei beni culturali italiano, che gli ha assegnato il Premio nazionale per la traduzione nel 2003.\nImportante anche il versatile Ariel Rathaus. Poeta in ebraico, docente universitario di letteratura italiana, autore di studi sulla poesia ebraica e traduttore di poesia dall'ebraico all'italiano; ha curato una nuova versione ebraica del \"Decameron\" di Giovanni Boccaccio, e ha tradotto in ebraico \"La Scienza Nuova\" di Giambattista Vico con cui ha ottenuto il Premio Flaiano per l'Italianistica nel 2006.\nL'eccellente poeta Natan Zach, oltre ad aver ottenuto molti premi in Israele e all'estero, ha ottenuto in Italia il Premio Feronia-Citt\u00e0 di Fiano nel 1994, il Premio Letterario Camaiore nel 2000 per la sua raccolta di poesie dal titolo \"Sfavorevole agli addii\", il Premio dell'Unione dei lettori italiani nel 2001, il titolo di Ambasciatore culturale di Roma nel mondo nel 2002, e la nomina a Cavaliere da parte del Governo italiano nel 2007.\nTra i molti traduttori e traduttrici dall'ebraico all'italiano, la principale \u00e8 la scrittrice torinese Elena Loewenthal. Ha ottenuto un Premio nazionale per la traduzione, da parte del Ministero dei beni culturali, nel 1999.\nLa casa editrice Giuntina, fondata a Firenze nel 1980 da Daniel Vogelmann, figlio di un reduce di Auschwitz, \u00e8 specializzata sull'ebraismo e pubblica moltissimi titoli di letteratura israeliana.\nAltre case editrici specializzate degne di nota sono \"Salomone Belforte\" di Livorno, attiva dal 1805; e \"Tipheret\" di Acireale.\nIl musicista ebreo-italiano Piero Nissim con il gruppo \"Musicapoesia\", in occasione del Giorno della Memoria 2011, ha tenuto un concerto di canzoni da lui musicate su testi di poeti ebrei italiani e stranieri antichi e moderni, intitolato \"Bialik e gli altri. La poesia ebraica come testimone\". Dal concerto \u00e8 stato ricavato un CD omonimo.\nLa \"Festa del Libro Ebraico in Italia\" di Ferrara.\nUna Festa del Libro Ebraico in Italia viene svolta ogni anno a Ferrara, citt\u00e0 sede tra l'altro del museo nazionale ebraico MEIS. Si occupa non solo delle traduzioni in italiano della letteratura in ebraico, ma di tutta la letteratura di espressione ebraica. \nLa prossima edizione, la XII, avr\u00e0 luogo dal 23 al 26 settembre 2012 presso il MEIS. Avr\u00e0 come tema la \"Casa\". Verr\u00e0 conclusa dallo scrittore israeliano Eshkol Nevo, dal cui libro \"Tre piani\" il regista Nanni Moretti ha tratto il suo ultimo film presentato al Festival di Cannes; e dallo scrittore Premio Strega Alessandro Piperno. La moderatrice dell'incontro sar\u00e0 la scrittrice e traduttrice Elena Loewenthal.\nLetteratura in yiddish.\nPrima della seconda guerra mondiale i centri principali dell'attivit\u00e0 letteraria in yiddish erano Varsavia, Mosca e New York. In Palestina sussisteva ancora una certa ostilit\u00e0 verso l'impiego dello yiddish, visto come una minaccia per la rinascita dell'ebraico. Ma dopo la guerra tutto cambi\u00f2 in fretta. In Europa le comunit\u00e0 di lingua yiddish furono sterminate da Hitler e Stalin, e la comunit\u00e0 di New York cominci\u00f2 a perdere importanza. L'immigrazione port\u00f2 in Israele molti tra i principali scrittori yiddish. Di conseguenza l'avversione verso i parlanti yiddish termin\u00f2; da un lato perch\u00e9 essi vennero visti come fratelli scampati allo sterminio, e dall'altro lato perch\u00e9 l'uso pratico dell'ebraico era ormai consolidato.\nL'evoluzione della letteratura yiddish in Israele pu\u00f2 essere suddivisa secondo le generazioni degli scrittori, similmente alla letteratura in ebraico: \nIl contenuto della letteratura yiddish scritta in Israele tratta soprattutto le vicende relative all'Olocausto europeo, il cui principale narratore \u00e8 Ka-Tzetnik, e della vita tra i nuovi immigrati. Gli autori sono organizzati in un'\"Associazione degli autori yiddish\".\nLetteratura in arabo.\nL'esponente pi\u00f9 conosciuto in Europa della letteratura araba in Israele \u00e8 stato Emile Habibi. Cittadino arabo d'Israele dal 1948, ottenne il Premio Israele per la letteratura in arabo nel 1992. Fond\u00f2 il \"Partito Comunista Israeliano\", ed il giornale \"Al-Ittih\u0101d\" (L'unione), il pi\u00f9 diffuso quotidiano d'Israele in lingua araba, pubblicato ad Haifa e di tendenza comunista, che egli diresse dal 1948 al 1990. Fu eletto parlamentare alla Knesset. L'opera di Habibi, per quanto spesso critica verso la societ\u00e0 israeliana, nondimeno costituisce parte integrante della cultura dello Stato d'Israele.\nUn valido scrittore arabo-israeliano di oggi \u00e8 Ala Hlehel. Tra le scrittrici, Adania Shibli, Suheir Abu Oksa Daoud e Raja' Bakriyyah.\nLa 'Terza Via' degli Scrittori Ebrei Iracheni.\nTuttavia un importante gruppo di scrittori ebrei di origine irachena ha costituito un precedente e forse preparato il terreno a scrittori come Emile Habibi ed i suoi successori. Si tratta del gruppo composto da coloro che lavoravano in arabo gi\u00e0 prima dell'emigrazione forzata dall'Iraq in Israele del 50-51. Tra i pi\u00f9 importanti, e operanti in Israele, ricordiamo qui Sami Michael, Shimon Ballas (recentemente scomparso), Samir Naqqash e Isaac Bar-Moshe. Mentre i primi due passarono all'ebraico, Samir Naqqash non lo fece mai nel corso di tutta la sua carriera, come pure Bar-Moshe che lavor\u00f2 prevalentemente in arabo. Nel novero di questi autori si aggiungono figure importanti di studiosi di letteratura araba e profondi conoscitori della cultura ebraica che si svilupp\u00f2 nei paesi arabi fino agli esiti politici che a partire dal 1948 implicarono la cancellazione dei diritti di cittadinanza agli Ebrei e la tendenza fortemente monolinguistica dell'establishment culturale ufficiale in Israele. Tra questi Shmuel Moreh, Sassoon Somekh (recentemente scomparsi) e Reuven Snir (n. 1953). Tutti questi autori e studiosi sono particolarmente importanti in sede critica e teorica poich\u00e9 la loro visione, pur individuale e diversamente orientata, non pu\u00f2 coincidere n\u00e9 con la narrazione storica nazionale israeliana, n\u00e9 con le istanze del nazionalismo arabo o della memoria di resistenza e lotta dei palestinesi. Attualmente questa terza via letteraria e critica \u00e8 praticata in Israele da Almog Behar, appartenente alla seconda generazione degli scrittori che mantengono un ponte ideale e storico con l'Iraq, la cultura orientale e la lingua araba pur scrivendo principalmente in ebraico. \nPubblicazione dei libri in Israele.\nPer legge la Biblioteca nazionale di Israele dell'Universit\u00e0 Ebraica di Gerusalemme riceve due copie di ogni libro pubblicato in Israele. Come esempio, nel 2004 ha comunicato di aver ricevuto 6.436 libri nuovi. Per la maggior parte erano scritti in ebraico, e la maggior parte di questi consisteva in titoli scritti originalmente in ebraico. Quasi l'8% di questi erano libri per bambini, e un altro 4% libri di testo. A seconda del tipo di editore, i libri erano per il 55% commerciali, il 14% autopubblicati, il 10% governativi, il 7% d'istruzione, e il 14% pubblicato da altri tipi di organizzazioni."}
{"id": "19483", "revid": "1543377", "url": "https://it.wikipedia.org/wiki?curid=19483", "title": "Abraham Yehoshua", "text": "Biografia.\nNato a Gerusalemme nel 1936 in una famiglia d'origine sefardita, vive ad Haifa nella cui universit\u00e0 insegna Letteratura comparata e Letteratura ebraica. Suo padre, Yaakov Yehoshua, era uno storico, specializzato nella storia di Gerusalemme; sua madre, Malka Rosilio, era giunta dal Marocco nel 1932. Dopo aver servito nell'esercito dal 1954 al 1957, Yehoshua ha studiato alla scuola \"Tikhonaim\"e si \u00e8 laureato in Letteratura ebraica e Filosofia all'Universit\u00e0 Ebraica di Gerusalemme. Ha avuto incarichi come professore esterno nelle Universit\u00e0 Harvard, di Chicago e di Princeton. Nel 2003 gli viene conferito il Premio Letterario Internazionale Giuseppe Tomasi di Lampedusa per \"La sposa liberata.\"\nHa vissuto a Parigi per quattro anni, dal 1963 al 1967 e l\u00ec ha insegnato. A Parigi ha ricoperto anche l'incarico di Segretario Generale dell'Unione Mondiale degli Studenti Ebrei. Inizialmente autore di racconti e opere teatrali, ha conosciuto il successo coi suoi romanzi ed attualmente \u00e8 lo scrittore israeliano pi\u00f9 noto. Cominci\u00f2 a pubblicare le sue prime opere subito dopo aver concluso il servizio di leva militare, e venne poi consacrato a essere punta di diamante del Nuovo Movimento degli scrittori israeliani (in inglese \"Israeli New Wave\"). Le sue opere sono state tradotte in ventidue lingue. In Italia \u00e8 stato scoperto dalla Casa editrice Giuntina per poi essere pubblicato da Einaudi.\nYehoshua \u00e8 sposato con Rivka, psicanalista specializzata in psicologia clinica, morta nel 2016 . La coppia ha una figlia, due figli e sei nipoti.\nUno sguardo sulle opere.\nAppena terminato il servizio militare, Yehoshua ha iniziato a pubblicare opere di narrativa. Il suo primo libro, una raccolta di racconti, \"Mot Hazaken\" (La morte del vecchio), usc\u00ec nel 1962. Come figura di spicco nella \"New Wave\" degli scrittori israeliani, contribu\u00ec a spostare l'attenzione sull'individuo e sui rapporti interpersonali piuttosto che sui gruppi e sulle collettivit\u00e0.\nAl centro del pensiero e dell'opera di Yehoshua si trova la questione del rapporto tra popoli diversi, che hanno religioni e culture differenti. I suoi personaggi sperimentano in forme a volte drammatiche, spesso tormentate, la difficolt\u00e0 di costruire relazioni umane autentiche che non si lascino incasellare nel pregiudizio o nell'intolleranza. Questo tema, di evidente attualit\u00e0, trova anche una proiezione storica: in \"Viaggio alla fine del millennio\" si incontra un modo di costruire le relazioni tra Ebrei, Arabi, Europei diverso e pi\u00f9 aperto di quanto accada nel presente. Nel \"Signor Mani\" sono pi\u00f9 d'uno i contesti storici rappresentati, con sfaccettature varie e sorprendenti.\nUn altro tema costante nei suoi libri \u00e8 l'analisi dei rapporti familiari. I personaggi sono inseriti in una rete di relazioni di parentela, in cui si incontrano le diverse generazioni e vengono esplorati i rapporti tra padre e figlio, tra nonno e nipote, e soprattutto tra marito e moglie. Spesso queste relazioni sono rese difficili dalla lontananza, o dalla incomprensione, o da un \"non detto\" che addolora e induce all'autocritica il personaggio principale (che spesso \u00e8 un uomo di mezza et\u00e0: forse un tratto autobiografico). L'amore coniugale \u00e8 oggetto di particolare analisi, in quanto non fondato su un legame di sangue e perci\u00f2 tale da dover essere continuamente rimesso in gioco, giorno per giorno, nelle situazioni pi\u00f9 diverse. Yehoshua ritiene infatti che il rapporto di coppia sia il legame pi\u00f9 difficile da \"tenere in piedi\" e perci\u00f2 quello che va pi\u00f9 approfondito. Nel rappresentare situazioni a volte anche potenzialmente scabrose, la parola di Yehoshua \u00e8 tuttavia semplice, comprensiva, priva di morbosit\u00e0.\nNon a caso Yehoshua viene spesso definito il simbolo della \"complessit\u00e0 ebraica\": sentimenti amorosi, religione e fede, ideologia politica e routine quotidiana costituiscono un \"unicum\" nei suoi scritti e tutto ci\u00f2 si trova sempre ben contestualizzato nella dimensione storica dello Stato d'Israele e nel mondo ebraico.\nLo stile di questo scrittore non si lascia definire in modo univoco; al contrario, da un romanzo all'altro Yehoshua adotta modalit\u00e0 narrative diverse. Dal racconto ininterrotto in terza persona, senza dialogo, al dialogo \"con una voce sottintesa\"; dall'identificazione dei diversi capitoli con i punti di vista di altrettanti personaggi, alla narrazione in prima persona, fino alla costruzione bipartita, a \"duetto\", come recita il sottotitolo del romanzo \"Fuoco amico\", lo scrittore opera una notevole variet\u00e0 di scelte stilistiche. Non viene meno tuttavia la coerenza di un linguaggio curato, ricco, capace di dar vita a descrizioni di alta espressivit\u00e0 o ad approfondimenti psicologici molto intensi.\nIn un colloquio con Wlodek Goldkorn, racconta che sta lavorando ad un nuovo romanzo dove si narra dell'essere nonni e dell'incertezza della memoria. \nNote.\n 2 https://www.youtube.com/watch?v=oXGWBsdtvk0"}
{"id": "19486", "revid": "919135", "url": "https://it.wikipedia.org/wiki?curid=19486", "title": "92 (numero)", "text": "Novantadue (92) \u00e8 il numero naturale dopo il 91 e prima del 93."}
{"id": "19487", "revid": "656701", "url": "https://it.wikipedia.org/wiki?curid=19487", "title": "93 (numero)", "text": "Novantatr\u00e9 (93) \u00e8 il numero naturale dopo il 92 e prima del 94."}
{"id": "19488", "revid": "656701", "url": "https://it.wikipedia.org/wiki?curid=19488", "title": "94 (numero)", "text": "Novantaquattro (94) \u00e8 il numero naturale dopo il 93 e prima del 95."}
{"id": "19489", "revid": "125607744", "url": "https://it.wikipedia.org/wiki?curid=19489", "title": "Sovrani di Polonia", "text": "La Polonia fu retta da Duchi nei periodi (ca. 962-1025, 1031-1076, 1079-1138), da Granduchi (1138-1295, 1296-1300, 1306-1320) e da Re (1025-1031, 1076-1079, 1295-1296, 1300-1305, 1320-1795).\nLe dinastie pi\u00f9 importanti sono quella dei Piast (ca. 962-1370) e degli Jagelloni (1386-1572): i monarchi precedenti e successivi reggevano spesso anche le terre confinanti, o erano stati innalzati al trono da dinastie straniere. Il regno polacco \u00e8 terminato in coincidenza con la terza spartizione nel 1795. L'indipendenza della nazione fu restaurata su basi repubblicane nel 1918.\nSovrani del territorio polacco dopo la terza spartizione.\nCon la terza spartizione del 1795 la Polonia cess\u00f2 di esistere come nazione. Stanislao II Augusto Poniatowski and\u00f2 in esilio a San Pietroburgo, mentre il territorio polacco fu diviso e spartito tra Austria, Prussia e Russia.\nGli zar russi mantennero, tra i loro vari titoli, quello di re di Polonia, ma la nazione polacca rivedr\u00e0 riconosciuta la sua piena indipendenza solo nel 1918, al termine della Prima guerra mondiale, con la Seconda Repubblica di Polonia.\nPer i sovrani del territorio polacco dopo la terza spartizione si veda Sovrani del territorio polacco dopo la terza spartizione.\nPer le consorti dei sovrani di Polonia si veda invece Consorti dei sovrani di Polonia.\nPer le consorti dei sovrani del territorio polacco dopo la terza spartizione si veda Consorti dei sovrani del territorio polacco dopo la terza spartizione."}
{"id": "19490", "revid": "656701", "url": "https://it.wikipedia.org/wiki?curid=19490", "title": "95 (numero)", "text": "Novantacinque (95) \u00e8 il numero naturale dopo il 94 e prima del 96.\nReligione.\nLe 95 tesi, fu un elenco di tesi che il frate agostiniano Martin Lutero propose alla pubblica discussione il 31 ottobre 1517."}
{"id": "19491", "revid": "656701", "url": "https://it.wikipedia.org/wiki?curid=19491", "title": "96 (numero)", "text": "Novantasei (96) \u00e8 il numero naturale dopo il 95 e prima del 97."}
{"id": "19494", "revid": "1824", "url": "https://it.wikipedia.org/wiki?curid=19494", "title": "MyIE2", "text": ""}
{"id": "19495", "revid": "37401", "url": "https://it.wikipedia.org/wiki?curid=19495", "title": "Teoria della computazione", "text": "La teoria della computazione \u00e8 quella branca della matematica che si preoccupa di definire quali propriet\u00e0 possiede uno specifico linguaggio formale. Le principali propriet\u00e0 ricercate da un linguaggio formale sono:\nNon tutte le propriet\u00e0 sono necessarie: spesso i linguaggi formali hanno solo la prima e la seconda propriet\u00e0. In alcune applicazioni ci si accontenta di avere anche solo la prima propriet\u00e0 che chiaramente \u00e8 irrinunciabile: senza la prima propriet\u00e0 si potrebbero avere enunciati chiaramente falsi ma che vengono dichiarati veri dal linguaggio formale, generando contraddizioni.\nNel caso si abbiano tutte le tre propriet\u00e0 \u00e8 conveniente cercare di definire la complessit\u00e0 degli algoritmi definiti del linguaggio formale. La complessit\u00e0 \u00e8 una funzione che stima il numero di passi necessari ad eseguire uno specifico algoritmo."}
{"id": "19501", "revid": "80598", "url": "https://it.wikipedia.org/wiki?curid=19501", "title": "Quartetto Egie", "text": ""}
{"id": "19503", "revid": "125859666", "url": "https://it.wikipedia.org/wiki?curid=19503", "title": "Quartetto Cetra", "text": "Il Quartetto Cetra, spesso indicato brevemente come I Cetra, fu un gruppo vocale italiano attivo dal 1941 al 1988.\nLa sua formazione pi\u00f9 nota e longeva, attiva dal 1947 fino allo scioglimento, consisteva in Felice Chiusano (1922-1990), Giovanni \"Tata\" Giacobetti (1922-1988), Lucia Mannucci (1920-2012) e Virgilio Savona (1919-2009), marito della Mannucci.\nCaratterizzato dalle notevoli capacit\u00e0 vocali dei suoi componenti, evidenti nelle armonizzazioni delle canzoni, e da testi spesso umoristici ma sempre di buon gusto, sono considerati anticipatori in Italia di mode e generi musicali come per esempio il rock and roll: gi\u00e0 nel 1956 i Cetra incisero una versione italiana di \"Rock Around the Clock\" di Bill Haley, \"L'orologio matto\".\nCon programmi come \"Biblioteca di Studio Uno\" (con le celebri parodie letterarie e canzonettistiche) e \"Non cantare, spara\", sono anche entrati nella storia della televisione italiana.\nIn ragione della loro vasta produzione musicale, dell'influenza sul panorama culturale italiano e anche della diversificazione degli interessi dei suoi componenti (Savona fu anche ricercatore etnomusicale e produsse canzoni popolari, di protesta e di denuncia sociale, spesso con la collaborazione della moglie Lucia Mannucci), sono stati stimati anche da artisti la cui produzione \u00e8 di genere completamente diverso dal loro, come Eros Ramazzotti, Angelo Branduardi, Francesco Guccini (che li paragona ai Beatles) e Fiorella Mannoia.\nStoria.\nGli inizi: dal \"Quartetto Egie\" al \"Quartetto Cetra\".\nNel 1940, a Roma, Enrico De Angelis, Giovanni Giacobetti detto \"Tata\", Iacopo Jacomelli e Enrico Gentile fondarono un quartetto vocale maschile, che prese il nome di Quartetto Egie, dalle quattro iniziali dei nomi dei componenti, sulla scia della tradizione americana dei \"barbershop quartet\" e dei Mills Brothers.\nIl Quartetto Egie debutt\u00f2 il 27 maggio 1940 al Teatro Valle di Roma, eseguendo la canzone \"Bambina dall'abito blu\".\nAlcuni mesi dopo, nel 1941, Jacomelli lasci\u00f2 il gruppo e fu rimpiazzato da Antonio Virgilio Savona, un pianista che gi\u00e0 da qualche tempo curava gli arrangiamenti del gruppo; in seguito alla sostituzione il gruppo rimase momentaneamente senza nome e poi, nello stesso anno, fu scritturato dall'EIAR e assunse il nome definitivo di Quartetto Cetra.\nIl nuovo nome fu tratto non dalla casa discografica per cui il gruppo inizi\u00f2 a incidere i primi 78 giri, la Cetra, ma dallo strumento musicale caratterizzato appunto da quattro corde, quattro come i componenti del gruppo.\nIl debutto negli anni quaranta.\nIl Quartetto Cetra debutt\u00f2 nel 1941 alla radio nella rivista \"Riepilogando\", dove, oltre a esibirsi \"in proprio\", accompagnava i cantanti pi\u00f9 noti; pratica che svolgeva ogni sera nei principali caff\u00e8-concerto di Roma, tra cui il \"Camilloni\" di Piazza Esedra, dove si esibiva l'Orchestra del maestro Antonio Guarnieri (padre dell'attrice Anna Maria Guarnieri e del direttore d'orchestra Ferdinando Guarnieri) e la cantante fiumana e doppiatrice di Marlene Dietrich Olga Stancich.\nIl Quartetto Cetra subentr\u00f2 in sostituzione al Quartetto Vocale Maschile della Cetra (etichetta discografica torinese di propriet\u00e0 dell'EIAR).\nIl primo disco a 78 giri pubblicato fu, il 7 novembre dello stesso anno, \"L'arca di No\u00e8/Il visconte di Castelfombrone\", con ancora Enrico Gentile nella formazione.\nNel 1942 Felice Chiusano, cantante dell'EIAR, subentr\u00f2 a Enrico Gentile, partito per il servizio militare; nello stesso anno si trasferirono a Torino, dove lavorarono con il maestro Carlo Prato, con Pippo Barzizza e con Alberto Rabagliati e dove si esibirono al Teatro Carignano con l'orchestra del maestro Cinico Angelini.\nAlla fine del 1942 Enrico De Angelis, Felice Chiusano e Virgilio Savona ricevettero a loro volta la chiamata per il servizio militare, ma continuarono occasionalmente a esibirsi.\nL'8 settembre del 1943 ebbe luogo la prima esibizione di Lucia Mannucci, allora cantante solista in ascesa, insieme al Quartetto Cetra: eseguirono insieme la canzone \"Dove siete stata nella notte del 3 giugno?\".\nSempre nello stesso anno, il 14 luglio con un'insolita formazione, per l'assenza di De Angelis sostituito dal noto sceneggiatore Agenore Incrocci, il gruppo partecip\u00f2 allo spettacolo \"Ritmi e canzoni\" al Teatro Nuovo milanese, attirandosi le ire dei cronisti de \"Il Popolo d'Italia\" per l'apertura alla musica d'oltreoceano.\nNel 1945 il quartetto incise il brano \"Pietro Wughi il ciabattino\", primo esempio di boogie-woogie italiano; nello stesso anno incisero due 78 giri con Natalino Otto, accompagnandolo come coristi insieme a Lucia Mannucci, usando la denominazione \"i 5 Shoe Shine\".\nNel dopoguerra, e precisamente nel 1947, dopo una breve e felice esperienza come gruppo strumentale composto da Gorni Kramer alla fisarmonica, William Righi al clarinetto e al sax, Franco Cerri alla chitarra, Savona al pianoforte, Giacobetti al contrabbasso e Chiusano alla batteria, Enrico De Angelis lasci\u00f2 definitivamente il gruppo per ragioni personali e fu rimpiazzato da Lucia Mannucci, prima fidanzata e poi moglie di Virgilio Savona; cos\u00ec il Quartetto Cetra raggiunse la sua formazione definitiva, che fu mantenuta per tutto il resto della lunghissima carriera artistica del gruppo.\nPassati alla Decca, incisero altri 78 giri per poi ritornare, nel 1949, alla Cetra: due canzoni del periodo Decca, \"Shanghai Lil\" e \"Oggi ho visto un leon\", vennero reincise per l'etichetta torinese con un nuovo arrangiamento, curato da Pippo Barzizza, diventando due tra le loro canzoni pi\u00f9 note.\nI successi degli anni cinquanta.\nNel 1949 il Quartetto incise quella che divenne la sua canzone pi\u00f9 nota, diventata negli anni un classico anche della musica per bambini: \"Nella vecchia fattoria\", adattamento italiano della canzone popolare americana \"Old McDonald Had a Farm\", conosciuta dai Cetra nella versione di Nat King Cole; rispetto all'originale, alzarono ogni strofa di un semitono rispetto alla precedente, vi aggiunsero un inciso e scrissero un nuovo testo in italiano (che non \u00e8 una traduzione letterale dell'originale).\nL'anno successivo ottennero nuovamente successo con \"Dimmi un po' Sinatra\", scritta da Giacobetti su musica di Armando Trovajoli.\nParteciparono poi al Festival di Sanremo 1954 presentando le canzoni \"Arriva il direttore\", \"Canzoni alla sbarra\", \"Cirillino-Ci\", \"Piripicchio e Piripicchia\", \"Un diario\" ed \"Aveva un bavero\", che riscosse il successo maggiore e si classific\u00f2 al sesto posto nella graduatoria finale.\nSempre nel 1954 presentarono \"Troppi affari, cavaliere!\", reincisa nel 2004 dalla Piccola Orchestra Avion Travel; due anni dopo portarono al successo una parodia del brano \"Musetto\" di Domenico Modugno.\nNel 1955 vinsero il Festival internazionale della canzone di Venezia, insieme con Carla Boni e il marito Gino Latilla, con la canzone \"Vecchia Europa\".\nAltri successi del decennio furono \"Concertino\" e \"Passa la prima Milano-Sanremo\" (con musiche di Gorni Kramer), \"Un disco dei Platters\" e \"Che centrattacco!\" (scritte da Savona e Giacobetti).\nNel 1957 registrarono la versione italiana di \"Rock Around the Clock\" di Bill Haley, intitolata \"L'orologio matto\", rivelandosi tra i primi in Italia a promuovere il \"rock and roll\".\nI successi degli anni sessanta.\nDopo quasi vent'anni di incisioni per la Cetra, nel 1959 passarono a una casa discografica appena nata, la Dischi Ricordi, riproponendo oltre a nuovi brani, anche reincisioni di vecchi successi.\n\"I ricordi della sera\", sigla di Studio Uno nel 1961, riport\u00f2 il Quartetto in classifica; successivamente venne anche incisa da Mina.\nNel 1961 parteciparono al Giugno della Canzone Napoletana.\nNel 1962, passati alla Polydor, ottennero un buon riscontro con \"Ciabattino twist\", interpretando un brano nello stile del ballo di moda di quell'anno, e l'anno successivo con \"Per\u00f2 mi vuole bene\", pubblicato come lato B.\nNel 1964 \"Vieni vicino...dammi la mano\", sigla di \"Biblioteca di Studio Uno\", divent\u00f2 uno dei loro brani pi\u00f9 noti; sul lato B del 45 giri inserirono una loro versione di \"Sole, pizza e amore\", canzone che Giacobetti e Savona avevano scritto per il Festival di Sanremo 1964 e che era stata presentata da Aurelio Fierro insieme alla cantante brasiliana Marina Moran.\nNello stesso anno parteciparono a Un disco per l'estate 1965 con \"Se fossi Giulio Verne\", che per\u00f2 venne eliminata.\nSuccessivamente passarono alla CBS, ed ebbero successo con \"Juanita Banana\", \"cover\" dell'omonima canzone dei Peels incisa anche da Henri Salvador, \"Non cantare, spara\" e \"Cinderella Rockefella\", \"cover\" dell'omonimo brano del duo israeliano Esther &amp; Abi Ofarim.\nSempre per la stessa etichetta incisero nel 1967 \"Tre minuti\", versione in italiano di \"The 59th Street Bridge Song (Feelin' Groovy)\" di Simon &amp; Garfunkel.\nI successi degli anni settanta.\nNel 1971 condussero il programma \"Stasera s\u00ec\", con la direzione musicale di Mario Bertolazzi, programma a cui \u00e8 legato un episodio spiacevole di minacce al gruppo: nel corso della puntata del 7 novembre il Quartetto aveva presentato \"Angela\", canzone dedicata ad Angela Davis, e il giorno dopo Felice Chiusano ricevette da uno sconosciuto un messaggio: \"Dica al suo collega Savona di non fare il gradasso sul palcoscenico e di lasciar perdere la politica, di cantare \"Nella vecchia fattoria\" e di smetterla di sfruculiare con Angela Davis e tutto il resto... queste sono cose delicate, mi sono spiegato?\".\nChiusano raccont\u00f2 l'episodio a Savona, che ne trasse ispirazione per comporre la canzone \"Sono cose delicate\", incisa in proprio assieme ad altre canzoni di contenuto pi\u00f9 \"impegnato\" che proprio in quegli anni andava realizzando parallelamente all'attivit\u00e0 con il Quartetto (sua l'idea contestuale della collana discografica I Dischi dello Zodiaco). Nel 1974 per la Rai condussero \"Il mangianote\", cantandone le rispettive sigle d'apertura e chiusura \"Il mangianote\" e \"Un brivido di musica\".\nAnche a causa di questo episodio, ridussero la collaborazione con la Rai e dopo il 1975 la interruppero passando alla TV Svizzera, per cui realizzarono i programmi \"Giochiamo ai quattro cantori\" (1976) e \"Ri...Giochiamo ai quattro cantori\" (1977), entrambi su testi di Dino Verde e con la regia di Mascia Cantoni: all'interno di queste trasmissioni i Cetra girarono 12 parodie di alcune opere liriche, riprendendo l'idea alla base di \"Biblioteca di Studio Uno\".\nIn RAI condussero tra il 1978 e il 1979 due edizioni di \"Buonasera con...\".\nI successi degli anni ottanta.\nTra il 1979 e il 1984 lavorarono per Antenna 3 Lombardia, animando alcune parodie dei grandi classici della storia e della letteratura nell'ambito dei programmi \"Cetrarca\" e \"Il Bingoo\".\nNel 1984, nel variet\u00e0 televisivo \"Al Paradise\", diretto da Antonello Falqui, presentarono una fantasia dei loro successi. Falqui decise, su progetto di Virgilio Savona, di dedicare al quartetto un intero spazio (chiamato \"Cetra Graffiti\") nella terza edizione del programma (1985). Nel loro spazio i Cetra ripercorrevano, con nuove e vecchie canzoni, la storia dello spettacolo italiano, dagli anni d'oro della radio ai successi del variet\u00e0 televisivo, passando anche per la grande epoca del teatro musicale.\nNella penultima puntata della trasmissione, riprendendo un vecchio progetto risalente ai tempi di \"Biblioteca di Studio Uno\", i Cetra realizzarono una parodia dei \"Promessi sposi\", a cui presero parte Al Bano e Romina Power, Gianni Agus e Minnie Minoprio.\nDopo le scomparse di Giacobetti (1988) e di Chiusano (1990), i due superstiti nel 1994 ripercorsero la storia del quartetto nel programma radiofonico \"Cetra Days\", ogni sabato mattina su Radiodue per 13 puntate, dalle 11 alle 12.\nCarriera da doppiatori.\nNel 1948 il Quartetto Cetra partecip\u00f2 nel doppiaggio dei cori del film \"Dumbo\" (loro la canzone con cui i corvi sbeffeggiano l'elefantino sulle sue possibilit\u00e0 di volo e la canzone dei \"Rosa Elefanti\"). Per questo lavoro ricevettero una lettera autografa di congratulazioni da parte di Walt Disney. Altri film doppiati dal gruppo furono \"Musica maestro\", \"Lo scrigno delle sette perle\", \"Il mago di Oz\". Da non dimenticare il doppiaggio nelle pubblicit\u00e0 (tra cui la Nestl\u00e8).\nInoltre la loro voce fu usata per le sigle dei film \"Caccia al marito\", \"Susanna tutta panna\" e \"Ferragosto in bikini\".\nCarriera teatrale.\nNel 1951 il Quartetto Cetra debutt\u00f2 in teatro, nella rivista \"Gran baldoria\" di Garinei e Giovannini con Wanda Osiris e Alberto Sordi, in cui il Quartetto cantava \"Vecchia America\" (musica di Lelio Luttazzi).\nL'anno seguente fu la volta di \"Gran Baraonda\", sempre di Garinei e Giovannini su musiche di Gorni Kramer, in cui i quattro lanciarono due dei loro maggiori successi, \"In un palco della Scala\" e \"Un bacio a mezzanotte\".\nSeguirono numerose altre commedie musicali.\nCarriera televisiva.\nGi\u00e0 nei primi anni quaranta il Quartetto partecip\u00f2 ai primi esperimenti di \"radiovisione\" e con la nascita ufficiale della televisione italiana nel 1954 arriv\u00f2 anche il debutto televisivo del Quartetto Cetra: lo spettacolo si chiamava \"In quattro si viaggia meglio\", allestito da Daniele D'Anza.\nSeguirono molti altri programmi in cui il quartetto fu protagonista, come \"Buone vacanze\" (in due stagioni, 1959 e 1960). In particolare, furono un grande successo le loro parodie, in Biblioteca di Studio Uno, regia di Antonello Falqui, di alcuni classici della letteratura, come \"Il conte di Montecristo\" o \"I tre moschettieri\".\nNel maggio del 1968 la RAI mise in onda la miniserie TV in 7 puntate (ne erano previste 8, ma la sesta e la settima vennero accorpate) \"Non cantare, spara\", commedia musicale per la televisione di Daniele D'Anza.\nPartecip\u00f2 inoltre a numerose edizioni della rubrica pubblicitaria televisiva \"Carosello\":\nGli spettacoli dal vivo.\nLa loro carriera futura fu anche influenzata dalla loro idea di organizzare, nel 1950 nel locale \"Orientale\" di Alassio, una serie di serate tematiche animate da loro stessi, nelle quali il pubblico doveva partecipare indossando uno specifico abbigliamento. Favorevolmente impressionato da questa iniziativa, l'impresario Remigio Paone li invit\u00f2 sia a ripetere l'esperimento nel suo nuovo teatro milanese, sia a partecipare come protagonisti nello spettacolo del 1951 \"Gran Baldoria\", che rappresent\u00f2 il nuovo corso della rivista italiana.\nL'anno seguente, oltre alle apparizioni cinematografiche con Renato Rascel e Paolo Stoppa, il riconoscimento del premio \"Passerella d'oro\", le esibizioni teatrali assieme ad Alberto Sordi e Wanda Osiris, il Quartetto fece capolino alla radio con la parodia della trasmissione \"Il convegno dei cinque\" e nel 1953 con \"Giringiro\", un variet\u00e0 improvvisato ogni sera presso la sede della tappa del Giro d'Italia ciclistico.\nLo stile.\nLo stile iniziale del quartetto fu quello delle elaborazioni vocali jazz e swing, ispirato ai Mills Brothers statunitensi. Successivamente il gruppo trov\u00f2 la propria formula, che combinava canzone e spettacolo: brani orecchiabili dai testi allegri ma con arrangiamenti raffinati, interpretati in scenette divertenti. Questa formula conquist\u00f2 pubblico, e il Quartetto Cetra divent\u00f2 presto popolarissimo prima alla radio, poi in teatro e infine alla televisione.\nUn grande pregio riconosciuto al Quartetto Cetra fu quello di saper combinare l'elevata professionalit\u00e0 con l'intrattenimento popolare.\nCome avvenuto per \"Carosello\", intere frasi delle loro canzoni entrarono nell'immaginario collettivo, divenendo veri e propri modi di dire: basti ricordare \"il pericolo numero uno: la donna!\".\nLe canzoni pi\u00f9 famose.\nIn quarantasette anni di carriera artistica, il gruppo propose oltre un migliaio di canzoni, molte delle quali scritte dalla coppia Giacobetti-Savona. Alcune tra le pi\u00f9 celebri sono: \"Aveva un bavero\" (Sanremo '54), \"Il Visconte di Castelfombrone\", \"Un disco dei Platters\", \"Che centrattacco!!!\", \"Nella vecchia fattoria\", \"Pietro Wughi il ciabattino\", \"Vecchia America\" (di Lelio Luttazzi), \"Un bacio a mezzanotte\" (musica di Gorni Kramer), \"I ricordi della sera\".\n\"Per\u00f2 mi vuole bene\", brano garbatamente intriso di \"black humour\", racconta con la voce della Mannucci di una donna perdutamente innamorata del marito, al punto da non rendersi conto che lui, nonostante continui ad abbracciarla e baciarla, tenta continuamente di eliminarla, sperando che cada nel laghetto del parco e lasciando aperto il gas in cucina con tutte le finestre chiuse, finch\u00e9 riesce nel suo intento facendola precipitare dalla Torre Eiffel mentre si trovavano a Parigi per il compleanno di lei. Il brano si chiude su un controcanto funebre: \"Ma le voleva bene... bene da morir\".\n\"Il pericolo numero uno\" \u00e8 una canzone-sketch in cui un gruppo di soldati viene istruito dal sergente (con la voce di Savona, qui con un esagerato accento siciliano) sui pericoli e soprattutto sul \"pericolo numero uno: la donna!\".\n\"In un palco della Scala\" \u00e8 un ricordo, su melodia lenta, del teatro alla Scala ai tempi della fine dell'ottocento, \"nel gennaio del novantatr\u00e9\", con le musiche di Massenet e Bizet a scandire le serate operistiche di gala, frequentate da \"signore in d\u00e9collet\u00e9 / discese da un romantico coup\u00e9\". Gli anni passano, le stagioni operistiche si susseguono, e sessant'anni dopo, \"nel gennaio del cinquantatr\u00e9\", le signore alla Scala scendono \"da un moderno cabriolet\" per ascoltare autori nuovi e innovatori, che si affiancano ai grandi classici.\n\"Il cammello e il dromedario\" racconta dell'insistenza di un ricco dromedario verso un cammello perch\u00e9 questi, \"essendo bisognevole\", gli venda una delle sue gobbe in cambio di una fortuna; quest'ultimo rifiuta sempre e \"cos\u00ec si riconferma che il cammello \u00e8 bigobbuto / e il dromedario monogobba rester\u00e0\". Il brano ha una melodia arabeggiante.\n\"Concertino\" riproduce, con l'abilit\u00e0 vocale dei Cetra, una serie di strumenti (chitarra, mandolino, contrabbasso) impegnati in un romantico concertino \"al chiar di luna sotto il balconcino\".\nLa canzone \"Crapa Pelada\" \u00e8 stata citata nel numero 18 di Rat-Man Collection intitolato \"L'allievo\", e utilizzata nell'episodio finale della terza stagione di \"Breaking Bad\", intitolato \"Full Measure - Niente mezze misure\".\nVent'anni dopo, nel 2009, molti dei motivi lanciati dai Cetra sono stati ripresi dal gruppo di cabaret \"Oblivion\".\nNel 2021, il brano \"Un bacio a mezzanotte\" \u00e8 stato impiegato come traccia introduttiva del film Disney Pixar \"Luca\".\nDiscografia parziale.\nSingoli.\n45 giri Flexy-disc.\nSono incisi da un solo lato e allegati in omaggio alla rivista \"Il Musichiere\":"}
{"id": "19504", "revid": "184755", "url": "https://it.wikipedia.org/wiki?curid=19504", "title": "Franz Werfel", "text": "Biografia.\nAppartenente alla corrente espressionistica fin dagli anni immediatamente antecedenti la prima guerra mondiale, esord\u00ec con dei volumi di liriche, \"L'amico del mondo\" del 1911 e \"Noi siamo\" del 1913. Allo scoppio del conflitto mondiale, nonostante la sua indole votata al pacifismo, si arruol\u00f2 nell'esercito austriaco per combattere sul fronte russo e servire in mansioni di ufficio stampa. Successivamente, terminata la guerra, si trasfer\u00ec a Vienna e quindi, con l'Anschluss, in Francia. All'inizio della seconda guerra mondiale, nel timore di una espansione del nazismo, scelse di trasferirsi definitivamente negli Stati Uniti, dove visse fino alla morte.\nContemporaneo e collega di altri intellettuali ebrei e autori, come Franz Kafka, Max Brod e Martin Buber, si spos\u00f2 nel 1929 con Alma Schindler, vedova del compositore Gustav Mahler, che per lui divorzi\u00f2 dall'architetto Walter Gropius. La fama letteraria gli venne nel 1933 con la pubblicazione de \"I quaranta giorni del Mussa Dagh\", vero e proprio racconto epico della resistenza armena e del genocidio di quel popolo ad opera dei Turchi.\nFra le opere di Werfel - letterato attratto in particolare dal teatro - si ricordano: oltre ai romanzi \"Il colpevole non \u00e8 l'assassino, ma la vittima \"(1920), \"I quaranta giorni del Mussa Dagh\" (1933), \"Nel crepuscolo di un mondo\" (1937), \"Il canto di Bernadette\" (1941),romanzo sulla santa di Lourdes nella quale lo scrittore manifesta le sue simpatie verso il cattolicesimo, e \"Una scrittura femminile azzurro pallido\" (1955); i drammi storici \"Juarez e Massimiliano\" (del 1924) e \"Jacobowsky und der Oberst\", quest'ultimo scritto poco prima della morte.\nIl cineasta Henry King trasse nel 1943 dal suo romanzo \"Il canto di Bernadette\" il film \"Bernadette\", di grande impatto emotivo e successo popolare. Dal dramma \"Jacobowsky und der Oberst\" fu tratto il film \"Io e il colonnello\" (\"Me and the Colonel\", 1958), diretto da Peter Glenville; dal dramma \"Juarez e Massimiliano\", il film \"Il conquistatore del Messico\" (\"Juarez\") del 1939, diretto da William Dieterle."}
{"id": "19505", "revid": "33689", "url": "https://it.wikipedia.org/wiki?curid=19505", "title": "Sistema esperto", "text": "Un sistema esperto \u00e8 un programma che cerca di riprodurre le prestazioni di una o pi\u00f9 persone esperte in un determinato campo di attivit\u00e0, ed \u00e8 un'applicazione o una branca dell'intelligenza artificiale.\nGeneralit\u00e0.\nI programmi utilizzati dai sistemi esperti sono in grado di porre in atto procedure di inferenza adeguate alla risoluzione di problemi particolarmente complessi, a cui potrebbe, se posto in una dimensione umana, porre rimedio solo un esperto del settore disciplinare in cui rientra la questione da risolvere. Ci\u00f2 implica che tale sistema possa avvalersi in modo risoluto e autorevole delle istanze inferenziali che soggiacciono al corretto funzionamento del programma, cosicch\u00e9 sia capace di superare le incertezze e le difficolt\u00e0 su cui volge la propria attivit\u00e0.\nI sistemi esperti si differenziano dunque da altri programmi simili, in quanto, facendo riferimento a tecnologie elaborate in funzione dell'intelligenza artificiale, sono sempre in grado di esibire i passaggi logici che soggiacciono alle loro decisioni: proposito che, ad esempio, non \u00e8 attuabile da parte della mente umana.\nIl sistema esperto si compone principalmente di tre sezioni: \nQueste informazioni sono piuttosto generiche, ed estremamente flessibili per ci\u00f2 che concerne la designazione di un programma con una tale definizione. Non esistono infatti sistemi capaci per davvero di soddisfare nella sua interezza il tipo di conoscenza che dovrebbe caratterizzare un sistema di tale fatta. Difatti, nella maggior parte dei programmi, le componenti che presiedono alle procedure di inferenza, non riescono ad attenere il rigore connaturato ad un algoritmo, in quanto nelle situazioni altamente complicate sarebbe troppo dispendioso analizzare ogni possibilit\u00e0; si ricorre cos\u00ec allo stratagemma dell'euristica, che, tramite ragionamenti approssimativi (\"fuzzy logic\"), sacrifica la sicurezza dell'algoritmo per giungere a risultati altamente probabili, ma comunque fallibili.\nClassificazione.\nI sistemi esperti si dividono in due categorie principali.\nSistemi esperti basati su regole.\nI sistemi esperti basati su regole sono dei programmi composti da regole nella forma codice_1 (se condizione, allora azione). Dati una serie di fatti, i sistemi esperti, grazie alle regole di cui sono composti, riescono a dedurre nuovi fatti.\nPer esempio, supponiamo di avere un problema di salute, forniamo al sistema esperto i seguenti fatti:\nil sistema esperto assume i fatti e sceglie una regola cos\u00ec formata:\nEsempi di sistemi a regole sono Jess e CLIPS.\nSistemi esperti basati su alberi.\nUn sistema esperto basato su alberi, dato un insieme di dati ed alcune deduzioni, creerebbe un albero che classificherebbe i vari dati. Nuovi dati verrebbero analizzati dall'albero e il nodo di arrivo rappresenterebbe la deduzione.\n\u00c8 da notare che un sistema esperto non \u00e8 \"intelligente\" nel senso comune della parola, ossia in modo creativo. Le deduzioni di un sistema esperto non possono uscire dall'insieme di nozioni immesse inizialmente e dalle loro conseguenze. Ci\u00f2 che li rende utili \u00e8 che, come i calcolatori elettronici, possono maneggiare una gran quantit\u00e0 di dati molto velocemente e tenere quindi conto di una miriade di regole e dettagli che un esperto umano pu\u00f2 ignorare, tralasciare o dimenticare."}
{"id": "19506", "revid": "842", "url": "https://it.wikipedia.org/wiki?curid=19506", "title": "Algoritmi", "text": ""}
{"id": "19507", "revid": "2", "url": "https://it.wikipedia.org/wiki?curid=19507", "title": "Reti neurali", "text": ""}
{"id": "19508", "revid": "287204", "url": "https://it.wikipedia.org/wiki?curid=19508", "title": "Oceano (disambigua)", "text": ""}
{"id": "19510", "revid": "125678846", "url": "https://it.wikipedia.org/wiki?curid=19510", "title": "Audrey Hepburn", "text": "Cresciuta tra Belgio, Regno Unito e Paesi Bassi, dove visse sotto il regime nazista, durante la seconda guerra mondiale studi\u00f2 danza per poi passare al teatro e infine al cinema.\nNel corso della sua carriera lavor\u00f2 con Billy Wilder, George Cukor e Blake Edwards, oltre che con attori del calibro di Gregory Peck, Humphrey Bogart, Gary Cooper, Cary Grant, Rex Harrison, William Holden, Peter O'Toole e Sean Connery e raggiunse la fama mondiale, nei primi anni cinquanta, grazie a ruoli come quello di Gigi in uno spettacolo teatrale tratto dall'omonimo romanzo della scrittrice francese Colette (1951), interpretazione che le valse il \"Theatre World Award\" per gli esordi teatrali, della \"Principessa Anna\" in \"Vacanze romane\" (1953), interpretazione che le valse l'Oscar come migliore attrice. Altri suoi celebri ruoli sono quelli in film quali \"Sabrina\" (1954), \"Guerra e pace\" (1956), \"Cenerentola a Parigi\" (1957), \"La storia di una monaca\" (1959), \"Colazione da Tiffany\" (1961), \"Sciarada\" (1963), \"My Fair Lady\" (1964), \"Come rubare un milione di dollari e vivere felici\" (1966), \"Gli occhi della notte\" e \"Due per la strada\" (1967).\nNegli anni settanta e anni ottanta apparve sempre pi\u00f9 raramente sul grande schermo, preferendo dedicarsi alla famiglia. Nel 1988 fu nominata ambasciatrice ufficiale dell'UNICEF e, da quel momento fino alla sua morte, si dedic\u00f2 assiduamente al lavoro umanitario, in riconoscimento del quale ricevette nel 1992 la Medaglia presidenziale della libert\u00e0 (\"Presidential Medal of Freedom\") e nel 1993 il Premio umanitario Jean Hersholt (\"Jean Hersholt Humanitarian Award\").\nVincitrice di due Oscar, di tre Golden Globe, di un Emmy, di un Grammy Award, di quattro BAFTA, di due premi Tony e di tre David di Donatello, la Hepburn fu una delle figure di spicco del cinema statunitense degli anni cinquanta e sessanta. L'American Film Institute ha inserito la Hepburn al terzo posto tra le pi\u00f9 grandi star della storia del cinema e ha una sua stella sulla Hollywood Walk of Fame, al 1652 di Vine Street.\nBiografia.\nGli inizi.\nAudrey Hepburn nacque a Ixelles, comune di Bruxelles come Audrey Kathleen Ruston, dall'inglese Joseph Anthony Ruston e dalla sua seconda moglie, la baronessa Ella van Heemstra, un'aristocratica olandese. Anni dopo, il padre di Audrey aggiunse il cognome Hepburn che era quello della nonna materna, a quello della famiglia, trasformandolo cos\u00ec in Hepburn-Ruston. Aveva due fratellastri, Arnoud Robert Alexander e Ian Edgar Bruce, che la madre ebbe dal suo primo matrimonio con un nobile olandese, Hendrik Gustaaf Adolf Quarles van Ufford. Tra i suoi avi, la sua famiglia contava Edoardo III d'Inghilterra e James Hepburn, IV conte di Bothwell, dal quale potrebbe essere discesa anche Katharine Hepburn.\nIl lavoro del padre presso una compagnia di assicurazioni britannica obblig\u00f2 la famiglia a frequenti spostamenti tra il Belgio, il Regno Unito e i Paesi Bassi. Nel 1935 i genitori della Hepburn divorziarono e suo padre, simpatizzante del nazismo, abbandon\u00f2 la famiglia. Pi\u00f9 tardi l'attrice dichiar\u00f2 che quello fu il momento pi\u00f9 traumatico della sua vita. Anni dopo, tramite la Croce Rossa, riusc\u00ec a ritrovare il padre che si era nel frattempo trasferito a Dublino. Rimase in contatto con lui aiutandolo anche finanziariamente, fino alla sua morte. Nel 1939 la madre si trasfer\u00ec insieme ai figli nella citt\u00e0 olandese di Arnhem, pensando di aver trovato un luogo sicuro dagli attacchi nazisti. In quella citt\u00e0 Audrey studi\u00f2 danza, frequentando il Conservatorio dal 1939 al 1945.\nNel 1940 i tedeschi invasero Arnhem. Durante la guerra la Hepburn cambi\u00f2 il suo nome in \"Edda van Heemstra\", a causa del suono \"inglese\" considerato pericoloso, del suo vero nome. Verso il 1944 Audrey era divenuta una ballerina a tutti gli effetti. Partecipava a spettacoli organizzati in segreto per la raccolta fondi a favore del movimento di opposizione al nazismo. Anni dopo disse: \u00abIl miglior pubblico che io abbia mai avuto non faceva il minimo rumore alla fine dello spettacolo\u00bb. Dopo lo sbarco in Normandia delle forze alleate, la situazione sotto gli occupanti nazisti peggior\u00f2. Durante la carestia dell'inverno 1944, la brutalit\u00e0 crebbe e i nazisti confiscarono le limitate riserve di cibo e carburante della popolazione olandese. Senza riscaldamento nelle case o cibo da mangiare, la popolazione moriva di fame o di freddo nelle strade. Sofferente per la malnutrizione, la Hepburn svilupp\u00f2 diversi problemi di salute e l'impatto di quei tempi difficili avrebbe condizionato i suoi valori per il resto della vita. Nuovi particolari sulla vita della Hepburn durante l'occupazione nazista sono stati rivelati dal figlio Luca Dotti, testimonianze che sono state raccolte dal giornalista americano Robert Matzen nella biografia pubblicata nel 2019, \"Dutch girl: Audrey Hepburn and world war II.\" Mentre la sua famiglia nascondeva nella loro abitazione un soldato inglese, lei fu incaricata di missioni come staffetta in favore delle formazioni partigiane olandesi e di altri soldati alleati nascosti\".\"\nI Paesi Bassi furono liberati il 4 maggio 1945, giorno del suo sedicesimo compleanno. Anni dopo, parlando della liberazione di Arnhem, la Hepburn dir\u00e0: \u00abl'incredibile sensazione di conforto nel ritrovarsi liberi, \u00e8 una cosa difficile da esprimere a parole. La libert\u00e0 \u00e8 qualcosa che si sente nell'aria. Per me, \u00e8 stato il sentire i soldati parlare inglese, invece che tedesco e l'odore di vero tabacco che veniva dalle loro sigarette\u00bb.\nDopo un soggiorno di tre anni ad Amsterdam, dove continu\u00f2 i suoi studi di danza, Audrey Hepburn si trasfer\u00ec a Londra nel 1948. Nella capitale inglese prese lezioni da Marie Rambert, insegnante di danza che contava tra i suoi allievi il famoso ballerino Vaclav Ni\u017einskij. La Rambert spieg\u00f2 alla futura attrice che, a causa della sua altezza (circa 1,67 m) e della malnutrizione sofferta durante il periodo bellico, le sue \"chance\" di diventare una prima ballerina erano minime. Forse anche in seguito a questa dichiarazione, la Hepburn decise di tentare la carriera di attrice. Anni dopo, quando Audrey divenne famosa nell'ambiente cinematografico, la Rambert, intervistata dalla rivista \"Time\", dichiar\u00f2:\n\u00abera un'allieva meravigliosa. Se avesse perseverato, sarebbe diventata un'incredibile ballerina\u00bb.\nLa sua carriera di attrice inizi\u00f2 con un documentario educativo: \"Nederlands in zeven lessen\" (\"L'olandese in 7 lezioni\") del 1948.\nInizi\u00f2 poi a recitare in teatro in una serie di musical. Il suo primo ruolo per il grande schermo arriv\u00f2 nel 1951, nel film di produzione britannica \"One Wild Oat\", cui segu\u00ec una serie di ruoli minori in diverse produzioni cinematografiche. Durante le riprese di \"Vacanze a Montecarlo\" (1951) di Jean Boyer e Lester Fuller la scrittrice Colette, il cui romanzo \"Gigi\" era stato trasformato in una commedia per Broadway, la scelse per interpretare proprio la parte della protagonista. La commedia apr\u00ec i battenti il 24 novembre 1951, riscuotendo un discreto successo di critica e molte lodi per la sua interpretazione. Le repliche a New York durarono sei mesi e la Hepburn vinse il premio \"Theatre World Award\" per il suo esordio.\nIl suo primo ruolo significativo nel cinema fu nel film \"The Secret People\" (1952) di Thorold Dickinson, nel quale interpretava una talentuosa ballerina, ruolo che le permise di mettere a frutto l'esperienza accumulata con lo studio della danza. La sua partecipazione fu fortemente voluta dalla protagonista della pellicola Valentina Cortese, con la quale nacque una buona amicizia.\nHollywood.\nNel 1952 la Hepburn si sottopose a un provino per \"Vacanze romane\", il nuovo film del regista statunitense William Wyler. La Paramount Pictures, casa produttrice del film, voleva l'attrice inglese Elizabeth Taylor per il ruolo della protagonista ma, dopo aver visionato il provino della Hepburn, Wyler si convinse ad assegnarle il ruolo principale, quello della Principessa Anna, regnante di una Nazione che nel film non viene mai nominata. Racconta Wyler: \u00abAll'inizio, recit\u00f2 la scena del copione, poi si sent\u00ec qualcuno gridare \"Taglia!\", ma le riprese in realt\u00e0 continuarono. Lei si alz\u00f2 dal letto e chiese, \"Com'era? Sono andata bene?\". Si accorse che tutti erano silenziosi e che le luci erano ancora accese. Improvvisamente, si rese conto che la cinepresa stava ancora girando [...] Aveva tutto quello che stavo cercando, fascino, innocenza e talento. Era assolutamente incantevole, e ci dicemmo, \"\u00c8 lei!\"\u00bb\nLe riprese iniziarono nell'estate del 1952. Dopo due settimane dall'inizio della lavorazione Gregory Peck, che interpretava il ruolo maschile principale, chiam\u00f2 il suo agente chiedendo che, nei titoli, il nome della Hepburn fosse messo in risalto quanto il suo perch\u00e9, come racconter\u00e0 ai giornalisti della rivista \"Entertainment Weekly\": \u00abSono abbastanza intelligente da capire che questa ragazza vincer\u00e0 l'Oscar nel suo primo film e sembrer\u00f2 uno sciocco se il suo nome non \u00e8 in cima, insieme al mio\u00bb. Come da lui predetto, la Hepburn vinse l'Oscar come migliore attrice protagonista nel 1954. In quell'occasione l'attrice indosser\u00e0 un abito bianco a fiori, che sar\u00e0 giudicato in seguito come uno dei migliori di tutti i tempi. Oltre all'Oscar, ricevette anche un NYFCC e un BAFTA come miglior attrice.\nIn seguito all'immediata celebrit\u00e0 raggiunta grazie al film, un'illustrazione del volto di Audrey Hepburn fu pubblicato sulla copertina di \"TIME\" del 7 settembre 1953. L'interpretazione della Hepburn ricevette molti positivi apprezzamenti critici:\nDopo la fine delle riprese, torn\u00f2 a New York dove fu impegnata nelle repliche di \"Gigi\" per altri otto mesi. Le venne offerto un contratto per sette film con la Paramount Pictures, con pause di dodici mesi tra un film e l'altro per permetterle di recitare a teatro.\nDopo l'esperienza di \"Vacanze romane\", fu chiamata a interpretare il ruolo della protagonista femminile nel film di Billy Wilder, \"Sabrina\", accanto a Humphrey Bogart e William Holden. Il guardaroba della Hepburn venne affidato allo stilista francese Givenchy. Quando gli fu detto che la \"signorina Hepburn\" voleva incontrarlo, Givenchy pens\u00f2 di veder arrivare Katharine Hepburn. Invece si trov\u00f2 davanti lei, ma non ne fu deluso. I due infatti strinsero da allora un'amicizia e un sodalizio professionale che sarebbero durati tutta la vita. Lo stilista ricordava bene il loro primo incontro:\nPer \"Sabrina\" la Hepburn ottenne nuovamente una candidatura all'Oscar alla miglior attrice, ma il premio and\u00f2 a Grace Kelly. Il film vinse un Oscar per i migliori costumi e lanci\u00f2 la Hepburn nell'Olimpo delle star hollywoodiane.\nNel 1954 torn\u00f2 sui palcoscenici interpretando il ruolo principale in \"Ondine\", insieme all'attore e regista statunitense Mel Ferrer, con il quale si sarebbe sposata proprio quell'anno. Durante le rappresentazioni dello spettacolo teatrale la Hepburn ricevette un Golden Globe come migliore attrice in un film drammatico. Sei settimane dopo aver ricevuto l'Oscar, fu premiata con un Tony Award quale migliore attrice per la sua interpretazione in \"Ondine\".\nVerso la seconda met\u00e0 degli anni cinquanta Audrey Hepburn era diventata una delle pi\u00f9 grandi attrici di Hollywood e un'icona dello stile: nel 1955 la giuria dei Golden Globe le assegn\u00f2 il prestigioso Henrietta Award alla migliore attrice del cinema mondiale. La sua figura snella e il suo ben noto buon gusto erano ammirati e imitati.\n\"Cenerentola a Parigi\" (1957) di Stanley Donen fu uno dei film preferiti della Hepburn, anche perch\u00e9 le offr\u00ec l'occasione, dopo tanti anni passati a studiare danza, di ballare con Fred Astaire. Ella van Heemstra, la vera madre della Hepburn, apparve qui nel ruolo della padrona di un caff\u00e8 sulla strada. Nello stesso anno usc\u00ec nelle sale \"Arianna\", frutto di una nuova collaborazione dell'attrice con il regista Billy Wilder. Nella commedia, insieme alla Hepburn, che fu candidata al Golden Globe e vinse l'unico Golden Laurel Award della sua carriera, recitarono Gary Cooper e Maurice Chevalier.\n\"La storia di una monaca\" del 1959 vide l'attrice affrontare una delle sue interpretazioni pi\u00f9 difficili ma anche tra le pi\u00f9 gratificanti. \"Films in Review\" scrisse: \u00abla sua interpretazione chiuder\u00e0 la bocca per sempre a quelli che pensavano a lei pi\u00f9 come a un simbolo di una donna sofisticata che come a un'attrice. La sua interpretazione della Sorella Luke \u00e8 una delle migliori mai viste sul grande schermo\u00bb.\nLa pellicola, diretta da Fred Zinnemann, le valse la sua terza candidatura all'Oscar e numerosi riconoscimenti, tra cui il suo secondo BAFTA, un nuovo premio come migliore interprete ai New York Film Critics Circle Awards, il David di Donatello per la migliore attrice straniera e il premio alla migliore attrice al Festival di San Sebastian. Di quegli anni sono anche \"Verdi dimore\" (1959) di Mel Ferrer e \"Gli inesorabili\" (1960) di John Huston, entrambi film di moderato successo al botteghino e che lasciarono perplessa la critica, e nei quali l'attrice ebbe come partner rispettivamente Anthony Perkins e Burt Lancaster. Intorno al 1959 il maestro inglese Alfred Hitchcock pens\u00f2 proprio alla Hepburn per farne la protagonista di una pellicola tratta dal soggetto \"No Bail for the Judge\" di Samuel A. Taylor, ambientato a Londra, e al quale teneva molto; tuttavia il film, ove era prevista la partecipazione anche di Laurence Harvey e John Williams, non venne mai realizzato per alcune difficolt\u00e0 nella produzione e soprattutto per il netto rifiuto espresso dall'attrice, che riteneva quel ruolo troppo scabroso e lesivo della propria immagine pubblica.\nIl personaggio di Holly Golightly nel film \"Colazione da Tiffany\", tratto dal romanzo di Truman Capote e diretto da Blake Edwards nel 1961, venne considerato una delle figure pi\u00f9 incisive e rappresentative del cinema statunitense del XX secolo. Il film, in cui recitarono anche George Peppard e Patricia Neal, ebbe un notevole successo e per la sua interpretazione la Hepburn ottenne un'altra candidatura all'Oscar, poi vinto da Sophia Loren, e il secondo David di Donatello per la migliore attrice straniera. Intervistata a proposito di un personaggio cos\u00ec insolito per lei, la Hepburn disse: \u00ab\"sono un'introversa. Interpretare una ragazza estroversa \u00e8 stata la cosa pi\u00f9 difficile che io abbia mai fatto\"\u00bb.\nNel 1961 usc\u00ec nelle sale anche \"Quelle due\", in cui la Hepburn fu nuovamente diretta da William Wyler. La pellicola, ispirata a una pi\u00e8ce drammatica di Lillian Hellman dalla quale il regista aveva gi\u00e0 tratto il film \"La calunnia\" (1936), offr\u00ec all'attrice la possibilit\u00e0 di interpretare un personaggio inedito e pi\u00f9 dimesso, sottolineato anche dal soggetto e dalla fotografia in b/n, ma non meno vibrante, e di misurarsi con colleghi del calibro di Shirley MacLaine, James Garner, Miriam Hopkins e Fay Bainter.\nNel 1963 recit\u00f2 in \"Sciarada\", diretto da Stanley Donen. Nel film, che ebbe un grande successo e che le fece vincere il terzo BAFTA, l'attrice affianc\u00f2 Cary Grant, che aveva precedentemente rifiutato di recitare in \"Vacanze romane\" e \"Sabrina\"; fecero parte del cast anche Walter Matthau e James Coburn. Fu la prima e ultima volta che i due divi lavorarono insieme in un film. L'anno successivo, tuttavia, Grant dichiar\u00f2 scherzosamente: \nNel 1964 fu impegnata in uno dei suoi ruoli pi\u00f9 controversi, e che allora determin\u00f2 un sorta di \"guerra fredda\" con Julie Andrews: quello del personaggio della povera fioraia Eliza Doolittle nello sfarzoso film musicale \"My Fair Lady\" di George Cukor, al fianco di Rex Harrison. Venne scelta al posto dell'allora sconosciuta (sul grande schermo) Julie Andrews, che aveva interpretato quel personaggio a Broadway proprio accanto a Harrison e ottenendo un grande successo. Inizialmente la Hepburn rifiut\u00f2 il ruolo e chiese che fosse opportunamente assegnato alla Andrews, ma quando le dissero che la parte, in alternativa, sarebbe andata a Elizabeth Taylor decise di accettare. Durante la lavorazione del film la Hepburn scopr\u00ec di essere stata doppiata nei brani musicali. In segno di protesta se ne and\u00f2 dal set, per tornare il mattino seguente scusandosi per il suo comportamento. Solo poche frasi da due canzoni nel film sono effettivamente cantate dalla Hepburn. Doppiaggio a parte, alcuni critici ritennero eccellente la sua interpretazione: per il musical l'attrice ottenne una nuova candidatura al Golden Globe e vinse il terzo David di Donatello. Con sorpresa di molti, non ottenne per\u00f2 la candidatura all'Oscar come migliore attrice protagonista che venne attribuito proprio a Julie Andrews, la cui pur ottima interpretazione nel disneyano \"Mary Poppins\" (1964) di Robert Stevenson non tacit\u00f2 del tutto le voci che si trattasse di un premio risarcitorio. Nella serata della cerimonia degli Oscar nel 1965 fu proprio la Hepburn ad assegnare il premio per il migliore attore protagonista a Rex Harrison per questo film.\nNello stesso anno usc\u00ec anche la commedia \"Insieme a Parigi\" di Richard Quine, girata nel 1962, ove la Hepburn dopo molti anni ritrov\u00f2 il partner William Holden; nella pellicola appaiono in ruoli minori anche Tony Curtis, No\u00ebl Coward e, in un cameo, Mel Ferrer e Marlene Dietrich.\n\"Come rubare un milione di dollari e vivere felici\" (1966), che ebbe un buon successo, fu uno degli ultimi film di Wyler e il terzo e ultimo in cui l'attrice lavor\u00f2 con il regista che l'aveva diretta nel 1953 nel suo primo ruolo da protagonista in \"Vacanze romane\". Nella briosa e raffinata commedia poliziesca, la Hepburn, protagonista nel ruolo della figlia di un eccentrico artista falsario di Parigi interpretato da Hugh Griffith, nonch\u00e9 truccata e fotografata per la prima volta in modo da sembrare pi\u00f9 giovane, recit\u00f2 al fianco di Peter O'Toole, con il quale vi fu un'ottima intesa.\nDopo il 1966 l'attrice, prossima ai quarant'anni e forse non pi\u00f9 idonea per la sola commedia e i ruoli leggeri che pure l'avevano resa molto famosa, modific\u00f2 sensibilmente la propria immagine pubblica e si orient\u00f2 verso produzioni di altro genere, maggiormente in linea con la sua et\u00e0 e con modelli cinematografici che stavano rapidamente mutando. Nel 1967, in un momento di profonda crisi personale con il marito Mel Ferrer, recit\u00f2 accanto ad Albert Finney in \"Due per la strada\" di Stanley Donen, film strutturato in maniera piuttosto innovativa per l'epoca e che affrontava il tema del divorzio. Il film successivo, \"Gli occhi della notte\" (1967), per la regia di Terence Young, fu per lei una prova molto difficile sia per il ruolo particolarmente impegnativo (quello di una coraggiosa donna cieca, gi\u00e0 presentato con successo in teatro nel 1966 da Lee Remick) sia a causa dell'imminente divorzio da Ferrer, che era il produttore del film. Per questa interpretazione la Hepburn ottenne un'altra candidatura all'Oscar come migliore attrice, che fu per\u00f2 assegnato ex aequo a Barbra Streisand e Katharine Hepburn. Ottenne inoltre, nel 1968, la doppia candidatura al Golden Globe: come migliore attrice drammatica per \"Gli occhi della notte\" e come miglior interprete di commedia per il film di Donen. Nello stesso anno le fu assegnato il Tony alla carriera.\nDal 1967 in poi lavor\u00f2 in maniera molto sporadica. Subito dopo il divorzio da Ferrer, nel 1969 spos\u00f2 a Roma lo psichiatra italiano Andrea Dotti, dal quale nel 1970 ebbe il suo secondo figlio, Luca. La gravidanza fu molto difficile e l'attrice dovette rimanere quasi tutto il tempo a letto. Con l'arrivo di Luca, decise di diminuire drasticamente i suoi impegni di attrice e di dedicarsi alla famiglia.\nTra le varie proposte di un ritorno al cinema vi fu anche quella del regista William Friedkin, che nel 1973 pens\u00f2 anche alla Hepburn nel ruolo della protagonista femminile del film \"L'esorcista\", ma l'ipotesi venne rapidamente bocciata poich\u00e9 l'attrice, pur interessata, aveva posto come condizione lo spostamento delle riprese nel paese dove allora viveva, in Italia; la parte, offerta anche a Shirley MacLaine e Jane Fonda, verr\u00e0 poi definitivamente assegnata ad Ellen Burstyn. Per la stessa ragione nel 1977 rifiut\u00f2 anche il ruolo (poi affidato ad Anne Bancroft) di una ballerina di mezza et\u00e0 nel film \"Due vite, una svolta\" di Herbert Ross.\nTorn\u00f2 al cinema solo nel 1976, accanto a Sean Connery, in \"Robin e Marian\" di Richard Lester, film ironico e crepuscolare che piacque molto alla critica ma che ebbe un moderato successo di pubblico. Nel 1979 interpret\u00f2 il ruolo principale in \"Linea di sangue\", ove venne nuovamente diretta da Terence Young, ma il film si rivel\u00f2 un fallimento di critica e di botteghino.\nL'ultimo ruolo importante della sua carriera cinematografica fu nel 1981 accanto a Ben Gazzara, nella commedia \"...e tutti risero\", diretta da Peter Bogdanovich, che ricevette un buon successo di critica, ma che fu presente nelle sale per un periodo molto breve.\nLa sua ultima apparizione sul grande schermo fu con una piccola parte nel film di Steven Spielberg \"Always - Per sempre\" (1988). Nel film, con protagonisti Richard Dreyfuss e Holly Hunter e che non ebbe un grande successo, interpretava il ruolo di un angelo di nome Hap. Negli ultimi mesi della sua vita, lavor\u00f2 in televisione come presentatrice del programma \"Gardens of the World with Audrey Hepburn\", la cui prima puntata and\u00f2 in onda il giorno successivo alla sua morte e per il quale ricevette un Emmy postumo. In quest'ultimo periodo la Hepburn registr\u00f2 anche un album di letture di fiabe, \"Audrey Hepburn's Enchanted Tales\", che le valse un Grammy, anch'esso postumo. Negli ultimi anni le sono stati assegnati numerosi premi speciali per celebrare i suoi meriti cinematografici, tra cui il Golden Globe nel 1990 e, nel 1992, il SAG e il BAFTA alla carriera.\nVita privata.\nNel 1952 Audrey si fidanz\u00f2 ufficialmente con l'imprenditore britannico James Hanson. Poco dopo aver preso la decisione di sposarsi tuttavia, il matrimonio salt\u00f2 a causa del fatto che la carriera della novella attrice li avrebbe tenuti lontani troppo a lungo.. Successivamente frequent\u00f2 brevemente il produttore Michael Butler.\nDurante le riprese di \"Sabrina\", Audrey ebbe una breve relazione con William Holden. Era contro il regolamento della casa di produzione instaurare legami affettivi con un collega durante le riprese, quindi la relazione era rimasta segreta. Holden era gi\u00e0 sposato e padre di due figli. Audrey aveva pensato di poterlo sposare e avere dei figli da lui, ma dopo aver saputo che William si era sottoposto a un intervento di vasectomia, decise di terminare la relazione clandestina, in quanto non voleva rinunciare alla maternit\u00e0.\nAudrey incontr\u00f2 l'attore Mel Ferrer a una festa organizzata da Gregory Peck. L'attrice lo aveva visto nel film \"Lili\" ed era rimasta colpita dalla sua interpretazione. Qualche tempo dopo la festa, Ferrer invi\u00f2 alla Hepburn il copione della commedia teatrale \"Ondine\" e l'attrice accett\u00f2 il ruolo offertole. Le prove iniziarono nel gennaio 1954 e i due si sposarono otto mesi pi\u00f9 tardi, il 25 settembre 1954. Dieci mesi dopo lavorarono insieme a Roma, nel film \"Guerra e pace\" di King Vidor, girato tra luglio e ottobre 1955. Prima di riuscire ad avere il loro unico figlio Sean, la Hepburn ebbe un aborto spontaneo in seguito a una caduta da cavallo durante la lavorazione del film \"Gli inesorabili\". Durante la permanenza in ospedale a causa dell'incidente, Ferrer le regal\u00f2 il cerbiatto che era comparso nel film \"Verdi dimore\". L'attrice amava molto gli animali e ne ospit\u00f2 diversi in casa. Anche il cerbiatto fu tenuto come animale domestico dopo aver ricevuto il nome di Ip. Il figlio Sean nacque il 17 luglio 1960 a Lucerna e il suo padrino fu lo scrittore scozzese A. J. Cronin. La Hepburn ebbe un altro aborto spontaneo nel 1965.\nNegli ultimi anni della loro unione, si diceva che Ferrer vedesse altre donne, mentre al tempo stesso molti giornali riportarono una presunta relazione della Hepburn con l'attore Albert Finney, con il quale aveva interpretato \"Due per la strada\". Lei neg\u00f2 decisamente. Prima di divorziare, la coppia aveva comunque deciso di separarsi. Il matrimonio con Ferrer dur\u00f2 14 anni, fino al 1968.\nDurante questo periodo di crisi l'attrice aveva incontrato lo psichiatra italiano Andrea Dotti durante una crociera e se ne era innamorata. La Hepburn pens\u00f2 di poter avere altri figli e di smettere di lavorare. La Hepburn e Dotti si sposarono il 18 gennaio 1969 ed ebbero un figlio, Luca, nato l'8 gennaio 1970. Nel 1974 ebbe un ulteriore aborto spontaneo. Il matrimonio fu ben presto rovinato dalle numerose relazioni extraconiugali del medico, mentre da parte sua, Audrey intraprese una breve relazione con l'attore Ben Gazzara, con cui aveva recitato in \"Linea di sangue\" e in \"...e tutti risero\". Il matrimonio dur\u00f2, tuttavia, 13 anni e fin\u00ec nel 1982. Mentre con Ferrer l'attrice aveva rotto quasi completamente ogni rapporto, rimase in contatto con Dotti.\nMentre era ancora sposata con Dotti, aveva incontrato l'attore olandese Robert Wolders, vedovo dell'attrice Merle Oberon. Sei mesi dopo la fine del matrimonio con il medico italiano, la Hepburn e Wolders si incontrarono nuovamente e poco tempo dopo iniziarono a convivere, trasferendosi in Svizzera a Tolochenaz, presso il Lago di Ginevra. Non si sposarono mai, e rimasero legati fino alla morte di lei. I due si occuparono molto di beneficenza e affrontarono insieme molti viaggi per conto dell'UNICEF. In virt\u00f9 delle molteplici citt\u00e0 in cui visse, acquis\u00ec la conoscenza di diverse lingue tra le quali il francese, il tedesco, l'italiano, lo spagnolo e l'olandese.\nLa morte.\nNel 1992, tornata da un lungo viaggio in Somalia a scopo benefico, la Hepburn accus\u00f2 forti dolori allo stomaco. Dopo essere stata visitata da un medico svizzero, in ottobre, vol\u00f2 a Los Angeles per consultare specialisti pi\u00f9 esperti. I dottori che la visitarono scoprirono l'esistenza di un cancro sviluppatosi lentamente, nel corso di anni, all'intero colon e fu operata a novembre. Un mese pi\u00f9 tardi dovette essere operata una seconda volta a causa di nuove complicazioni e i medici giunsero alla conclusione che il cancro era ormai troppo esteso per essere curato. A causa delle sue condizioni, la Hepburn fu impossibilitata a utilizzare un normale volo di linea per tornare a casa, quindi il suo vecchio amico Hubert de Givenchy chiese a un conoscente di inviarle un jet privato che l'avrebbe riportata in Svizzera. L'uomo fece riempire di fiori la cabina che l'avrebbe ospitata.\nAudrey Hepburn mor\u00ec nel sonno la sera del 20 gennaio 1993 nella sua casa di Tolochenaz (Canton Vaud, Svizzera), dove fu sepolta. Aveva 63 anni. Alle esequie, oltre ai figli e a Wolders, erano presenti gli ex-mariti Mel Ferrer e Andrea Dotti, il grande amico Hubert de Givenchy, rappresentanti dell'UNICEF e gli attori e amici Alain Delon e Roger Moore. A officiare il funerale fu chiamato il sacerdote Maurice Eindiguer che, trentanove anni prima, aveva sposato la Hepburn e Ferrer.\nLo stesso anno della sua morte, il figlio Sean fond\u00f2 l\"'Audrey Hepburn Children's Fund\" per favorire la scolarizzazione nei Paesi africani.\nIl lavoro per l'UNICEF.\nPoco tempo dopo la sua ultima apparizione cinematografica 1988, la Hepburn fu nominata ambasciatrice speciale e importante dell'UNICEF. Da quel momento fino alla sua morte Audrey si dedic\u00f2 all'aiuto dei bambini dei paesi poveri del mondo. I suoi viaggi intorno al mondo furono facilitati anche dalla sua conoscenza delle lingue (oltre all'inglese, parlava fluentemente il francese, l'italiano, l'olandese e lo spagnolo).\nLa sua prima missione in questo ruolo fu in Etiopia nel 1988. Visit\u00f2 l'orfanotrofio di Macall\u00e8 e fece in modo che l'UNICEF inviasse cibo ai 500 bambini che vi erano ospitati. Del suo primo viaggio la Hepburn disse:\nNegli anni a seguire, Audrey visit\u00f2, in veste di ambasciatrice, molti altri paesi, come la Turchia e diversi stati dell'America del Sud e del Centro America.\nNel 1989 si rec\u00f2 con Robert Wolders in missione in Sudan. A causa della guerra civile era difficile far arrivare cibo e acqua alla popolazione. La missione aveva come scopo quello di far giungere rifornimenti su un treno che arrivasse alla parte meridionale del paese. Sempre in compagnia di Wolders, quello stesso anno si rec\u00f2 in Bangladesh, mentre l'anno successivo la sua missione la port\u00f2 in Vietnam, nel tentativo di collaborare con il governo su programmi di immunizzazione e di pulizia dell'acqua.\nNel settembre 1992, quattro mesi prima della sua morte, Audrey arriv\u00f2 in Somalia. Defin\u00ec quel suo viaggio \"apocalittico\", affermando che di tutte le situazioni difficili viste durante i suoi viaggi, quella della Somalia era infinitamente peggiore.\nNel 1992 il Presidente degli Stati Uniti, George H. W. Bush, la premi\u00f2 con uno dei pi\u00f9 importanti riconoscimenti attribuibili a un civile statunitense, la medaglia presidenziale della libert\u00e0 (\"Presidential Medal of Freedom\"), a riconoscimento del suo impegno con l'UNICEF e, poco dopo la sua morte, l'Academy of Motion Picture Arts and Sciences la premi\u00f2 con il Premio umanitario Jean Hersholt (\"Jean Hersholt Humanitarian Award\") per il suo contributo all'umanit\u00e0, premio ritirato da suo figlio Sean Hepburn Ferrer.\nDel suo lavoro per l'UNICEF il figlio Sean, durante un'intervista, dir\u00e0: \u00abDopo una vita vissuta in parte come una tortura e una lotta per riuscire ad avere una carriera indipendente e l'autonomia finanziaria per s\u00e9 e la sua famiglia, senza capire mai fino in fondo quello che la gente vedeva in lei - quello che era il suo fascino - ha trovato nella missione per l'UNICEF il modo di ringraziare il suo pubblico e \"chiudere il cerchio\" della sua esistenza cos\u00ec breve\u00bb.\nNel 2011 i figli Sean e Luca hanno promosso in Italia il club di donatori UNICEF \"Amici di Audrey\" che sostiene in particolare il progetto per la lotta alla malnutrizione in Ciad.\nDoppiatrici italiane.\nNelle versioni in italiano dei suoi film la Hepburn \u00e8 stata doppiata da:"}
{"id": "19512", "revid": "72396", "url": "https://it.wikipedia.org/wiki?curid=19512", "title": "Rappresentazione della conoscenza", "text": "La rappresentazione della conoscenza \u00e8 una branca dell'intelligenza artificiale che studia il modo in cui avviene il ragionamento umano, e si preoccupa di definire dei simbolismi o dei linguaggi che permettano di formalizzare la conoscenza al fine di renderla comprensibile alle macchine, per potervi fare dei ragionamenti automatici (inferendo le informazioni presenti) ed estrarre cos\u00ec nuova conoscenza.\nQuindi un punto chiave della rappresentazione della conoscenza \u00e8 la definizione di linguaggi che siano sufficientemente espressivi da permettere di descrivere il dominio di interesse, ma non troppo ricchi di espressivit\u00e0, in quanto richiederebbero troppe risorse e/o troppo tempo per applicarvi i meccanismi inferenziali.\nIn linea generale, i linguaggi di rappresentazione della conoscenza forniscono sia una serie di costrutti per definire la sintassi del dominio di interesse (le regole sulle quali costruire delle asserzioni accettabili), sia una serie di operatori (quantificatori, operatori modali, etc.) che permettano di dare un significato, un valore di verit\u00e0 alle asserzioni rispetto al modello di riferimento.\nAttraverso il linguaggio scelto si andranno ad effettuare una serie di asserzioni sul mondo, che andranno insieme a costituire una base di conoscenza (KB, \"Knowledge Base\"). \u00c8 inoltre importante che il linguaggio scelto per fare le asserzioni sia anche in grado di operare sulla KB per estrarre nuova conoscenza e per aggiungerne di nuova.\nEsistono principalmente due metodologie per rappresentare la conoscenza:\nPanoramica.\nLa rappresentazione della conoscenza \u00e8 un campo dell'intelligenza artificiale che si concentra sulla progettazione di rappresentazioni informatiche che catturano informazioni sul mondo che possono essere utilizzate per risolvere problemi complessi.\nLa giustificazione per la rappresentazione della conoscenza \u00e8 che il codice procedurale convenzionale non \u00e8 il miglior formalismo da utilizzare per risolvere problemi complessi. La rappresentazione della conoscenza rende il software complesso pi\u00f9 facile da definire e mantenere rispetto al codice procedurale e pu\u00f2 essere utilizzato in sistemi esperti.\nAd esempio, parlare con esperti in termini di regole aziendali piuttosto che di codice riduce il divario semantico tra utenti e sviluppatori e rende pi\u00f9 pratico lo sviluppo di sistemi complessi.\nLa rappresentazione della conoscenza va di pari passo con il ragionamento automatizzato perch\u00e9 uno degli scopi principali della rappresentazione esplicita della conoscenza \u00e8 essere in grado di ragionare su tale conoscenza, fare inferenze, asserire nuove conoscenze, ecc. Praticamente tutti i linguaggi di rappresentazione della conoscenza hanno un motore di ragionamento o inferenza come parte del sistema.\nUn compromesso chiave nella progettazione di un formalismo di rappresentazione della conoscenza \u00e8 quello tra espressivit\u00e0 e praticit\u00e0. Il formalismo di rappresentazione della conoscenza per eccellenza in termini di potenza espressiva e compattezza \u00e8 la Logica del Primo Ordine(FOL). Non c'\u00e8 formalismo pi\u00f9 potente di quello usato dai matematici per definire proposizioni generali sul mondo. Tuttavia, FOL ha due svantaggi come formalismo di rappresentazione della conoscenza: facilit\u00e0 d'uso e praticit\u00e0 di implementazione. La logica del primo ordine pu\u00f2 intimidire anche molti sviluppatori di software. I linguaggi che non hanno il potere formale completo di FOL possono ancora fornire quasi la stessa potenza espressiva con un'interfaccia utente che \u00e8 pi\u00f9 pratica da comprendere per lo sviluppatore medio. La questione della praticit\u00e0 dell'attuazione \u00e8 che FOL in qualche modo \u00e8 troppo espressivo. Con FOL \u00e8 possibile creare istruzioni (es. Quantificazione su insiemi infiniti) che farebbero s\u00ec che un sistema non terminasse mai se tentasse di verificarli.\nPertanto, un sottoinsieme di FOL pu\u00f2 essere sia pi\u00f9 facile da usare che pi\u00f9 pratico da implementare. Questa era una motivazione trainante alla base dei sistemi esperti basati su regole. Le regole IF-THEN forniscono un sottoinsieme di FOL ma molto utile e anche molto intuitivo. La storia della maggior parte dei primi formalismi di rappresentazione della conoscenza dell'IA; dai database alle reti semantiche ai dimostratori di teoremi e ai sistemi di produzione possono essere visti come varie decisioni di progettazione sull'opportunit\u00e0 di enfatizzare la potenza espressiva o la computabilit\u00e0 e l'efficienza.\nIn un articolo chiave del 1993 sull'argomento, Randall Davis del MIT ha delineato cinque ruoli distinti per analizzare un quadro di rappresentazione della conoscenza:\nLa rappresentazione della conoscenza e il ragionamento sono una tecnologia abilitante chiave per il Web semantico. I linguaggi basati sul modello Frame con classificazione automatica forniscono un livello di semantica in cima a Internet esistente. Piuttosto che cercare tramite stringhe di testo come \u00e8 tipico oggi, sar\u00e0 possibile definire query logiche e trovare pagine che mappano a quelle query. Il componente di ragionamento automatizzato in questi sistemi \u00e8 un motore noto come classificatore. I classificatori si concentrano sulle relazioni di sussunzione in una base di conoscenza piuttosto che sulle regole. Un classificatore pu\u00f2 dedurre nuove classi e modificare dinamicamente l'ontologia man mano che nuove informazioni diventano disponibili. Questa capacit\u00e0 \u00e8 ideale per lo spazio delle informazioni in continua evoluzione ed evoluzione di Internet.\nIl Semantic Web integra concetti dalla rappresentazione della conoscenza e dal ragionamento con linguaggi di markup basati su XML. Il Resource Description Framework (RDF) fornisce le funzionalit\u00e0 di base per definire oggetti basati sulla conoscenza su Internet con funzionalit\u00e0 di base come le relazioni Is-A e le propriet\u00e0 degli oggetti. Il Web Ontology Language (OWL) aggiunge semantica aggiuntiva e si integra con i ragionatori di classificazione automatica.\nCaratteristiche.\nNel 1985, Ron Brachman ha classificato le questioni fondamentali per la rappresentazione della conoscenza come segue:\nIngegneria ontologica.\nNei primi anni dei sistemi basati sulla conoscenza le basi della conoscenza erano piuttosto piccole. Le basi di conoscenza che dovevano effettivamente risolvere problemi reali piuttosto che fare dimostrazioni di prova erano necessarie per concentrarsi su problemi ben definiti. Quindi, ad esempio, non solo la diagnosi medica come un intero argomento, ma la diagnosi medica di alcuni tipi di malattie.\nCon l'aumento della tecnologia basata sulla conoscenza, \u00e8 diventata evidente la necessit\u00e0 di basi di conoscenza pi\u00f9 ampie e di basi di conoscenza modulari che potessero comunicare e integrarsi tra loro. Ci\u00f2 ha dato origine alla disciplina dell'ingegneria ontologica, progettando e costruendo ampie basi di conoscenza che potrebbero essere utilizzate da pi\u00f9 progetti. Uno dei principali progetti di ricerca in questo settore \u00e8 stato il Cycprogetto. Cyc \u00e8 stato un tentativo di costruire un'enorme base di conoscenza enciclopedica che contenesse non solo conoscenze specialistiche ma conoscenze di buon senso. Nella progettazione di un agente di intelligenza artificiale, ci si \u00e8 presto resi conto che rappresentare la conoscenza del buon senso, la conoscenza che gli esseri umani semplicemente danno per scontata, era essenziale per creare un'IA che potesse interagire con gli esseri umani usando il linguaggio naturale. Cyc avrebbe dovuto affrontare questo problema. Il linguaggio che hanno definito era noto come CycL.\nDopo CycL, sono stati sviluppati numerosi linguaggi ontologici. La maggior parte sono linguaggi dichiarativi e sono linguaggi frame o si basano sulla logica del primo ordine. La modularit\u00e0 - la capacit\u00e0 di definire i confini attorno a domini specifici e spazi problematici - \u00e8 essenziale per queste lingue perch\u00e9, come affermato da Tom Gruber, \"Ogni ontologia \u00e8 un trattato, un accordo sociale tra persone con motivazioni comuni nella condivisione\". Ci sono sempre molti punti di vista contrastanti e diversi che rendono impossibile qualsiasi ontologia generale. Un'ontologia di scopo generale dovrebbe essere applicabile in qualsiasi dominio e le diverse aree della conoscenza dovrebbero essere unificate.\nC'\u00e8 una lunga storia di lavoro nel tentativo di costruire ontologie per una variet\u00e0 di domini di compiti, ad esempio, un'ontologia per liquidi, il modello di elementi concentrati ampiamente utilizzato nella rappresentazione di circuiti elettronici, cos\u00ec come le ontologie per il tempo, la fede e persino la programmazione stessa. Ognuno di questi offre un modo per vedere una parte del mondo.\nIl modello a elementi concentrati, ad esempio, suggerisce di pensare ai circuiti in termini di componenti con connessioni tra loro, con segnali che fluiscono istantaneamente lungo le connessioni. Questa \u00e8 una vista utile, ma non l'unica possibile. Un'ontologia diversa sorge se dobbiamo prestare attenzione all'elettrodinamica nel dispositivo: qui i segnali si propagano a velocit\u00e0 finita e un oggetto (come un resistore) che in precedenza era visto come un singolo componente con un comportamento di I/O potrebbe ora essere pensato come un mezzo esteso attraverso il quale scorre un'onda elettromagnetica.\nLe ontologie possono ovviamente essere scritte in un'ampia variet\u00e0 di linguaggi e notazioni (ad esempio, logica, LISP, ecc.); l'informazione essenziale non \u00e8 la forma di quel linguaggio ma il contenuto, cio\u00e8 l'insieme di concetti offerti come modo di pensare il mondo. In poche parole, la parte importante sono nozioni come connessioni e componenti, non la scelta tra scriverli come predicati o costrutti LISP.\nL'impegno assunto selezionando l'una o l'altra ontologia pu\u00f2 produrre una visione nettamente diversa del compito da svolgere. Considerare la differenza che sorge nella selezione della vista a elementi concentrati di un circuito piuttosto che la vista elettrodinamica dello stesso dispositivo. Come secondo esempio, la diagnosi medica vista in termini di regole (es. MYCIN) appare sostanzialmente diversa dallo stesso compito visto in termini di frame (es. INTERNIST). Laddove MYCIN vede il mondo medico come composto da associazioni empiriche che collegano sintomo a malattia, INTERNIST vede una serie di prototipi, in particolare malattie prototipiche, da confrontare con il caso in questione."}
{"id": "19516", "revid": "124535975", "url": "https://it.wikipedia.org/wiki?curid=19516", "title": "Hollywood Walk of Fame", "text": "La Hollywood Walk of Fame () \u00e8 un cammino che percorre due lunghi marciapiedi che corrono lungo quindici isolati () della Hollywood Boulevard e tre della Vine Street, sulla collina di Hollywood a Los Angeles, in California.\nCaratteristiche.\nNel percorso sono incastonate stelle a cinque punte in ottone incastonate nei viali in terrazzo veneziano, che recano i nomi di celebrit\u00e0 onorate per il loro contributo (diretto o indiretto) allo \"star system\" e all'industria dello spettacolo statunitense e non solo.\nOrientata da est verso ovest sull'Hollywood Boulevard da Gower Street a La Brea (2,1\u00a0km), e da nord a sud su Vine Street tra Yucca Street e Sunset Boulevard (0,7\u00a0km), la \"Walk of Fame\" fu creata nel 1958 con l'intento di rappresentare un tributo agli artisti che lavorano nell'industria dello spettacolo.\nI premiati ricevono una stella in base alla carriera e ai conseguimenti di una vita nel cinema, nella radio, nella televisione, nel teatro e nella musica, cos\u00ec come per i loro contributi benefici e civici.\nOgni \"stella\" consiste di una piastrella color carbone, nella quale \u00e8 incastonata una stella a cinque punte rosa, bordata di bronzo. All'interno della stella \u00e8 inciso in bronzo il nome dell'onorato e, sotto al nome, \u00e8 presente un emblema circolare (sempre in bronzo), che indica la categoria per cui \u00e8 stata ricevuta la stella. Gli emblemi sono:\nLa costruzione originale della \"Walk of Fame\" aveva 2.500 stelle in bianco. Stanley Kramer ricevette la prima stella della \"Walk of Fame\" il 9 febbraio 1960. Nei sedici mesi seguenti ne vennero assegnate altre 1.558. Da allora le nuove stelle sono state aggiunte a un ritmo di circa due per mese. Nel 1994 oltre 2.000 delle stelle originali erano state riempite, e stelle aggiuntive sono state piazzate, per estendere la \"Walk of Fame\" ad ovest, oltre Sycamore e La Brea Avenue, dove ora viene terminata dalle \"Silver Four Ladies of Hollywood Gazebo\".\nStoria.\nOrigine.\nLa Camera di Commercio di Hollywood e il suo presidente, nei primi anni '50, ebbero l'idea originale di creare una \"Walk of Fame\". Secondo un comunicato stampa del 1953, Stuart ha proposto il Cammino come un mezzo per \"mantenere la gloria di una comunit\u00e0 il cui nome significa fascino ed emozione nei quattro angoli del mondo\". Harry Sugarman, un altro membro della Camera e presidente dell'Hollywood Improvement Association, ricevette il denaro da alcuni conti indipendenti, fu quindi formato un comitato per approfondire l'idea e uno studio di architettura fu contattato per sviluppare delle proposte concrete. L'origine esatta del \"concetto\" di stella non \u00e8 certo, ma nello storico Hotel di Hollywood, che si trovava da oltre 50 anni sull'Hollywood Boulevard, nel luogo ora occupato dal Kodak Theatre, c'era nella sala da pranzo un soffitto dipinto a stelle. Un'altra teoria implica un popolare ristorante di Hollywood dell'epoca chiamato \"The Tropics\", il cui menu era contornato da foto di celebrit\u00e0 incorniciate in stelle d'oro. Nel 1955, il concetto di base e la progettazione generale erano stati concordati. Nel febbraio del 1956 \u00e8 stato presentato un prototipo, che era caratterizzato da una caricatura di John Wayne su una stella marrone con sfondo blu. Tuttavia, la caricatura si dimostrava tecnicamente troppo difficile da eseguire in ottone con la tecnologia disponibile al tempo e si dice il motivo marrone e blu sia stato bocciato dal costruttore Toberman.\nSelezione e costruzione.\nNel marzo 1956 la progettazione definitiva e i colori erano stati approvati e tra la primavera del 1956 e l'autunno del 1957, 1.550 celebrit\u00e0 furono selezionate dai comitati che rappresentano i quattro rami dell'industria dell'intrattenimento di quel tempo: industria cinematografica, industria televisiva, industria radiofonica e industria discografica. I comitati includevano alcuni tra i nomi pi\u00f9 importanti dello spettacolo, come Cecil B. DeMille, Samuel Goldwyn, Jesse Lasky, Walt Disney, Hal Roach, Mack Sennett e Walter Lantz. La costruzione inizi\u00f2 nel 1958, ma due cause legali ritardarono il completamento. La prima venne intentata da alcuni proprietari locali contestando la legalit\u00e0 di un accertamento fiscale di 1,25 milioni di dollari USA nei loro confronti per la presenza della \"Walk of Fame\", insieme alla nuova illuminazione della via e alla sua alberazione; la seconda, di Charles Chaplin Jr., che ha chiesto i danni per l'esclusione di suo padre, la cui nomina era stata ritirata a causa di pressioni da pi\u00f9 parti. Nell'ottobre del 1959 la causa intentata da Chaplin venne respinta, aprendo la strada al completamento del progetto.\nIl mito di Joanne Woodward.\nMentre \u00e8 stato ampiamente riportato che Joanne Woodward fu la prima celebrit\u00e0 a ricevere una stella sulla \"Walk of Fame\", in realt\u00e0 tutte le stelle originali furono installate contemporaneamente, senza cerimonie individuali. Otto stelle, scelte a caso dalle originali 1.550, furono costruite, come \"esempi\". L'8 febbraio 1960, quelle otto stelle, che rappresentano Joanne Woodward, Olive Borden, Ronald Colman, Louise Fazenda, Preston Foster, Burt Lancaster, Edward Sedgwick, e Ernest Torrence, furono installate insieme al resto. Effettivamente la prima stella completa fu quella del direttore cinematografico Stanley Kramer, il 28 marzo 1960, alla fine della nuova passeggiata, presso l'incrocio di Hollywood e di Gower. L'origine precisa della leggenda di Joanne Woodward non \u00e8 chiara, non fu la prima a ricevere la stella sulla passeggiata ma fu la prima celebrit\u00e0 ad accettare di posare con la sua stella per i fotografi e quindi fu individuata nella tradizione popolare come la prima a ricevere la stella.\nDegrado e riqualificazione.\nGli anni sessanta e settanta furono un periodo di prolungato degrado urbano nella zona di Hollywood. Mentre il comitato della \"Walk of Fame\" continuava ad esistere, passarono otto anni prima che venissero aggiunte nuove stelle.\nNel 1968, Johnny Grant, avvi\u00f2 un progetto di riqualificazione della passeggiata e di sensibilizzazione del pubblico. Egli ha inoltre stimolato e incoraggiato la pubblicit\u00e0 sulla stampa internazionale, esigendo che ogni destinatario comparisse personalmente presso la sua stella nel giorno della premiazione. Nel 1980 quando il quartiere inizi\u00f2 la sua ripresa, Grant dichiar\u00f2: \u00ab\u00c8 stata dura convincere la gente a venire ad accettare una stella sulla Walk of Fame\u00bb. Dopo di che, regolari apparizioni personali da parte di noti personaggi famosi contribuirono al recupero o al mantenimento di una loro notoriet\u00e0 presso il pubblico.\nEspansione.\nNel 1984 fu aggiunta una quinta categoria, quella per il contributo teatrale, per consentire il riconoscimento degli artisti del ramo \"live performance\" del settore dello spettacolo, e una seconda fila di stelle, alternate con quelle gi\u00e0 esistenti, fu creata su ogni marciapiede.\nNel 1994, la \"Walk of Fame\" \u00e8 stata estesa di un isolato ad ovest dell'Hollywood Blvd., da Sycamore Avenue a Nord LaBrea Avenue (pi\u00f9 il breve tratto di superstrada che collega Marshfield Hollywood e La Brea) dove termina ad oggi, presso il gazebo \"Four Ladies of Hollywood\". Allo stesso tempo, Sophia Loren \u00e8 stata onorata con la stella n. della \"Walk of Fame\".\nRestauro.\nNel 2008 \u00e8 stato avviato il restauro della passeggiata. Almeno 778 stelle finiranno per essere riparate o sostituite durante i lavori a causa dell'usura subita nel corso degli anni, dai danni di lieve entit\u00e0 a quelli gravi abbastanza da costituire un pericolo per chi ci cammina sopra. Allo stesso tempo, \u00e8 stato fondato il comitato \"Amici della Walk of Fame\", con lo scopo di raccogliere sponsor commerciali che possano contribuire al risanamento. Absolut Vodka \u00e8 diventato il primo \"amico\" della \"Walk Of Fame\" con una donazione di 1 milione di dollari, seguita da L'Oreal. Gli \"Amici\" vengono riconosciuti con le stelle d'onore davanti al Kodak Theatre, che \u00e8 tra i tratti pi\u00f9 pesantemente danneggiati della passeggiata.\nIl progetto prevede una valutazione dei danni secondo una scala che va da A a F. Le stelle che hanno ricevuto il grado \"F\", ad indicazione dei danni pi\u00f9 gravi, sono Joan Collins, Peter Frampton, Dick Van Patten, Willard Waterman, Boleslawski Richard, Ellen Drew, Paul Douglas, Andrew L. Stone, Crumit Frank e Bobby Sherwood. Il progetto di restauro vede la collaborazione tra vari enti, tra cui la Camera di Commercio di Hollywood e la contea di Los Angeles, insieme con la Metropolitan Transportation Authority, che gestisce la linea rossa della metropolitana che corre sotto la passeggiata.\nLa passeggiata oggi.\nStelle multiple.\nI comitati di selezione originale hanno scelto di riconoscere alcuni intrattenitori con contributi in pi\u00f9 categorie. Gene Autry possiede una stella per tutte e cinque le categorie. Bob Hope, Mickey Rooney, Roy Rogers e Tony Martin possiedono quattro stelle (Mickey Rooney ha tre stelle sue e una quarta con la moglie Jan). Trenta persone, tra cui Frank Sinatra, Danny Kaye, George Burns, Ed Wynn, e Jack Benny hanno tre stelle: solo cinque di loro sono donne: Dinah Shore, Gale Storm, Jane Froman, Marie Wilson, e Jo Stafford. George Eastman \u00e8 l'unico a possedere due stelle nella stessa categoria.\nLa sua stella originale (per l'invenzione del rullo della pellicola) \u00e8 su Vine Street, ma quando il Kodak Theatre \u00e8 stato costruito nel 2002, una seconda stella identica \u00e8 stata installata al suo ingresso. Sette artisti dell'industria discografica possiedono due stelle nella stessa categoria per realizzazioni distinte: Michael Jackson, come solista e come membro dei The Jackson 5, Diana Ross, come membro delle The Supremes e come solista, Smokey Robinson, come artista solista e come membro dei The Miracles, e i quattro membri dei Beatles: John Lennon, Ringo Starr, George Harrison e Paul McCartney. A Cher era stata proposta la possibilit\u00e0 di partecipare a questo club esclusivo, rifiutandosi di pianificarla quando era stata selezionata nel 1983. Ha, comunque, partecipato alla inaugurazione della stella di Sonny &amp; Cher nel 1998, come tributo alla recente morte dell'ex marito Sonny Bono.\nControversie.\nCharlie Chaplin \u00e8 l'unica celebrit\u00e0 ad essere stata votata due volte per la stessa stella. \u00c8 stato votato all'unanimit\u00e0 nel gruppo iniziale dei 500 nel 1956, ma il comitato di selezione alla fine lo escluse, apparentemente a causa di domande riguardanti la sua morale (era stato accusato di aver violato la legge Mann e assolto), ma pi\u00f9 probabilmente a causa delle sue opinioni politiche di sinistra. La sua stella \u00e8 stata aggiunta al \"Walk\" nel 1972, nello stesso anno ricevette l'Oscar; anche allora, 16 anni dopo, la Camera di Commercio ricevette numerose lettere di indignazione da parte di persone che non capivano come lui potesse essere stato escluso.\nNel 1978 la commissione vot\u00f2 contro l'aggiudicazione di una stella del controverso cantante lirico, ma brillante attore, sportivo, scrittore, avvocato e attivista sociale Paul Robeson. Le proteste da parte dell'industria del divertimento, circoli civici, politici locali e nazionali, e molti altri quartieri furono cos\u00ec intense che la decisione \u00e8 stata quasi subito invertita. La sua stella \u00e8 sul blocco 6.600 dell'Hollywood Boulevard.\nPolitici.\nRonald Reagan e Donald Trump sono gli unici presidenti degli Stati Uniti ad avere una stella; Reagan \u00e8 anche uno dei due governatori della California ad avere una stella (l'altro \u00e8 Arnold Schwarzenegger).\nGeorge Murphy \u00e8 l'unico senatore degli Stati Uniti con una stella, in riconoscimento della sua carriera precedente di recitazione e danza.\nDue membri della Camera dei Rappresentanti hanno ricevuto stelle: Helen Gahagan e Sonny Bono.\nIgnacy Paderewski, che ha servito come primo ministro della Polonia tra le due guerre mondiali, \u00e8 l'unico europeo capo di governo con una stella.\nNomi in comune.\nCi sono due coppie di stelle che portano nomi identici ma che rappresentano persone diverse. Due stelle portano il nome di Harrison Ford: una per l'attore del cinema muto a 6.665 Hollywood Blvd, l'altra per l'attore attuale (di fronte al Kodak Theatre di Hollywood Boulevard 6.801). Ci sono anche due stelle intitolate a Michael Jackson: una per il cantante e ballerino (a 6.811 Hollywood Blvd), e l'altra per l'omonimo commentatore radiofonico (al 1597 Vine Street).\nFra i cognomi pi\u00f9 diffusi ci sono 12 stelle con il cognome \"Jones\": Allan Jones, Buck Jones, Chuck Jones, Dick Jones, Gordon Jones, Jack Jones, Jennifer Jones, Quincy Jones, Shirley Jones, Spike Jones, Tom Jones e Tommy Lee Jones; ci sono anche sette Smith: Aubrey Smith, Carl Smith, Smilin Jack Smith, Jaclyn Smith, Kate Smith, Keely Smith e Pete Smith. Il cognome pi\u00f9 comune, tuttavia, \u00e8 Williams, con un totale di 15: Andy Williams, Bill Williams, Billy Dee Williams, Cindy Williams, Earle Williams, Esther Williams, Guy Williams, Hank Williams, Joe Williams, Kathlyn Williams, Paul Williams, Robin Williams, Roger Williams, Tex Williams e Vanessa Williams.\nLa pi\u00f9 grande collezione di stelle che onora un gruppo di parenti di sangue \u00e8 di sette in rappresentanza della famiglia Barrymore: John Barrymore, suo fratello Lionel Barrymore (che ne ha due), la sorella Ethel Barrymore, il loro zio Sidney Drew Barrymore, il figlio di John, John Drew Barrymore e la figlia di quest'ultimo, Drew Barrymore.\nPersonaggi immaginari (e coloro che li creano).\nNel 1978, in onore del suo 50\u00ba anniversario, Topolino \u00e8 diventato il primo personaggio animato a ricevere una stella. Altri destinatari animati sono Bugs Bunny, Paperino, Picchiarello, Biancaneve, Trilli, Winnie the Pooh, Shrek, I Rugrats, Minnie e I Simpson. La stella che porta il nome di Charlie Tuna non onora la mascotte pubblicitaria animata, ma il celebre conduttore radiofonico (vero nome: Art Ferguson).\nAltri personaggi di fantasia sulla \"Walk\" includono i Munchkin, due pupazzi (Kermit la Rana e Big Bird), un mostro (Godzilla), e tre cani (Strongheart, Lassie e Rin Tin Tin). I Muppet hanno ricevuto una stella collettiva nel 2011, rendendo Kermit il primo personaggio animato a ricevere due stelle.\nOtto stelle sono dedicate a fumettisti e animatori: Walt Disney, Friz Freleng, Chuck Jones, Walter Lantz, Charles Schulz, Jay Ward, Matt Groening e Stan Lee. Tre burattinai hanno la stella: Fran Allison, Jim Henson, e Shari Lewis."}
{"id": "19518", "revid": "2178116", "url": "https://it.wikipedia.org/wiki?curid=19518", "title": "Keith Haring", "text": "Biografia.\nGiovinezza.\nKeith Haring nacque il 4 maggio 1958 a Reading, in Pennsylvania, da Allen e Joan Gruen, primogenito di quattro figli. La sua famiglia si trasfer\u00ec a Kutztown pochi anni dopo la sua nascita, e fu qui che trascorse la maggior parte della sua infanzia; ancora bambino rivel\u00f2 una forte inclinazione per il disegno, apertamente incoraggiato dal padre Allen, il quale aveva per tempo intuito le inclinazioni e il talento artistico del figlio. Queste sono le parole che lo stesso Haring rivolse a John Gruen, la cui biografia rimane la pi\u00f9 completa fonte primaria per la comprensione di Haring come uomo e artista:\nFurono proprio i personaggi dei fumetti come quelli di Walt Disney e di Dr. Seuss a esercitare su di lui un'influenza duratura. In ogni caso, divenuto adolescente, Haring diede prova di temperamento ardente: era insofferente ai freni, e non di rado consumava droghe e alcool con gli amici. Malgrado ci\u00f2, egli continu\u00f2 a coltivare la propria passione per il disegno; decisiva, in tal senso, fu la visita al museo Hirshhorn di Washington D.C., dove era esposta la produzione grafica di Andy Warhol.\nTerminati gli studi secondari nel 1976, Haring si iscrisse all'Ivy School of Professional Art di Pittsburgh, dove - persuaso dai genitori - inizi\u00f2 a frequentare le lezioni di grafica pubblicitaria. Ben presto, per\u00f2, il giovane Keith cap\u00ec che non era quella la sua strada, e abbandon\u00f2 il corso dopo due semestri; con l'allontanamento dagli studi regolari affront\u00f2 un periodo di nera miseria e di attivit\u00e0 temporanee. L'elasticit\u00e0 d'orario di questi mestieri (importante quello di cuoco in una caffetteria, dove espose per la prima volta i suoi disegni) gli permise di fare copiose letture: proprio in questi anni, infatti, Haring divorava le opere monografiche su Jean Dubuffet, Stuart Davis, Jackson Pollock, Paul Klee, Alfonso Ossorio e Mark Tobey. Nel 1977, poi, entr\u00f2 a contatto con un artista che gli suscit\u00f2 una grande emozione, e la \u00abnuova spinta e confidenza\u00bb necessaria per assecondare la propria vocazione: si trattava di Pierre Alechinsky, in quell'anno protagonista di una mostra al museo d'arte di Pittsburgh. Giusto un anno dopo Haring, forte delle conoscenze estremamente variegate raggiunte nel campo dell'arte, organizz\u00f2 la sua prima mostra personale, riscuotendo un grande successo. Nel 1979 strinse amicizia con un artista emergente di Brooklyn: Jean-Michel Basquiat, col quale rimase amico fino alla morte di quest'ultimo avvenuta due anni prima della sua.\nL'astro newyorkese della \"street art\".\nIntanto da Pittsburgh si trasfer\u00ec a New York, alla ricerca di nuove sfide e di artisti con idee e interessi affini; fu proprio in questo periodo, inoltre, che inizi\u00f2 a diventare consapevole del proprio orientamento omosessuale, che avrebbe poi riconosciuto apertamente in seguito. Nella Grande Mela Haring pot\u00e9 seguire i corsi della School of Visual Art (SVA), dove apprese i rudimenti del disegno, della pittura e della scultura; in questo periodo si leg\u00f2 di molta amicizia con Kenny Scharf e realizz\u00f2 diverse opere, fondendo le influenze esercitate dal poster \"Truisms\" di Jenny Holzer con la tecnica di William S. Burroughs e Brion Gysin. A New York il giovane pittore si divideva tra un'intensa attivit\u00e0 di studio e gli svaghi concessi da una grande citt\u00e0: Haring, in particolare, frequent\u00f2 assiduamente il , \"rendez-vous\" assai popolare tra gli artisti, gli attori e i musicisti di Manhattan.\nOrmai ben inserito nella scena artistica newyorchese, Haring decise di non proseguire i propri studi alla School of Visual Art, rinnegando definitivamente la possibilit\u00e0 di conseguire una laurea (che gli sar\u00e0 comunque conferita post mortem nel 2000). Intanto, essendo insofferente alle forme espressive e ai sistemi di diffusione artistica tradizionali, per esprimere la propria vocazione, Haring scelse la scena urbana cittadina, riconoscendo nel tessuto metropolitano di New York un luogo ricco di fermenti e di ispirazioni artistiche. Fu proprio sotto l'egida del graffitismo che Haring inizi\u00f2 a definire la propria identit\u00e0 artistica, divenendo gradualmente consapevole dell'originalit\u00e0 delle proprie creazioni grafiche; celebre l'icona del cane angoloso che abbaia, immagine di vitalit\u00e0 per eccellenza.\nNel frattempo, nel giugno 1980 Haring venne invitato a partecipare al Times Square Show, la prima mostra artistica dedicata all'arte underground statunitense; qui egli ebbe l'opportunit\u00e0 di confrontarsi e stringere amicizia con i pi\u00f9 significativi esponenti della \"street art\", tra cui Lee Quinones, Fab Five Freddy e Futura 2000. Haring sub\u00ec indubbiamente il fascino e l'influsso di questi ultimi, e non nascose affatto il proprio ardente entusiasmo per il graffitismo, tema sul quale ritorn\u00f2 in una mostra allestita nel 1981 al Mudd Clubb che riscosse un notevole successo.\nSuccessivamente, forse per caso o forse per scelta, Haring decise di esprimere il proprio estro artistico intervenendo sugli spazi pubblicitari vuoti della metropolitana di New York, che divenne (per usare le sue parole) un \u00ablaboratorio\u00bb pubblico dove sperimentare infinite soluzioni grafiche:\nIntanto, Haring inizi\u00f2 ad acquistare una fama sempre pi\u00f9 solida, confermata dal successo riscosso dalla mostra personale che organizz\u00f2 nell'ottobre 1982 con la collaborazione del gallerista Tony Shafrazi: all'evento, accompagnato per la prima volta da un catalogo, presenziarono Roy Lichtenstein, Robert Rauschenberg, Francesco Clemente, Sol LeWitt e Richard Serra. L'esibizione arricch\u00ec notevolmente la fama di Haring, ormai divenuto noto anche in Europa: in questo periodo l'artista espose in Francia al CAPC Muse\u00e9 d'art contemporain de Bordeaux e alla Nouvelle Biennale di Parigi nel 1985, nei Paesi Bassi allo Stedelijk Museum di Amsterdam nel 1986, in Italia alla galleria di Lucio Amelio a Napoli nel 1983 e alla Biennale di Venezia nel 1984, in Belgio, in Germania e in Gran Bretagna, lasciando segni di s\u00e9 e della propria arte nei paesaggi urbani visitati. Le commissioni e le offerte frattanto piovevano, tanto che Haring dovette assoldare una segretaria personale, Julia Gruen, per essere aiutato nel disbrigo della corrispondenza.\nHaring consacr\u00f2 definitivamente il proprio talento nell'aprile del 1986 con l'inaugurazione a SoHo del Pop Shop; si tratta di un punto vendita di gadget e magliette ritraenti le sue opere, cos\u00ec da mettere il proprio operato a disposizione di tutti.\nL'AIDS e la morte.\nLa met\u00e0 degli anni 1980 conobbe l'esplosione della sindrome da immunodeficienza acquisita, meglio conosciuta con la sigla di AIDS; il sesso, senza le adeguate precauzioni, era ormai divenuto un'attivit\u00e0 letale. Haring era ben consapevole della pericolosit\u00e0 del virus, che aveva gi\u00e0 annientato diversi suoi amici:\nHaring, in effetti, in questo periodo si dimostr\u00f2 assai sensibile al tema dell'AIDS, trasposto in diverse sue opere animate da un impulso deterrente, cos\u00ec da tentare di salvare vite umane; notevole, in tal senso, il dipinto \"AIDS\", del 1985. Ci\u00f2, tuttavia, non bast\u00f2 per Haring, che alla fine contrasse ugualmente il virus; il pittore aveva comunque gi\u00e0 da tempo accolto l'eventualit\u00e0 di risultare positivo, avendo affermato di \u00abcamminare sulla linea molto sottile che divide la vita dalla morte\u00bb per via della \u00abpromiscuit\u00e0 presente in ogni angolo di New York\u00bb.\nLa salute di Haring si fece via via sempre pi\u00f9 precaria, fino a quando gli fu persino impossibile dipingere. L'ultima opera pubblica che esegu\u00ec fu \"Tuttomondo\", sulla parete esterna del convento di Sant'Antonio a Pisa; si tratta dell'ultimo inno alla vita di Haring, e di uno dei \u00abprogetti pi\u00f9 importanti che abbia mai fatto\u00bb. Malgrado la salute declinante, inoltre, Haring fond\u00f2 la Keith Haring Foundation, che si propone di continuare la sua opera di sostegno alle organizzazioni a favore dei bambini e della lotta contro l'AIDS.\nKeith Haring, infine, mor\u00ec il 16 febbraio 1990 a New York a causa delle complicanze legate all'AIDS.\nStile.\nNonostante la sua morte prematura, l'immaginario di Haring \u00e8 diventato un linguaggio visuale universalmente riconosciuto del XX secolo. Le sue opere fanno ricorso a uno stile immediato e festivo e sono popolate da personaggi stilizzati e bidimensionali, quali bambini, cani, angeli, mostri, televisori, computer, figure di cartoon e piramidi; iconico, in tal senso, \u00e8 l'utilizzo di colori molto vividi e accattivanti che ricordano quelli usati dalla grafica pubblicitaria, l'adozione di una spessa linea di contorno ridotta all'essenziale che circoscrive le anzidette figure. La sua iconografia apparentemente infantile veicola messaggi semplici, chiari e immediatamente intellegibili che riguardano diversi temi scottanti della sua epoca, quali il capitalismo, il razzismo, l'ingiustizia sociale, l'apartheid, il riarmo nucleare, la droga e l'AIDS, non mancando di affrontare anche argomenti come l'amore, la felicit\u00e0, la gioia e il sesso.\nLa versatilit\u00e0 delle opere di Haring trascende i mezzi espressivi tradizionali, tanto che per dare sfogo al proprio inesauribile estro artistico egli non esit\u00f2 a sfruttare qualsiasi elemento avesse portata di mano: le sue opere sono tracciate su muri, carrozzerie di automobili, teloni in vinile, capi di abbigliamento, carta, plastica recuperata dagli scarti, e tela. Haring, infatti, perseguiva un modello di \u00abarte per tutti\u00bb, desiderando di mettere le proprie opere a disposizione del pi\u00f9 grande pubblico possibile; ci\u00f2 era possibile soltanto portando l'arte al di fuori dai musei e dalle gallerie, e ignorando le regole imposte dal mondo del mercato.\nIn tal senso, le opere di Haring sono ascrivibili al graffitismo metropolitano, del quale egli \u00e8 stato uno dei maggiori interpreti insieme a Jean-Michel Basquiat.\nImpegno politico.\nNel corso della sua vita, Haring veicol\u00f2 numerosi messaggi politici tramite la sua arte. Mentre si trovava a New York, era sua abitudine ritagliare titoli di giornale e formare dei collage di carattere ironico e dissacrante, riguardanti spesso personaggi pubblici come Ronald Reagan ed il Papa, che poi fotocopiava ed incollava per strada. Fu molto attivo nell'ambito dell'emancipazione degli omosessuali e nella lotta all'Aids. Inoltre, faceva parte di ACT UP, movimento politico per la lotta all'Aids. \nLavor\u00f2 anche in ambiti umanitari, dedicando molte sue opere a ospedali, organizzazioni di beneficenza e orfanotrofi."}
{"id": "19519", "revid": "1543377", "url": "https://it.wikipedia.org/wiki?curid=19519", "title": "Katsushika Hokusai", "text": "Artista eccentrico e meticoloso, deve la sua fama principalmente alle stampe, nonostante rimase attivo nel campo della pittura come in quello della grafica. In una carriera lunga pi\u00f9 di sessant'anni esplor\u00f2 varie forme d'arte cimentandosi nella produzione di xilografie a soggetto teatrale, di stampe augurali a circolazione privata (\"surimono\") e, negli anni trenta dell'Ottocento, di serie paesaggistiche, come dimostrano le opere \"Vedute di ponti famosi\", \"Cascate famose in varie province\", \"Trentasei vedute del Monte Fuji\", che riflette in parte un attaccamento personale al celebre vulcano. Un'opera collegata a questa serie \u00e8 la celebre \"Grande onda di Kanagawa\".\nA causa di una serie di problemi familiari non ultimo la propensione al gioco d'azzardo del nipote, visse per un certo periodo nella povert\u00e0 estrema, situazione che lo port\u00f2 a pubblicare una serie di manuali didattici per principianti e professionisti, quali \"Brevi lezioni di disegno semplificato\" e i \"Manga\". La sua passione per il genere letterario, nata probabilmente durante l'adolescenza quando faceva il fattorino per una biblioteca ambulante, lo spinse a scrivere e illustrare uno svariato numero di libri gialli e di racconti per donne e bambini, oltre ad occuparsi dell'illustrazione di grandi classici della letteratura. Fu inoltre un eccellente poeta di haiku.\nI suoi lavori furono un'importante fonte di ispirazione per molti impressionisti europei come Claude Monet e post-impressionisti come Vincent van Gogh e il pittore francese Paul Gauguin. Nei diversi aneddoti relativi alla sua vita si racconta che abbia cambiato residenza pi\u00f9 di novanta volte e che avesse l'abitudine di modificare continuamente il nome d'arte.\nBiografia.\nGiovinezza e periodo di formazione.\nHokusai, terzo figlio di Kawamura Itiroyemon, nacque a Edo nel nono mese del decimo anno dell'era H\u014dreki (ottobre-novembre 1760), nel quartiere Honj\u014d Warigesui, con il nome di Tokitar\u014d. Non fu mai riconosciuto ai fini della successione ed \u00e8 probabile che sua madre fosse una concubina. All'et\u00e0 di quattro anni venne adottato da una prestigiosa famiglia di artigiani, i Nakajima, fabbricanti di specchi al servizio dello shogunato Tokugawa. Ebbe due fratelli pi\u00f9 grandi e una sorella minore, ognuno dei quali mor\u00ec durante l'infanzia. Suo nonno adottivo fu un soldato al servizio del clan Kira che cadde per mano di uno dei quarantasette r\u014dnin durante il compimento della vendetta di questi ultimi nei confronti di Kira Yoshinaka.\nAll'et\u00e0 di dodici anni Hokusai lavor\u00f2 come fattorino in una biblioteca ambulante, mentre a quattordici inizi\u00f2 il suo apprendistato presso un intagliatore di matrici tipografiche, periodo in cui ebbe modo di incidere le ultime sei pagine di un romanzo umoristico di Sanch\u014d sotto lo pseudonimo di Tetsuz\u014d. Tali esperienze nel mondo del commercio librario e nell'ambito delle tecniche di stampa contribuirono alla sua formazione come incisore, facendo crescere nel giovane Hokusai la passione per il disegno. Nel 1778, all'et\u00e0 di diciotto anni, decise cos\u00ec di abbandonare la professione di semplice intagliatore per entrare nello studio di Katsukawa Shunsh\u014d, uno degli artisti ukiyo-e pi\u00f9 celebri dei suoi tempi, dove ebbe modo di specializzarsi nella produzione di stampe a soggetto teatrale e nell'illustrazione di romanzi popolari (\"kiby\u014dshi\"). Dopo un anno il maestro lo fregi\u00f2 con il nome di Shunr\u014d, pseudonimo con il quale pubblic\u00f2 i suoi primi lavori nel 1779.\nDopo la morte di Shunsh\u014d nel 1793, Hokusai si sent\u00ec libero di sviluppare uno stile pi\u00f9 personale, maturato attraverso gli studi delle tecniche delle scuole giapponesi di pittura Kan\u014d, Tosa e Rinpa, prendendo, tuttavia, ispirazione per i suoi lavori soprattutto dalla pittura europea, in particolare da quella olandese e francese. Questa sua emancipazione artistica non fu mai accettata dal nuovo caposcuola Shunk\u014d, che dopo diverse vicissitudini costrinse Hokusai a lasciare lo studio. Un episodio in particolare spinse Hokusai, allora poco pi\u00f9 che trentenne, a ricercare la via dell'indipendenza e a tagliare qualsiasi legame con gli stili che lo precedettero: aveva dipinto l'insegna di un rivenditore di stampe, il quale ne era rimasto soddisfatto al punto da esporla in bella vista davanti all'ingresso del suo negozio. Un altro allievo della scuola Katsukawa passando di l\u00ec la not\u00f2 e, non ritenendola degna e all'altezza della reputazione della scuola, la strapp\u00f2. Dopo aver rotto i rapporti con Shunk\u014d, Hokusai prese la particolare abitudine di cambiare continuamente residenza, vivendo non pi\u00f9 di uno o due mesi nello stesso posto, probabilmente per sentirsi pienamente libero di seguire il suo estro e la sua ispirazione del momento.\nInizialmente tale scelta si rivel\u00f2 infelice, costringendo Hokusai ad abbandonare momentaneamente l'arte per dedicarsi all'attivit\u00e0 pi\u00f9 remunerativa di venditore ambulante di spezie e almanacchi. Dopo un periodo vissuto in povert\u00e0, un inaspettato quanto ben retribuito lavoro commissionatogli riaccese in lui la speranza e la voglia di dipingere; \u00e8 in questo periodo che Hokusai si ciment\u00f2 nella produzione di \"surimono\" (cartoline di fine anno e altre festivit\u00e0) e di illustrazioni di \"ky\u014dka ehon\" (libretti satirici), che gli permisero di iniziare a farsi un nome nell'ambiente dell'arte giapponese. Tra il 1789 e il 1800 scrisse e illustr\u00f2 inoltre uno svariato numero di racconti per donne e bambini, ed ebbe modo di prendere dimestichezza con l'uso della prospettiva, oltre a intraprendere gli studi della grande arte cinese.\nNel frattempo l'ukiyo-e continuava a crescere, acquisendo sempre pi\u00f9 consenso popolare. Hokusai apparve sulla scena artistica proprio in quel momento, spostando l'interesse del pubblico verso nuovi soggetti come i paesaggi e le immagini di fiori e animali, oltre a quelli gi\u00e0 consolidati dal mercato come le belt\u00e0 femminili e i guerrieri. Tale allontanamento dai principi classici dall'arte giapponese del tempo rappresent\u00f2 un notevole passo avanti nella carriera dell'artista, nonch\u00e9 un'importante svolta nel mondo dell'arte ukiyo-e in generale.\nGli inizi come artista indipendente e il successo.\nNel 1795 Hokusai assunse per un breve periodo la direzione dell'atelier Tawaraya, cambiando il suo nome in S\u014dri II, prima di intraprendere la carriera di artista indipendente dal 1798. Fu in questo periodo che adott\u00f2 lo pseudonimo pi\u00f9 conosciuto, Hokusai (forma abbreviata di Hokushinsai, \"studio della Stella polare\"), scelto in onore della divinit\u00e0 buddhista My\u014dken e come simbolo di buon auspicio per una brillante carriera. Katsushika deriva invece dal nome dell'area in cui il quartiere di Honj\u014d era situato, zona corrispondente alla moderna Hokusai-d\u014dri nell'area Kamezawa di Sumida a Tokyo.\nNella primavera del 1804 Hokusai port\u00f2 a termine la prima di una serie di imprese che lo fecero conoscere al grande pubblico e che ne avrebbero determinato l'appartenenza alla categoria dei \"kijin\", o \"artisti eccentrici\". Davanti a una gran folla in quel di Edo complet\u00f2 un alle mode dipinto di circa 350 m\u00b2 raffigurante il patriarca dello Zen Daruma, utilizzando una scopa di canne colma d'inchiostro. Tempo dopo si ripet\u00e9 raffigurando allo stesso modo il dio Hotei assieme a un cavallo e alle sette divinit\u00e0 della fortuna. Queste opere mastodontiche vennero poi controbilanciate da uno stormo di passeri dipinto su un chicco di riso. Hokusai continu\u00f2 a fare uso sapiente del suo talento in occasione di un concorso durante il quale si misur\u00f2 con un artista specializzato nello stile tradizionale cinese. Tali stratagemmi gli valsero la chiamata al cospetto dello sh\u014dgun Tokugawa Ienari, dove ebbe modo di fare mostra delle sue doti, un privilegio riservato prima di lui a pochi artisti del suo rango. In seguito pubblic\u00f2 le serie e , iniziando contestualmente ad accettare studenti e apprendisti.\nNel 1807 inizi\u00f2 a lavorare per conto di Kyokutei Bakin all'illustrazione di tre libri dello scrittore, tra i quali la traduzione del grande classico cinese \"I briganti\", ma la differenza di vedute tra i due li port\u00f2 a interrompere il sodalizio dopo quattro anni. Anche il rapporto di amicizia e collaborazione tra l'artista e Onoe Baik\u014d non inizi\u00f2 sotto i migliori auspici, con il primo che rifiut\u00f2 inizialmente la commissione di un dipinto di un fantasma che l'attore avrebbe voluto interpretare nei suoi spettacoli teatrali.\nIl successo di Hokusai come artista, tuttavia, coincise con una serie di gravi problemi economici che andarono a influenzare tutta la sua produzione artistica da l\u00ec in avanti. Fino a quel momento Hokusai aveva difatti fatto affidamento sulle disponibilit\u00e0 economiche del primogenito Tominosuke, erede della fabbrica di specchi dei Nakajima, ma dopo la morte di quest'ultimo si ritrov\u00f2 di colpo senza pi\u00f9 un valido sostegno economico e fu costretto cos\u00ec ad affidarsi ai guadagni altalenanti ricavati dalla vendita delle sue opere. La sua attenzione si spost\u00f2 quindi sull'illustrazione di libri e sulla pubblicazione di manuali per principianti e professionisti, tra cui , viaggiando tra Nagoya, Osaka e Kyoto in cerca di apprendisti e studenti da ingaggiare.\nAnche lontano da Edo Hokusai riusc\u00ec a farsi una certa nomea e, proprio a Nagoya, ripropose la performance del \"grande Daruma\". Nel 1814 pubblic\u00f2 il primo dei quindici volumi che compongono la serie , una vasta raccolta di schizzi con soggetti di varia natura, dai paesaggi alle scene di vita quotidiana, passando per le rappresentazioni del soprannaturale.\nGli ultimi anni.\nAnche gli ultimi anni di Hokusai furono caratterizzati da una serie di imprevisti di varia natura, che spinsero l'artista a non accettare pi\u00f9 commissioni che non gli avrebbero garantito un certo ritorno economico. \nA causa dei debiti accumulati dal nipote, figlio della primogenita Omiyo e del pittore Yanagawa Shigenobu, Hokusai fu infatti costretto a trasferirsi a Uraga e a risiedervi per un lungo periodo sotto mentite spoglie per sfuggire ai creditori, potendo visitare la capitale solo occasionalmente. Hokusai pass\u00f2 quindi l'ultima parte della sua vita girovagando da una citt\u00e0 all'altra, essendo in grado di ritornare a Edo in pianta stabile e senza pericoli solo nel 1836. In quel periodo la citt\u00e0 era falcidiata da una grave carestia e la richiesta di opere d'arte era calata drasticamente. Nel 1839, quando ormai la sua popolarit\u00e0 stava venendo offuscata da quella di Utagawa Hiroshige, il suo studio and\u00f2 distrutto in un incendio e la maggior parte dei suoi lavori perduti. Verso i settant'anni fu colpito da apoplessia, dalla quale si riprese grazie a una ricetta di una medicina cinese trovata in un vecchio libro o, secondo altre fonti, grazie a uno speciale composto al limone di sua invenzione.\nNonostante le varie difficolt\u00e0 fu proprio negli ultimi anni di vita che \"il vecchio pazzo per la pittura\", soprannome che accompagn\u00f2 Hokusai a fine carriera, produsse quelle che sono probabilmente le sue opere pi\u00f9 importanti. Di questo periodo sono infatti le serie , , l'incompleta e soprattutto , di cui \"La grande onda di Kanagawa\" \u00e8 l'opera pi\u00f9 importante e conosciuta. Tra il 1830 e il 1843 produsse inoltre uno svariato numero di stampe in stile \"nishiki-e\" e \"shunga\".\nHokusai si spos\u00f2 due volte tra il 1780 e il 1800, bench\u00e9 siano poche le informazioni riguardo alle sue mogli. Dalla prima ebbe tre figli: oltre ai gi\u00e0 citati Tominosuke e Omiyo vi era Otetsu, talentuosa pittrice che mor\u00ec in giovane et\u00e0. Hokusai ebbe un maschio e due femmine anche dalla seconda moglie. Il figlio maschio, Akitiro, fu un poeta e un impiegato di corte presso lo shogunato, mentre la prima figlia, Onao, mor\u00ec durante l'infanzia. La seconda figlia, \u014ci, divenne un'artista famosa soprattutto per le sue illustrazioni di un libro sulle buone maniere femminili e, dopo aver divorziato dal marito, ritorn\u00f2 dal padre per prendersene cura fino alla sua morte, sopraggiunta all'et\u00e0 di 89 anni il 10 maggio 1849.\nSempre alla ricerca della perfezione, Hokusai fu un attento studente per tutta la sua lunga vita. Tale volont\u00e0 di migliorarsi costantemente \u00e8 riassunta in un'esclamazione che egli profer\u00ec in punto di morte: \u00abSe il Cielo mi concedesse ancora dieci anni [...] anche solo cinque anni in pi\u00f9 sarei potuto divenire un vero artista\u00bb.\nStile.\nIn una carriera lunga pi\u00f9 di sessant'anni Hokusai esplor\u00f2 diverse forme d'arte cimentandosi nella produzione di stampe a soggetto teatrale, fogli augurali a circolazione privata (i \"surimono\"), libri gialli, illustrazioni di romanzi popolari, manuali didattici e serie di xilografie profondamente influenzate dalla pittura occidentale e cinese. Conosciuto principalmente per le sue opere in stile ukiyo-e, rimase tuttavia attivo nel campo pittorico come in quello grafico, studiando di volta in volta stili diversi ma mantenendo sempre alterata la sua indipendenza stilistica.\nNel periodo di apprendistato sotto la guida di Shunsh\u014d, si specializz\u00f2 nella creazione di immagini di belt\u00e0, lottatori e attori, producendo inoltre alcune stampe prospettiche nello stile di Toyoharu.\nAnche dopo aver abbandonato lo studio il suo stile continu\u00f2 per un certo periodo a essere influenzato da quello del maestro, fino a quando non cominci\u00f2 un lento distaccamento dagli ideali estetici fino ad allora seguiti, sostituiti via via da un'espressione artistica sempre pi\u00f9 personale, sviluppata soprattutto nel periodo in cui prese la direzione della scuola Tawaraya. Sono gi\u00e0 presenti in questo periodo le forme strette dei volti, i corpi aggraziati e arcuati e le atmosfere austere tipiche dell'ideale estetico dello \"shibusa\", messe in evidenza da pennellate larghe e decise. Intrapresa la carriera di artista indipendente, Hokusai continu\u00f2 in un primo momento a seguire questo cammino artistico intensificando, tuttavia, il legame con il mondo letterario attraverso una ricca produzione di libri illustrati. Solo successivamente lo stile si fece pi\u00f9 geometrico e le figure pi\u00f9 arrotondate, con una maggiore contestualizzazione dei personaggi e la loro umanizzazione psicologica.\nNell'ultima parte di carriera Hokusai approfond\u00ec i suoi studi sulle rappresentazioni paesaggistiche, i quali lo portarono tra gli anni dieci e trenta dell'Ottocento alla produzione delle grandi serie policrome, sviluppando un tratto di contorno pensato per essere intagliato e riprodotto. Protagonista indiscusso di queste raccolte \u00e8 senz'altro il Fuji, fonte d'ispirazione per artisti e pittori sin dal IX secolo per via del suo intrinseco significato simbolico e religioso. La montagna in Giappone \u00e8 tradizionalmente legata alla vita eterna, come narrato nel racconto \"Taketori monogatari\", e l'ossessione di Hokusai per il Fuji in questo periodo \u00e8 probabilmente dovuta alla sua maniacale ricerca dell'immortalit\u00e0. Questo spiegherebbe anche perch\u00e9 l'artista prese a disegnare, tra il 1842 e il 1844, un gran numero di leoni cinesi, anche questi considerati simboli di buon auspicio ed efficaci talismani contro le malattie.\nNel frattempo, il suo stile aveva subito un'ulteriore rivoluzione soprattutto nella raffigurazione delle figure femminili che, da eteree e filiformi, diventarono visivamente generose e abbondanti. Negli ultimi anni di vita la sua continua ricerca sulla fisiognomica dei suoi personaggi port\u00f2 inoltre a un'ulteriore caratterizzazione degli stessi, sia in quelli umani che in quelli animali, le cui espressioni facciali risultano spesso invertite.\nOpere.\nIl suo lavoro pi\u00f9 noto \u00e8 la serie degli ukiyo-e, \"Trentasei vedute del Monte Fuji\", creata tra il 1826 e il 1833.\nConsiste di 46 stampe (10 vennero aggiunte in seguito), tra cui \"La grande onda di Kanagawa\" \u00e8 la pi\u00f9 celebre di queste vedute, che ben descrive la moderna contrapposizione tra forza della natura e fragilit\u00e0 dell'uomo."}
{"id": "19527", "revid": "1702319", "url": "https://it.wikipedia.org/wiki?curid=19527", "title": "Gudo Visconti", "text": "Gudo Visconti (\"G\u00f9d\" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia.\nStoria.\nIl nome del paese deve in parte la propria etimologia al fatto che sino al 1498 fu possedimento della famiglia Visconti che aveva dato numerosi duchi a Milano e che qui avevano fatto edificare un castello. Tale edificio pare oggi completamente distrutto eccetto alcune parti che sono conservate nella struttura di una trattoria che sorge davanti al municipio, edificata sul perimetro di una parte delle mura del fortilizio medioevale.\nHa fatto parte della Pieve di Rosate. Durante il periodo napoleonico fu brevemente annesso dapprima a Zelo Surrigone e poi a Rosate.\nChiese.\nChiesa dei Santi Quirico e Giulitta.\nDi origini quattrocentesche, la Chiesa dei Santi Quirico e Giulitta ha subito alcune variazioni nei secoli successivi. Per il progetto della facciata si \u00e8 fatto il nome del grande architetto rinascimentale Pellegrino Tibaldi. Accanto, un'immagine a fresco di tradizione popolare, porta la data 1668.\nNel territorio sono presenti anche due piccole Cappelle, una in centro paese e una nei pressi del cimitero Comunale, quest'ultima recentemente ristrutturata grazie ad alcuni volontari gudesi.\nAssociazioni locali.\nA Gudo Visconti sono attive diverse associazioni locali. La pi\u00f9 rilevante \u00e8 \"La Viscontina\", che ha il compito di valorizzare il territorio e la sua storia organizzando eventi ed incontri. Organizza annualmente ogni settembre, di concerto con l'Amministrazione Comunale, la Fiera di San Costantino, festa patronale istituita dal 2003.\nA Gudo Visconti ha sede la sezione dell'AVIS che copre anche i comuni di Vermezzo, Zelo Surrigone e Bubbiano.\nAltra importante associazione storica di Gudo Visconti \u00e8 il \"Club Tinca Verde\", che da moltissimi anni gestisce l'area di propriet\u00e0 comunale con laghetto attiguo denominato \"Fontanile Cavo Resta\".\nDi fondamentale importanza per la formazione sportiva dei giovani l'Associazione \"ACD Gudo Visconti 2007\", associazione nata proprio nell'anno 2007, che ha il compito di gestire il Campo Sportivo Comunale, con l'organizzazione degli eventi sportivi che ruotano attorno al calcio dilettantistico.\nImportante anche l'oratorio di Gudo Visconti che, con l'aiuto dei volontari e del parroco, organizzano giochi e attivit\u00e0 per bambini. Di recente rilevanza per l'oratorio \u00e8 stata la Risottata con Delitto che si \u00e8 svolta nel mese di febbraio 2017 con la storia creata da alcuni volontari dell'oratorio improvvisati anche attori."}
{"id": "19528", "revid": "1699816", "url": "https://it.wikipedia.org/wiki?curid=19528", "title": "Inveruno", "text": "Inveruno (\"Invrugn\" in dialetto milanese; \"Eburonum\" o \"Everunum\" in Latino) \u00e8 un comune italiano di abitanti della citt\u00e0 metropolitana di Milano in Lombardia.\nGeografia fisica.\nTerritorio.\nIl territorio comunale ha forma allungata orizzontalmente e confina a nord con Arconate e Busto Garolfo, a est con Casorezzo e Ossona, a sud con Ossona e Mesero e infine a ovest con Cuggiono.\nIl comune di Inveruno dispone di un'unica frazione, Furato.\nGeologia e idrografia.\nMorfologicamente, il territorio di Inveruno \u00e8 caratterizzato dall'ambiente pianeggiante tipico della pianura padana, prevalentemente adatto a boschi o coltivazioni. L'altitudine si aggira attorno ai 161 .\nSismologia.\nDal punto di vista sismico Inveruno presenta un rischio molto basso ed \u00e8 stata classificata come il comune zona 4 (bassa sismicit\u00e0) dalla protezione civile nazionale.\nClima.\nIl clima di Inveruno \u00e8 quello caratteristico delle pianure settentrionali italiane con inverni freddi e abbastanza rigidi ed estati che risentono di elevate temperature; la piovosit\u00e0 si concentra principalmente in autunno e in primavera. Il paese appartiene alla zona climatica E.\nStoria.\nLe origini.\nLe origini celtiche di questo comune rinviano al periodo precedente all'instaurazione definitiva del dominio romano (intorno al II secolo a.C.): l'odierno territorio fu verosimilmente abitato da popolazioni di ceppo gallico che avevano valicato le Alpi. \u00c8 ascrivibile a questo periodo la probabile origine etimologica dell'abitato: Inveruno deriverebbe infatti dalle parole celtiche \"Ever\" e \"Uno\" che significano pianta di tasso, data la presunta diffusione dell'essenza arborea nell'area.\nA supportare l'origine antica dell'abitato inverunese, sono dei ritrovamenti che sono stati effettuati nel dicembre del 1998 col rinvenimento di una necropoli romana. Gli scavi, di notevole portata, hanno rimesso in luce circa 200 tombe risalenti al tempo della Roma imperiale, datate tra il I ed il IV secolo dopo Cristo. All'interno delle sepolture sono state rinvenute anfore cinerarie, corredi funebri con balsamari in vetro, ceramiche, specchi in bronzo, attrezzi da lavoro, piatti e lucerne in argilla, oltre a numerose monete. Di particolare rilievo \u00e8 stato il ritrovamento di una fibula a forma di aquila. Il ritrovamento di un cos\u00ec vasto complesso tombale nell'area si spiega forse con la vicinanza del sito alla via consolare \"Mediolanum-Novaria\". Tracce di altri insediamenti antichi sono state ritrovare in via Lazzaretto e in via Piemonte. Del periodo immediatamente successivo rimangono poche testimonianze.\nDi Inveruno si fa menzione per la prima volta in un documento scritto risalente all'anno 922 dove si indica che Domenico, arciprete della chiesa di Dairago, era figlio del fu Ambrogio di Euruno (ovvero Inveruno).\nNel XIII secolo il suo territorio risulta essere parte sotto la giurisdizione del Capitolo di Sant'Ambrogio di Milano e parte sotto il dominio dei Crivelli. In quel periodo fu sede di un monastero di un ordine religioso.\nL'infeudazione.\nNel 1518 Francesco I, Re di Francia, reggente di Milano, concesse il territorio di Inveruno e quelli circostanti di Arconate in feudo alla famiglia Arconati che nella zona possedeva gi\u00e0 altri insediamenti rurali. Quando il Ducato di Milano pass\u00f2 sotto la sovranit\u00e0 degli spagnoli, l'imperatore Carlo V revoc\u00f2 la concessione agli Arconati e pass\u00f2 il feudo alla famiglia milanese dei Maggi che ne presero ufficialmente possesso il 28 maggio 1538. Castellano Maggi, il primo feudatario, non avendo avuto eredi, nomin\u00f2 suo erede il nipote Cesare che a sua volta, nel 1559, nomin\u00f2 erede sua figlia Ippolita, la quale spos\u00f2 il marchese Alfonso Gonzaga di Castelgoffredo. Quest'ultimo vendette il feudo di Inveruno gi\u00e0 nel 1570 nuovamente alla famiglia Arconati i quali curarono poi nel 1604 il completamento del rifacimento della chiesa parrocchiale, prima di allora fatiscente. \u00c8 probabilmente a questo stesso periodo da ascrivere la diffusione del culto di Santa Teresa d'Avila, mistica spagnola, la quale divenne co-patrona del paese nel 1631, dopo soli nove anni dalla sua canonizzazione.\nIl 6 maggio 1652 Filippo IV, Re di Spagna e nuovo duca di Milano, concesse il feudo d'Inveruno a Giovan Battista Lossetti, un capitano di ventura originario di Vogogna (dove ancor oggi vi sorge l'antico palazzo Lossetti) che ne prese solennemente possesso. Con l'assegnazione ai Lossetti si pose alla fine di una lunga contesa tra gli Arconati e la Regia Camera di Milano dal momento che i primi ritenevano di aver giustamente acquistato il feudo dai Maggi, mentre i secondi ritenevano che tale vendita fosse stata impropria. Alla fine lo Stato ebbe la meglio e gli Arconati si videro riconoscere a malapena la somma spesa anni prima per l'acquisto del feudo. I Lossetti, ad ogni modo, acquistarono dalla Regia Camera il feudo che comprendeva Inveruno, Dairago, Arconate, Buscate, Borsano, Busto Garolfo, Furato, Malvaglio e Villa Cortese. Dal momento che la morsa spagnola si era di molto allentata rispetto agli anni precedenti sulla gestione dei feudi, il Lossetti decise in quello stesso 1652 di rivendere parte dei possedimenti del proprio feudo ad altri notabili: Busto Garolfo e Arconate alla famiglia Arconati, Malvaglio ai Della Croce e Villa Cortese ai Rescalli.\nNel 1717 la casata dei Lossetti si estinse in linea maschile col matrimonio tra Olimpia ed il conte Pietro Antonio Blardoni di Vogogna, nuova famiglia che divenne proprietaria del feudo inverunese, mantenendolo sino al 1796 quando il governo napoleonico abol\u00ec il sistema feudale in Italia.\nDall'epoca napoleonica all'Unit\u00e0 d'Italia.\nSi alternarono dunque i governi del Ducato di Milano e l'occupazione francese napoleonica la quale, durante la propria reggenza, aggreg\u00f2 Inveruno come frazione al comune di Cuggiono, rimanendo tale sino alla restaurazione.\nSubentrato il Regno del Lombardo-Veneto, la popolazione rimase invariata nella sua storia sino ai moti rivoluzionari del XIX secolo. Da notare che, a margine della nota battaglia di Magenta, anche a Inveruno si verificarono alcuni scontri fra le parti belligeranti, che qui (a differenza dell'esito della battaglia pi\u00f9 nota) videro vittorioso l'I.R. Esercito austriaco in alcuni scontri. Dopo la definitiva vittoria dei francesi a Magenta, segu\u00ec l'avanzata dei piemontesi e cos\u00ec riporta Rinaldo Croci, soldato del 1\u00ba reggimento dei Cacciatori delle Alpi:\nNel 1859 la Lombardia venne cos\u00ec annessa al Regno di Sardegna e lo Stato sabaudo estense anche ad essa le proprie leggi ordinando il territorio secondo nuovi criteri: Inveruno viene compreso nel circondario di Abbiategrasso della provincia di Milano.\nNel 1870 venne aggregato a Inveruno il comune di Furato.\nNel 1945, durante le fasi finali della seconda guerra mondiale, il campanile di Inveruno viene bombardato, mantenendo tuttavia la sua struttura portante, ma rendendosi necessaria la ricostruzione della parte finale dello stesso.\nSimboli.\nLa descrizione araldica dello stemma, concesso con R.D. del 9 dicembre 1941, \u00e8 la seguente:\nLa descrizione araldica del gonfalone, concesso con D.P.R. del 30 settembre 1955, \u00e8 la seguente:\nLa creazione del primo stemma comunale avvenne nel 1910 grazie alla collaborazione tra il comune di Inveruno (che prima di allora non si era mai dotato di uno stemma rappresentativo della comunit\u00e0 se non quello delle relative famiglie feudali volta per volta), e l'editore milanese Antonio Vallardi, titolare di un archivio araldico, che si impegn\u00f2 a realizzare le ricerche storiche necessarie che motivavano la creazione dello stemma. Il risultato fu il seguente:\nQuesto stemma riprendeva chiaramente gli estremi storici del paese: in esso erano ricordate le famiglie Arconati (cinque punti d'oro e quattro d'azzurro), Lossetti (quattro stele d'oro), Visconti (per il legame con Milano) e la figura di San Martino, patrono della citt\u00e0.\nLo stemma attuale, invece, venne completamente rifatto rispetto al precedente per motivi ad oggi sconosciuti nel 1941. Esso appare composto nella parte superiore dall'arma della famiglia Maggi (che fu titolare del feudo di Inveruno dal 1538 al 1570) con le caratteristiche fasciature azzurre e argentee, mentre le stelle e il leopardo passante della parte inferiore sono tratte dallo stemma della famiglia Lossetti.\nMonumenti e luoghi d'interesse.\nArchitetture religiose.\nChiesa Parrocchiale di San Martino vescovo.\nL'antica chiesa di San Martino venne costruita probabilmente prima dell'anno 1000 e gi\u00e0 nel 1177 appare citata col titolo di chiesa, dedicata a San Martino di Tours.\nDal \"Liber Notitiae Sanctorum Mediolanensis\" di Goffredo da Bussero, apprendiamo che gi\u00e0 dal XIII secolo la chiesa di Inveruno era sottoposta alla pieve di Dairago, in seno alla quale divenne dapprima cappella (1398) e poi parrocchia nel 1485. Nel XVI secolo divenne una rettoria e viene segnalata con questo titolo ancora nelle visite pastorali dei secoli XVI e XVIII.\nLa chiesa viene nuovamente citata nell'ambito della visita pastorale del cardinale Giuseppe Pozzobonelli del 1753 durante la quale si segnal\u00f2 anche la presenta di tre confraternite. All'epoca il numero dei fedeli era di circa 1000 persone, di cui 700 erano i comunicati. In quest'epoca la parrocchia contava 831.15 pertiche di terreno ad essa annesse, con una rendita netta di 1212.1 lire annue.\nVi furono ampliamenti e rifacimenti nel trascorrere dei secoli. Una nuova chiesa, eretta sulla precedente di cui si conservarono la cappella maggiore e la torre del campanile, fu ultimata nel 1604. In essa esisteva una cappella dedicata a San Carlo Borromeo, nella quale era situato un grande quadro, rappresentante l'effigie dello stesso santo, opera attribuita al pittore Giulio Cesare Procaccini, oggi conservata in parrocchia. Vi era altres\u00ec un organo con annessa cantoria.\nL'edificio della chiesa parrocchiale venne ampliato di un terzo rispetto alla precedente costruzione nel 1886. La nuova struttura, conclusa gi\u00e0 tre anni pi\u00f9 tardi, venne riposizionata nell'orientamento, con l'abside posto a nord (a differenza del precedente, orientato in modo tradizionale ad est) e dotata di una facciata di stile neogotico. In breve tempo ci si rese conto che, per la comparsa di crepe e problemi strutturali, la chiesa anche se riadattata non era in grado di sostenere la nuova struttura e per questo si decise di ricostruirla completamente. Il nuovo progetto, redatto in stile classico dall'architetto e assessore comunale Enrico Strada, venne realizzato fra il 1899 e il 1901, anno in cui la chiesa venne consacrata, il 22 novembre, dal cardinale Andrea Carlo Ferrari. La facciata venne conclusa successivamente.\nIl campanile \u00e8 alto 53 metri e possiede un concerto di 10 campane (8 + Sol3 e Re#3) in La2 crescente, fuso nel 1857 dalla ditta Felice Bizozzero di Varese.\nL'oratorio parrocchiale di Inveruno \u00e8 dedicato a San Luigi Gonzaga.\nCappella Formenti.\nLa cappella funeraria della famiglia Formenti, \u00e8 sita nel cimitero di Inveruno. \u00c8 una cappella funeraria e votiva eretta nel cimitero durante i lavori di ampliamento eseguiti alla fine dell'Ottocento. Al suo interno, sulla parte centrale, si trova un affresco di buona fattura raffigurante un'Annunciazione e risalente al 1884, per mano del pittore Raffaele Casnedi.\nAltri luoghi di culto.\nVennero poi innalzate due colonne in granito, sormontate da una croce in ferro, a ricordo della peste; una fu innalzata davanti al Lazzaretto e una ai confini di Inveruno, con Mesero e Cuggiono, all'incrocio fra le vie Manzoni, Martiri della Libert\u00e0 e viale Lombardia: sono entrambe visibili ai nostri giorni.\nL'edificio oggi presente \u00e8 per\u00f2 il risultato di numerose modifiche e ristrutturazioni.\nLuoghi di culto non pi\u00f9 esistenti.\nL'antica chiesa della Santa Croce e di Sant'Ambrogio, sede della Confraternita della Penitenza, fu bruciata agli inizi del XX secolo. Durante il XVII secolo fu sede di un lazzaretto. Sul luogo dove essa sorgeva (ora via Marcora) sorge oggi Villa Gajetti. Vi si trovarono pure sepolture longobarde.\nVi era inoltre un oratorio dedicato a Santa Teresa abbattuto negli anni sessanta del XX secolo: sul luogo ove sorgeva si trova oggi una edicola inaugurata nel 2010 con una bassorilievo dell'opera di don Marco Melzi (Scuola del Beato Angelico di Milano) e l'antica croce del timpano della facciata della chiesetta. \u00c8 infine attestata la presenza di altri due oratori (o cappelle) di probabile giuspatronato familiare.\nArchitetture civili.\nVilla Tanzi Mira.\nOggi sede degli uffici comunali, la neoclassica Villa Tanzi Mira fu, nei primi del Novecento, residenza del sindaco Gaetano Tanzi Mira.\nLe origini della villa per\u00f2 risalgono al Settecento in quanto l'area su cui attualmente \u00e8 presente la struttura gi\u00e0 appariva identificabile nella mappatura del Catasto Teresiano anche se all'epoca era ancora indicata come di propriet\u00e0 dei signori Bozzacchi, di origini milanesi, i quali fecero costruire un primo nucleo della villa. La struttura venne successivamente venduta alla famiglia Rosnati nel 1858, i quali l'ampliarono notevolmente facendola divenire il fulcro di una vasta tenuta agricola nella zona.\nNel 1870 la villa venne acquistata dalla nobildonna Luigia Mira, moglie del nobile Gaetano Tanzi, la quale gi\u00e0 possedeva la maggior parte dei terreni circostanti, avendoli ereditati dalla madre Carolina Orsini, figlia del nobile Luigi. Alla morte di Luigia Mira, in mancanza di eredi diretti, la propriet\u00e0 pass\u00f2 al nipote ingegnere Gaetano Tanzi che assunse il cognome Mira in memoria della zia. La villa rimase propriet\u00e0 della famiglia Tanzi Mira sino al 1969 quando l'allora sindaco di Inveruno, il dottor Francesco Virga, propose l'acquisto dello stabile alla famiglia. L'anno successivo l'operazione venne completata il 19 dicembre 1970 dal nuovo sindaco Giovanni Marcora, il quale nel 1975 avvi\u00f2 una vasta opera di restauro conclusasi solo nel 1999.\nAll'interno, la villa presenta pregevoli soffitti decorati che spaziano molto a livello stilistico come \u00e8 possibile ammirare al piano terreno dove la \"sala del camino\" mostra decorazioni floreali di epoca neoclassica, mentre la \"sala d'angolo\" presenta motivi pittorici a drappeggio di gusto ottocentesco. La villa conserva ancora oggi uno torchio per la pigiatura del vino risalente al 1759 ed un parco aperto al pubblico.\nPalazzo Baffa.\nNoto anche come \"la filanda\", il complesso di impianto settecentesco \u00e8 composto dalla villa padronale (con un parco secolare) e da due corti laterali. L'attuale edificio sorge su preesistenti edifici, situandosi nel cuore e nel nucleo pi\u00f9 antico del paese.\nVilla Muggiani.\nPopolarmente nota come \"la Tureta\", per la torre che ne caratterizza l'impianto, \u00e8 una residenza privata.\nVilla Verganti Veronesi.\nEdificata fra il XIX e il XX secolo, \u00e8 un classico esempio di villa tipicamente lombarda. L'ampio parco \u00e8 ricco di essenze arboree. Della villa fu comproprietario il professor Umberto Veronesi.\nCascina Garagiola.\nCascina oggetto di interventi da parte dell'attuale propriet\u00e0, che ne ha mantenuto l'originale e mai interrotta destinazione di azienda agricola.\nA destra dell'ingresso della cascina \u00e8 situato l'Oratorio dell'Annunziata. Esso \u00e8 costituito da una piccola cappella intitolata a Maria Santissima annunciata, con una tela raffigurante San Carlo Borromeo; l'Oratorio oggi \u00e8 usato per piccole cerimonie.\nIl Torchio.\nFa parte del complesso di Villa Tanzi: un grande torchio a vite in legno e pietra, lungo 14 metri e alto 5.\nCostruito nel 1759 per la pigiatura dell'uva da vino. Segno di una coltura di vite nella zona.\nL'imponente macchinario rimase in funzione fino al 1870, momento dell'abbandono di questo tipo di coltivazione a causa della diffusione della fillossera (un insetto di provenienza nordamericana che distrusse i vitigni). Inoltre, grazie all'apertura del canale Villoresi, nelle campagne inverunesi si verific\u00f2 un radicale cambiamento nelle colture tradizionali.\nEconomia.\nFino alla fine degli anni cinquanta del XX secolo, Inveruno rimase prevalentemente un centro agricolo sebbene l'industria tessile e quella meccanica fossero discretamente sviluppate. Il boom economico degli anni sessanta provoc\u00f2 un considerevole aumento delle attivit\u00e0 industriali, commerciali ed artigianali, mentre si verific\u00f2 un lento e costante declino del settore agricolo. Nonostante lo sviluppo dell'industria e del commercio, esistono circa 250 fra attivit\u00e0 commerciali, artigianali ed industriali, mentre si sente sempre pi\u00f9 la carenza del settore elettronico e della tecnologia.\nInfrastrutture e trasporti.\nIl comune \u00e8 collegato con i comuni del magentino, del legnanese e con Milano attraverso un servizio di autolinee gestito da Movibus.\nFra il 1879 e il 1952 la localit\u00e0 era servita dalla tranvia Milano-Castano Primo altres\u00ec nota con il soprannome di \"Gambadelegn\".\nTradizioni, Eventi e Cultura.\nCucina.\nLa cucina inverunese \u00e8 contagiata molto, anzi, appartiene alla cucina tipica milanese; I piatti forti quindi, sono quelli tipici di Milano:\nTipicamente Inverunesi:\nSport.\nCalcio.\nLa principale squadra di calcio della citt\u00e0 \u00e8 l'U.S. Inveruno fondata nel 1945 e storicamente militante nelle categorie dilettantistiche (con alcune partecipazioni in Serie D come miglior risultato). \nNella stagione 2018/2019 vince i Play-Off di Serie D, risultato mai raggiunto dalla societ\u00e0 in 54 anni di attivit\u00e0.\nIl campo casalingo del club \u00e8 lo stadio Luigino Garavaglia.\nS.O.I..\nLa Sportiva Oratoriana Inverunese \u00e8 stata fondata nel settembre 1946 da un'iniziativa congiunta di Don Piero Bonfanti, l'attivo coadiutore dell'epoca e dai signori: Chiodini Roberto (Presidente) Belloli Terenzio (Presidente Onorario) Robbiati Silvestro (Segretario) Brazelli Peppino (Cassiere) Magio Acquilini - Colombini Luigi - Garavaglia Lino - Garavaglia Pino - Gornati Luigi - Garavaglia G. Luigi (Consiglieri). Nel 1946 l'attivit\u00e0 svolta dalla S.O.I. era il calcio, ma non erano tralasciati gli sport minori. La S.O.I. per\u00f2 non ha il solo scopo della formazione di giovani atleticamente sani: i dirigenti di allora e di oggi cercano di far apprendere ai giovani quelle componenti morali, religiose che lo sport racchiude in s\u00e9.\nNel corso degli anni si \u00e8 abbandonata la pratica del calcio e si sono promosse le seguenti attivit\u00e0 sportive:\nBasket.\nNotevole l'impegno della \"Soi Inveruno\" che nell'anno 2009 \u00e8 passata alla categoria Promozione nell'ambito cestistico.\nCinema.\nA Inveruno venne girata una breve sequenza del film \"Mani di velluto\" (1979) con Adriano Celentano ed Eleonora Giorgi."}
{"id": "19529", "revid": "287204", "url": "https://it.wikipedia.org/wiki?curid=19529", "title": "Inzago", "text": "Inzago (\"Inzagh\" o \"Inzaa\" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia.\nGeografia fisica.\nInzago fa parte del territorio della Martesana, infatti Inzago \u00e8 attraversata a sud dal Naviglio della Martesana, che divide pressoch\u00e9 in due parti il paese, ed \u00e8 lambita e attraversata a nord dal Canale Villoresi.\nIl Naviglio Martesana, regala al paese alcuni paesaggi particolari e ha contribuito nella storia ad attrarre nobili e borghesi che hanno fatto sorgere le loro dimore estive e che ancora oggi sono un bene per la comunit\u00e0. Molte di queste negli ultimi decenni sono ritornate al loro vecchio splendore grazie ad alcuni privati che le hanno ristrutturate. Fra le pi\u00f9 famose ci sono Villa Aitelli, Villa Magistretti, Villa Rey e Villa Facheris (ora sede della Banca BCC).\nLungo il Naviglio Martesana (in direzione Milano) sorge il Monasterolo.\nEventi.\nLa festa del paese ricorre ogni secondo fine settimana del mese di ottobre; \u00e8 molto caratteristica come festa perch\u00e9 serve a rievocare le origini del paese e delle sue tradizioni. Le attrazioni maggiori sono la \"Fiera del bestiame\" (che si tiene il luned\u00ec) e la messa con la processione che parte dalla piazza.\nInoltre a fine giugno, a partire dal 2008 si tiene il Vintage Roots Festival in Piazza Maggiore, il quale ricrea l'ambiente Americano degli anni '50 attraverso costumi, bancarelle e musiche, come per esempio l'American Roots Music, quindi le correnti musicali in voga prima dell'avvento del Beat inglese (1963).\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 873 persone. Le nazionalit\u00e0 pi\u00f9 presenti erano:\nInfrastrutture e trasporti.\nFra il 1880 e il 1931 la localit\u00e0 ospit\u00f2 altres\u00ec una fermata dalla tranvia Fornaci-Treviglio-Caravaggio. Il passaggio per il paese seguiva il percorso della strada \"Postale Veneta\", poi via Cavour, per proseguire lungo via Roma attraversando diagonalmente la centrale piazza Vittorio Emanuele.\nIl comune di Inzago \u00e8 servito da autolinee suburbane e interurbane gestite da MilanoSudEst-Trasporti."}
{"id": "19531", "revid": "123863606", "url": "https://it.wikipedia.org/wiki?curid=19531", "title": "Lacchiarella", "text": "Lacchiarella (\"Laciar\u00e8la\" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia, situato a sud del capoluogo regionale.\nGeografia antropica.\nSecondo l'ISTAT, il territorio comunale comprende il centro abitato di Lacchiarella, le frazioni di Casirate Olona, Mettone e Villamaggiore, e le localit\u00e0 di Cascina Birolo, Centenara e Concorezzo.\nStoria.\nDa Cascina Decima, moderna corte lombarda di Lacchiarella, passava la strada romana che collegava \"Mediolanum\" con \"Ticinum\" (Pavia). Il suo nome deriva da \"Ad Decimum\", che ricorda la sua distanza in miglia da \"Mediolanum\".\nIl paese, che ha sicuramente origini romane, sorse e si svilupp\u00f2 in seguito alla bonifica della pianura. Dall'anno 400 d.C. Lacchiarella sub\u00ec le disastrose invasioni barbariche: dagli Unni ai Goti e dai Longobardi ai Franchi e agli Ungari che, nell'898, la saccheggiarono e distrussero con razzie di ogni genere. In seguito al reiterarsi di queste scorrerie, i milanesi eressero il castello di Lacchiarella con la rocca, le torri e il fossato e ne mantennero il presidio fino al 1275; successivamente, per ridurre costi insostenibili, molti castelli dovettero essere smantellati e questa sorte tocc\u00f2 anche a quello di Lacchiarella.\nNel XIII secolo Matteo Visconti, signore di Milano, realizz\u00f2 nuove opere di fortificazione e fece ricostruire soltanto la rocca, attuale sede del Consiglio Comunale. Nel 1630, la terribile peste, mirabilmente descritta dal Manzoni nei \"Promessi Sposi\", miet\u00e9 molte vittime anche a Lacchiarella ma, passata l'epidemia, la vita riprese con fervore e il paese divenne un prestigioso centro di scambi del vasto territorio circostante. Nel 1786 il comune di Lacchiarella fu inserito nella provincia di Pavia.\nNel periodo risorgimentale numerosi cittadini di Lacchiarella si distinsero per il loro valore. Ricordiamo: Gaetano Tibaldi alla difesa di Venezia nel 1849, il tredicenne Giambattista Vigo alla difesa di Roma nel 1849 e i fratelli Federico (uno dei Mille di Giuseppe Garibaldi) ed Erminio Tessera.\nA testimonianza delle antiche origini di Lacchiarella restano anche le chiese del paese. L'Oratorio di San Martino, dedicato al santo vescovo di Tours e realizzato nel XVI secolo. Distrutto e ricostruito pi\u00f9 volte, fu fatto restaurare nel 1958 da mons. Felice Falcetti e oggi si possono ammirare le porte in bronzo, da lui commissionate, con bassorilievi raffiguranti alcuni episodi della vita del santo e i preziosi affreschi. La chiesa principale di Lacchiarella \u00e8 dedicata a Santa Maria Assunta. Eretta nel 1430 fu poi demolita nel 1600 e su quella stessa area fu ricostruita. Venne consacrata il 17 aprile 1603 dal cardinale Federico Borromeo divenendo parrocchia prepositurale a seguito della soppressione della pieve di Decimo. In essa fu collocata la bellissima immagine della Madonna, tuttora oggetto di venerazione.\nStoricamente importante \u00e8 l'Oratorio di San Rocco, con il suo prezioso patrimonio artistico, voluto nel 1565 da San Carlo Borromeo per la confraternita dei Disciplini fondata da lui stesso e posta sotto la protezione di San Michele. Fervente la piet\u00e0 popolare nel paese: infatti erano numerose le confraternite storicamente presenti: la Confraternita del Suffragio, il Terz'ordine francescano, la Confraternita del Santo Rosario e infine la Confraternita del Santissimo Sacramento ancora presente.\nNegli ultimi decenni Lacchiarella si \u00e8 notevolmente sviluppata, mutando la sua fisionomia di paese prettamente agricolo in centro industriale, progredendo nel commercio e nell'artigianato.\nInfrastrutture.\nStazione di Villamaggiore.\nLacchiarella \u00e8 servita dalla stazione di Villamaggiore sulla tratta ferroviaria Milano Rogoredo - Pavia. I treni che effettivamente effettuano fermata, con cadenza ogni 30 minuti per entrambe le direzioni, sono della linea S13 (Milano Bovisa - Pavia).\nLa stazione \u00e8 stata usata come set dell'episodio 2x03 \"Quattro assi per una rapina\" de \"I misteri di Cascina Vianello\", mentre il vecchio passaggio a livello, ora non pi\u00f9 visibile, di una scena del film \"Tutti gli uomini del deficiente\".\nTradizioni e folclore.\nAutunno Ciarlasco - Palio dell'oca.\nLacchiarella fin dai tempi antichi era nota per l'allevamento delle oche. Nel 1833, in una descrizione del paese, Cesare Cant\u00f9 descriveva Lacchiarella come \"paese famoso per le sue oche\".\nA partire dal 1977 i ciarlaschi, ispirandosi ai giochi tradizionali del 15 e 16 agosto, allora festa patronale e del paese, si sfidano per contendersi il Palio dell'Oca. La disfida si svolge nelle prime tre domeniche di autunno, l'ultima di settembre e le prime due di ottobre, da ci\u00f2 la manifestazione prende anche il nome anche di Autunno Ciarlasco. I cantoni che si contendono il Palio sono sette e i loro nomi derivano dall'antica toponomastica del paese.\nI sette cantoni partecipanti al Palio sono:\nNel corso dell'autunno Ciarlasco si svolgono giochi di abilit\u00e0, velocit\u00e0 e tecnica oltre che danze e varie esibizioni."}
{"id": "19534", "revid": "1910023", "url": "https://it.wikipedia.org/wiki?curid=19534", "title": "Lazzate", "text": "Lazzate (\"Lazzaa\" in dialetto locale, : ) \u00e8 un comune italiano di abitanti della provincia di Monza e della Brianza in Lombardia.\nGeografia fisica.\nLazzate \u00e8 un paese al confine fra il territorio del Seprio, dell'Alto Milanese e della Brianza ed \u00e8 in provincia di Monza e della Brianza, ma \u00e8 pi\u00f9 vicino a Como. Per i servizi maggiori ci si rivolge generalmente a Saronno, in provincia di Varese. Milano dista 26\u00a0km, Como 17\u00a0km e Monza 22\u00a0km.\nLazzate \u00e8 situato nella parte pi\u00f9 alta della pianura padana, a circa 260 m s.l.m., con una lieve pendenza verso Misinto. Non \u00e8 attraversato da corsi d'acqua, con l'eccezione di una roggia per le acque reflue, ora interrata, detta \"la Rota\". Il fiume pi\u00f9 vicino \u00e8 il Seveso che passa per Lentate e il torrente Lura che scorre a Rovellasca. In epoca storica a Lazzate esistevano quattro laghetti: uno dove sorge l'attuale Cooperativa, uno dove c'\u00e8 l'industria Ponzini, uno dove c'era la pesa pubblica (tra la piazza e la chiesa), uno nei pressi dell'ex bar Jolly.\nIl territorio di Lazzate si compone di brughiera boscata (verso Lentate sul Seveso), dei boschi del Batt\u00f9 (verso Bregnano), dei boschi e dei campi del Parco delle Groane (verso Copreno e Misinto); vi sono inoltre residue aree coltivate, e le aree edificate o urbanizzate (in centro e in direzione di Misinto).\nOrigine del nome.\nL'origine del nome \"Lazzate\" (\"Laz\u00e0a\" in dialetto) deriva probabilmente da un nome personale latino \"Lacius\", a cui si \u00e8 aggiunto il suffisso aggettivale -\"ate\", indicante appartenenza. Si confronti \"Lazzago\", a Como, con differente suffissazione ma derivante dallo stesso antroponimo. Meno probabile (sia per Lazzate sia per Lazzago) la derivazione dal nome latino \"Attius\", che comporterebbe l'agglutinazione dell'articolo.\nStoria.\nIl primo documento che attesta l'esistenza di Lazzate risale al XIII secolo ed \u00e8 il Liber Notitiae Sanctorum Mediolani di Goffredo da Bussero. Citano Lazzate un censimento del 1398, e alcuni documenti del 1476 e del 1564. Passato dal Seprio alla Signoria milanese e quindi al Ducato di Milano, nel XV secolo gli Sforza concedono l'investimento del paese ai nobili Missaglia come compenso per le armature da essi fornite alla casa ducale. Tuttavia, il Signore non dimor\u00f2 stabilmente a Lazzate. Ai conti Missaglia subentrarono i Biraghi, che avviarono la costruzione della villa che ancora oggi reca il loro nome. Gli anni dal 1538 al 1626 vedono Lazzate sottoposto al dominio Carcassola, che vengono poi sostituiti dal senatore Francesco Maria Casnedi. Capaci di mantenere il possesso della terra i Casnedi superarono il periodo della dominazione spagnola e conservarono il potere anche sotto gli Asburgo, sino al 1787, quando il feudo viene riassorbito dalla camera regia per mancanza di eredi.\nNel XVIII secolo d\u00e0 frequente alloggio (durante l'autunno soprattutto) ad Alessandro Volta, l'inventore della pila. Costui \u00e8 il personaggio che pi\u00f9 ha dato fama al paese, che gli \u00e8 rimasto profondamente legato, come dimostra lo stesso stemma civico, il quale rappresenta il disegno della famosa pila, inoltre la scuola elementare \u00e8 intitolata a Volta e ospita al suo interno una lapide commemorativa in onore di William Wallace. Volta venne in diversi tempi per villeggiare e studiare nella quiete del paesaggio groano, dimorando nella sua casa, oggi di propriet\u00e0 della Parrocchia. Durante il Regno d'Italia napoleonico, Lazzate fu brevemente annessa al Comune di Lentate.\nIl XIX secolo segn\u00f2 un periodo di regresso, dovuto a crisi agricole ed epidemie: in particolare, il colera del 1836 che un affresco in vicolo Madonna ricorda che fu un vero flagello, insieme con la pellagra. L'unit\u00e0 d'Italia assegna Lazzate al circondario di Monza, aggregandolo per\u00f2 al limitrofo Misinto, fino a tornare autonomo con il Regio Decreto numero 36 del 1905.\nNel secondo dopoguerra, tra il 1951 e il 1958, Lazzate ha visto aumentare di quasi mille unit\u00e0 la sua popolazione grazie all'accresciuto benessere e all'immigrazione dal Meridione. Gli anni '60 e '70 sono caratterizzati da un progressivo abbandono della campagna a favore di altre attivit\u00e0, come l'industria: sono ora presenti industrie di piccole o medie imprese, che danno lavoro a un buon numero di persone operando soprattutto nel settore meccanico e tessile.\nUna certa importanza detiene ancora l'artigianato in cui rientrano laboratori per l'intaglio del legno e per la carpenteria metallica. Non ultimo, il terziario, rappresentato dal pubblico impiego e dal commercio.\nStemma.\nDescrizione araldica dello Stemma.\nDi rosso, alla pila poggiante sul tavolo al naturale; al capo d'argento caricato da un semivolo abbassato di nero (Regio Decreto 06/07/1933)\nOrigini e simbologia dello Stemma.\nLo stemma del Comune di Lazzate fornisce l'occasione per considerare un tipo inusuale di motivazione nella costruzione di uno stemma comunale: quella di inserire in questo emblema araldico una figura tipica dello stemma di un illustre personaggio che, pur non essendo del posto, aveva l'abitudine di soggiornarvi lungamente, come appunto faceva il conte Alessandro Volta. Proprio per ricordare questo eminente scienziato, il Comune di Lazzate ha voluto inserire nella parte centrale del suo stemma la pila voltaica, figura centrale dello stemma della famiglia Volta. Per quanto concerne, invece, la figura araldica del semivolo abbassato (ossia l'ala destra di un uccello spiegata verso la parte bassa dello scudo), inserita nel capo dello stemma comunale (ossia nella sua terza parte superiore), se ne segnala la derivazione dallo stemma della famiglia Arese: famiglia che fin dal 1538 era stata titolare del feudo della pieve di Seveso, di cui Lazzate faceva allora parte.\nInfrastrutture e trasporti.\nA Lazzate non sono presenti stazioni ferroviarie ma \u00e8 presente un servizio di trasporto con autobus gestito da Airpullman che lo collega con i comuni limitrofi e con le pi\u00f9 vicine sedi di scuole superiori: Saronno, Cesano Maderno e Limbiate.\nMeda\u2194Lentate\u2194Saronno \nLazzate\u2194Mombello\nLe stazioni ferroviarie pi\u00f9 vicine sono quelle di\ndove passa la linea Milano Cadorna \u2194 Saronno \u2194 Como gestita da Trenord.\ndove passa la linea TiLo R Chiasso \u2194 Como San Giovanni \u2194 Milano Porta Garibaldi (\u2014-Milano Centrale) gestita da TiLo e la linea suburbana Milano Cadorna \u2194 Seveso (\u2014-Camnago-Lentate) gestita da Trenord.\nDa Lazzate \u00e8 possibile raggiungibile facilmente Milano e Como grazie alla Statale dei Giovi (SS 35) che passa nei vicini comuni di Lentate sul Seveso e Cermenate. Il tratto della statale che collega Lentate a Cormano \u00e8 chiamato superstrada Milano-Meda (SP 35). Mentre \u00e8 scollegato con Monza, nuovo capoluogo.\nLazzate dispone di un'entrata Austradadale sulla Pedemontana Lombarda A36.\nA Lazzate opera una radio locale di matrice religiosa: Radio Parrocchiale San Lorenzo, con sede in Piazza Giovanni XXIII n. 2, FM 88,700\u00a0MHz, affiliata al circuito cattolico InBlu.\nAmministrazione.\nIl comune \u00e8 considerato una roccaforte della Lega Nord che governa ininterrottamente il comune dal 1993 e alle ultime tre elezioni comunali il candidato sindaco ha raggiunto un percentuale del 72% nel 2006 e del 69% nel 2011 e del 68,10% nel 2013. All'ingresso del territorio comunale e delle localit\u00e0 \u00e8 presente la dicitura \"Comune della Padania\"."}
{"id": "19537", "revid": "767487", "url": "https://it.wikipedia.org/wiki?curid=19537", "title": "Mars Attacks!", "text": "Mars Attacks! \u00e8 un film del 1996 diretto da Tim Burton.\nLa pellicola \u00e8 una \"commedia nera\" con toni macabri che omaggia la fantascienza (soprattutto film di serie B) tipica degli anni cinquanta. La storia, l'ambientazione e la fisionomia degli alieni sono basate su una vecchia celebre serie di figurine, in omaggio a un tipo di caramelle in voga negli anni sessanta. Il film presenta un cast ricchissimo, con numerosi camei e apparizioni speciali: Jack Nicholson (due personaggi), Glenn Close, Michael J. Fox, Annette Bening, Danny DeVito, Tom Jones, Jack Black, Pierce Brosnan, Sarah Jessica Parker, Natalie Portman, Pam Grier, Martin Short, Rod Steiger, Lukas Haas, Jim Brown, Lisa Marie, e Sylvia Sidney.\nIl film \u00e8 largamente basato sugli effetti speciali (curati dalla Industrial Light &amp; Magic). Inizialmente i marziani dovevano essere animati con la tecnica dello stop motion, ma la produzione decise per la computer grafica e il progetto pass\u00f2 da Barry Purves alla Industrial Light &amp; Magic di George Lucas. La colonna sonora \u00e8 interamente di Danny Elfman, tranne la musica utilizzata come arma contro i marziani, una reinterpretazione del cantante country Slim Whitman del brano \"Indian Love Call\".\nNonostante abbia ricevuto recensioni miste e modesti incassi all'epoca della sua uscita nei cinema, il film \u00e8 stato notevolmente rivalutato e riapprezzato nel corso degli anni ed \u00e8 oggi considerato un \"cult movie\".\nTrama.\nIn una fattoria, due contadini sentono un fortissimo odore di barbecue, ma pochi secondi dopo vedranno sfrecciare lungo la strada una mandria di mucche infuocate. I contadini hanno allora un incontro ravvicinato con un UFO, che decolla da dietro la fattoria per poi dirigersi verso Marte. Da qui, migliaia di dischi volanti decollano dal sottosuolo e raggiungono la Terra circondandola. Quando vengono avvistati dai radar americani, lo staff del presidente Jim Dale considera l'opinione dei vertici militari, che sarebbero per la guerra, e quella degli scienziati, favorevoli a un contatto pacifico. Il presidente, per opportunismo politico, sceglie infine la via della moderazione. Per stabilire il primo contatto viene organizzato un comitato di accoglienza a Pahrump, Nevada.\nLa vicenda viene seguita non solo dalle \"alte sfere\", ma anche da gente comune: il giovane fornaio di Pahrump Richie Norris, sminuito dai suoi genitori, che gli preferiscono il fratello maggiore Billy a causa della sua vocazione militare \u2014 il ragazzo per\u00f2 \u00e8 sorretto dall'affetto dell'anziana nonna, affetta da demenza e ricoverata in una casa di riposo locale; l\u2019ex pugile Byron Williams, che accetta un lavoro umiliante e sottopagato pur di riunirsi con l'amata moglie Louise e i suoi due figli, che non vogliono pi\u00f9 vederlo fare il gangster drogato; Art Land, il titolare di un casin\u00f2, dove rabbonisce la moglie alcolizzata invitandola a giocare d'azzardo, mentre continua a proporre a Byron \"lavoretti\" nella malavita; il telegiornalista della \"GNN\" Jason Stone, innamorato della collega Nathalie Lake.\nDurante un'intervista di Nathalie con il professor Donald Kessler, le trasmissioni vengono interrotte e in TV compare un marziano vestito di rosso, che pronuncia stranissimi versi per poi fare un simbolo di un cerchio con la mano. Il traduttore universale del professor Kessler non produce risultati convincenti, pertanto il presidente Dale decide di invitare i marziani sulla Terra, ma dispone l'esercito intorno al luogo dell'atterraggio, dove intanto migliaia di persone provenienti da tutti gli Stati Uniti sono accorse per assistere al loro arrivo.\nSotto gli occhi della folla e degli americani che stanno seguendo la diretta in televisione, finalmente arriva l'atteso disco volante: esce il marziano in veste rossa, che si presenta come l'ambasciatore di Marte, seguito da una truppa marziana. Egli diffonde un messaggio di pace tramite il traduttore del prof. Kessler, ma alla vista di una colomba liberata da un hippy, carbonizzano l'uccello e il generale Casey, causando il panico nella popolazione che fugge terrorizzata. Nel conflitto che segue, perdono la vita il giornalista Jason e il fratello di Richie, Billy. I Marziani hanno intenzioni palesemente bellicose e si rivelano particolarmente infidi, sadici e violenti. Al termine dell'assalto, gli alieni portano con s\u00e9 Nathalie, la sua borsa, il suo cane, la colomba e la mano di Jason, sui quali condurranno crudeli quanto comici esperimenti.\nIl presidente si fa convincere dagli scienziati che ci sia stato un \"fraintendimento culturale\" e cerca di negoziare con i Marziani. Invitati al Congresso, compiono un'ulteriore strage e rapiscono il professor Kessler. Il generale Decker interviene sparando agli alieni ma i colpi si rivelano inefficaci. Nel disco volante, il professor Kessler e Nathalie vengono sottoposti a diversi esperimenti: la testa del primo viene lasciata appesa a un cavo dove pu\u00f2 alimentarsi e parlare, quella della seconda viene attaccata al corpo del suo cane, mentre viceversa la testa del cane viene attaccata al corpo di Nathalie.\nPer eliminare il presidente, i Marziani infiltrano una loro agente travestita da femme fatale nella Casa Bianca. La Marziana, riuscita a entrare grazie al suo look sensuale, uccide prima il lascivo segretario Jerry Ross staccandogli il dito con un morso per poi colpirlo con una statua d'oro, poi si intrufola nella camera da letto del presidente e della \"first lady\": il cane del presidente abbaia svegliandolo, ma l\u2019alieno gli spara e lo carbonizza. Nella colluttazione che ne segue, viene uccisa anche la donna. L\u2019alieno verr\u00e0 poi messo ko dopo essersi distratto per uccidere un pappagallo. Infuriato, l'imperatore di Marte ordina l'invasione della Terra. Immense armature robotiche sorvolano i cieli di tutto il mondo seminando caos, morte e devastazione: sono distrutti in modo plateale il Big Ben, la Torre Eiffel, il Taj Mahal, la Piramide di Cheope, il Monumento a Washington, Las Vegas e, in modo irriverente, i Moai dell'Isola di Pasqua. Le effigi dei presidenti del Monte Rushmore vengono riscolpite al laser in volti marziani.\nVedendo le armate marziane devastare il pianeta, il presidente si convince della loro immensa crudelt\u00e0. Dopo la morte della moglie Marsha, questi si lascia convincere dal generale Decker ad ottenere finalmente il via libera all'impiego dell'arsenale nucleare: viene lanciato cos\u00ec un potente missile atomico che gli alieni neutralizzano con un'esilarante controarma a trombetta. Improvvisamente gli invasori irrompono nel quartier generale: il presidente americano fa un ultimo disperato tentativo per convincere i marziani a convivere insieme pacificamente, ma viene infilzato dall'asta della bandiera marziana.\nMentre Richie si appresta a salvare sua nonna dall\u2019assalto dei marziani, scopre casualmente il loro punto debole: la frequenza tonale della musica country, che fa loro esplodere la testa. Utilizzando la canzone preferita della nonna (\"Indian Love Call\" cantata da Slim Whitman), il suono viene irradiato ovunque: gli invasori marziani vengono cos\u00ec rapidamente e definitivamente annientati. Le teste dissezionate di Kessler e di Nathalie, che durante l'invasione dei Marziani si sono innamorati, riescono a scambiarsi un bacio prima che il disco volante su cui si trovano affondi in mare.\nTra le rovine del Campidoglio di Washington, Richie e sua nonna sono decorati con la Medaglia d'Onore conferita dalla figlia adolescente del presidente, Taffie, mentre Byron ritrova la famiglia dopo avere lottato e sconfitto gli invasori nel Nevada. La Terra \u00e8 salva grazie alle persone normali e oneste mentre tutto l'apparato politico, economico e mediatico, che aveva palesato la propria meschina debolezza e bassezza d'animo di fronte a una situazione tragica per l'intero pianeta, \u00e8 stato disintegrato dagli alieni.\nLa conclusione \u00e8 sulle note di \"It's Not Unusual\" cantata dallo stesso Tom Jones, sopravvissuto all'invasione marziana, in uno scenario idilliaco fatto di nuova purezza, natura e animali selvatici.\nAccoglienza.\nIncassi.\nIl film, costato circa 70 milioni di dollari, ne ha incassato solo la met\u00e0 in patria, mentre grazie ai risultati conseguiti all'estero gli incassi totali sono stati di 101.371.017 dollari. Un moderato successo commerciale che classific\u00f2 il film nell'anno della sua uscita a un non esaltante 39\u00ba posto nella classifica degli incassi nazionali. In termini di confronto, il film fu oscurato dal blockbuster \"Independence Day\", uscito nello stesso anno.\nCritica.\n\"Mars Attacks!\" ha ottenuto risposte contrastanti da parte della critica. Su Rotten Tomatoes, sulla base delle 82 recensioni raccolte, il 54% dei revisori ha apprezzato il film, con un punteggio medio di 5,9/10. Il consenso recita: \"La parodia dell'invasione aliena di Tim Burton ricrea fedelmente i personaggi di legno e la storia goffa dei film di fantascienza degli anni '50 e di \"Ed Wood\", forse un po' troppo fedelmente per il pubblico.\" In confronto, Metacritic ha calcolato un punteggio medio di 52/100 da 19 recensioni.\nRoger Ebert ha osservato gli omaggi ai film di serie B di fantascienza degli anni '50. Kenneth Turan del \"Los Angeles Times\" ha scritto che \"\"Mars Attacks!\" \u00e8 tutto cinismo e incredulit\u00e0 degli anni '90, deridendo le convenzioni che \"Independence Day\" prende sul serio. Sembra tutto abbastanza intelligente, ma in verit\u00e0 \"Mars Attacks!\" non \u00e8 cos\u00ec divertente come dovrebbe essere. Pochi dei suoi numerosi attori lasciano un'impressione duratura e il cuore e l'anima di Burton non sono nell'umorismo\". Desson Thomson del \"Washington Post\" ha dichiarato: \"\"Mars Attacks!\" evoca molti classici di fantascienza, ma non fa molto al di l\u00e0 di quell'esercizio superficiale. Con ad eccezione delle sbalorditive gag (forse non mi riprender\u00f2 mai dalla testa di Sarah Jessica Parker sul corpo di un chihuahua), la commedia \u00e8 un materiale pedone sviluppato a met\u00e0 e la battaglia culminante tra terrestri e marziani \u00e8 noiosa e sovraesposta.\"\nRichard Schickel della rivista \"Time\" ha dato una recensione positiva, scrivendo \"Devi ammirare la faccia tosta di tutti: l'ampiezza dei riferimenti cinematografici di Burton, che vanno da Kurosawa a Kubrick; e soprattutto il loro rifiuto di offrirci un solo personaggio simpatico. Forse non creano abbastanza terrestri divertenti, ma un film di grosso budget completamente meschino \u00e8 sempre una rarit\u00e0 preziosa.\" Jonathan Rosenbaum del \"Chicago Reader\" ha elogiato l'umorismo surreale e la commedia nera, che ha trovato essere nella vena di \"\" e \"Gremlins\". Ha detto che era tutt'altro che chiaro se il film fosse una satira, anche se i critici lo descrivevano come tale. Todd McCarthy di \"Variety\" ha chiamato \"Mars Attacks!\" \"una commedia di fantascienza cult interpretata come un'elaborata stravaganza da studio all-star.\""}
{"id": "19541", "revid": "2186996", "url": "https://it.wikipedia.org/wiki?curid=19541", "title": "Era mio padre", "text": "Era mio padre (\"Road to Perdition\") \u00e8 un film del 2002 diretto da Sam Mendes, basato sull'opera a fumetti di Max Allan Collins. \u00c8 l'ultima apparizione cinematografica di Paul Newman.\nTrama.\nIllinois, 1931. Michael \"Mike\" Sullivan, marito e padre amorevole sposato con Annie dalla quale ha avuto due figli, Michael Jr. e Peter, lavora come \"gangster\" per il \"boss\" irlandese John Rooney, che l'ha cresciuto come un figlio. Una sera Mike accompagna Connor Rooney, figlio di John, a una riunione con Finn McGovern il quale, dopo la dipartita del fratello, sta iniziando a manifestare un atteggiamento irrispettoso nei confronti di Rooney, anche perch\u00e9 a suo dire il suo defunto fratello \u00e8 stato ingiustamente accusato di aver rubato del denaro a Rooney. Bench\u00e9 la riunione dovesse essere pacifica, gli animi si scaldano e Connor uccide Finn; purtroppo, all'insaputa di Mike e Connor, il piccolo Michael Jr., entrato di nascosto nell'auto del padre, ha visto l'esecuzione di Finn.\nOrmai Michael, visibilmente scosso e turbato, ha scoperto la vera natura del lavoro di suo padre, il quale rassicura sia Connor che Rooney che suo figlio non aprir\u00e0 mai bocca ma Connor decide ugualmente di eliminare Mike e tutta la sua famiglia, considerandoli testimoni scomodi. Michael fortunatamente non era in casa dato che ha dovuto rimanere a scuola oltre l'orario delle lezioni come punizione per aver fatto a botte con un suo compagno di scuola. Connor tende una trappola a Mike, lasciando a un debitore il compito di ucciderlo, ma per fortuna il piano fallisce e Mike riesce a salvarsi; tuttavia, quando pi\u00f9 tardi rientrer\u00e0 a casa, trover\u00e0 sua moglie Annie e suo figlio minore Peter morti, uccisi da Connor.\nIl dado ormai \u00e8 tratto, Mike non pu\u00f2 perdonare Connor per quello che ha commesso, bench\u00e9 questo significhi farsi nemico anche Rooney, il quale pur furibondo per l'eccesso di suo figlio non ha altra scelta che proteggerlo. Cosicch\u00e9 Mike, dopo aver ucciso Jack Kelly, uno degli uomini di fiducia di Rooney, gli dichiara apertamente guerra, scappando via insieme al figlio Michael.\nMike va a Chicago per chiedere intercessione a Frank Nitti, il quale per\u00f2 non \u00e8 intenzionato a dare il suo sostegno all'uomo, al contrario decide di aiutare Rooney, dando protezione a Connor; inoltre Frank, col sofferto benestare di Rooney, assolda Maguire, un killer psicopatico il cui lavoro ufficiale \u00e8 quello di fotografare i morti per i giornali, a cui d\u00e0 l'incarico di uccidere Mike, sebbene Rooney metta in chiaro che il piccolo Michael dovr\u00e0 essere risparmiato.\nMike inizia a fare delle ricerche sulla contabilit\u00e0 di Connor, ma la sua strada incrocia presto quella del sicario Maguire: tra i due nasce un conflitto a fuoco durante il quale Maguire viene sfigurato in volto e Mike ne esce ferito alla spalla; fortunatamente Michael riesce a portare in salvo suo padre mettendosi al volante dell'auto. Padre e figlio trovano assistenza in una fattoria gestita da una gentile e anziana coppia sposata, dove Mike viene accudito fino alla guarigione. Durante questo riposo forzato Mike e il figlio si confidano reciprocamente i propri pi\u00f9 profondi stati d'animo, rigenerando il loro rapporto.\nMike, finita la convalescenza, raggiunge Rooney in una chiesa e lo informa che tenendo traccia dei resoconti contabili di Connor ha scoperto che egli rubava denaro a suo padre aprendo conti a nome di persone decedute, il fratello di Finn era innocente e Connor aveva ucciso Finn per evitare che scoprisse la verit\u00e0. Purtroppo l'ultimo tentativo di Mike di convincere Rooney a smettere di coprire le malefatte del figlio, permettendogli di farsi giustizia, fallisce. Rooney infatti rivela al proprio figlioccio di aver sempre saputo di essere derubato da Connor ma di essere costretto (dal proprio ruolo di genitore naturale) a proteggerlo.\nMike, sempre persuaso dall'idea di dover vendicare la morte di moglie e figlioletto, non ha pi\u00f9 scelta: spara prima a tutte le guardie del corpo di Rooney, poi non senza dolore spara e uccide pure quest'ultimo, che fatalmente non oppone alcuna resistenza. Nitti ora non ha pi\u00f9 motivo di garantire protezione al pavido e corrotto Connor, dunque permette a Mike di entrare nella camera d'albergo dove egli si nasconde e di ucciderlo.\nMike e il figlio decidono di recarsi nella casa sul lago Michigan a Perdition (citt\u00e0 immaginaria) dove sperano di iniziare a vivere un'esistenza tranquilla ma Maguire, orribilmente deturpato, si introduce furtivamente nell'abitazione e spara alla schiena a Mike quindi, secondo il personale modus operandi, si prepara a scattargli una foto dell'agonia. A questo punto arriva Michael che punta contro al sadico fotografo una pistola, senza tuttavia trovare il coraggio di premere il grilletto. Sar\u00e0 Mike che con le sue ultime forze sparer\u00e0 a Maguire uccidendolo, salvando la vita e l'innocenza del figlio.\nMichael torna dall'anziana coppia che prima aveva dato ospitalit\u00e0 a lui e Mike, l\u00ec potr\u00e0 condurre una vita serena, ricordando Mike con affetto perch\u00e9 la considerazione che aveva di lui andava oltre i suoi meriti e i suoi sbagli, dato che per lui Mike era semplicemente suo padre.\nProduzione.\nL'autore Max Allan Collins, dal cui fumetto \u00e8 tratto il film ha dichiarato: \"Avevo immaginato il racconto come una storia di John Woo, ma ne hanno fatto \"Il padrino\" e va bene lo stesso!\". La storia alla base del film prende spunto da eventi reali riguardanti il boss criminale John Looney. Quando Max Allan Collins realizz\u00f2 il fumetto, il suo agente ne individu\u00f2 il potenziale come soggetto cinematografico e lo sottopose all'attenzione di Dean Zanuck, figlio del produttore Richard D. Zanuck, il quale approv\u00f2 il progetto e lo invi\u00f2 a Steven Spielberg nella speranza che potesse interessarlo. Spielberg non pot\u00e9 assumerne la regia perch\u00e9 gi\u00e0 impegnato, ma si mostr\u00f2 entusiasta e volle che il film venisse realizzato attraverso la sua casa di produzione, la DreamWorks.\nIl regista Sam Mendes spost\u00f2 l'ambientazione del film dall'Irlanda agli Stati Uniti affermando: \"Nel Regno Unito non puoi mettere due persone in un'auto e suggerire l'idea che si siano perse, dopo mezz'ora comunque arrivi al mare!\". Lo stesso Mendes appare nei panni di uno dei \"gorilla\" del \"boss\" John Rooney. Il direttore della fotografia Conrad Hall chiuse la carriera vincendo un Oscar alla migliore fotografia postumo.\nDistribuzione.\nIl film usc\u00ec nelle sale statunitensi il 12 luglio 2002 e in quelle italiane nello stesso anno il 13 dicembre.\nL'edizione italiana \u00e8 diretta da Fiamma Izzo (anche dialoghista) per Pumaisdue."}
{"id": "19544", "revid": "767487", "url": "https://it.wikipedia.org/wiki?curid=19544", "title": "Big bang", "text": ""}
{"id": "19548", "revid": "1543377", "url": "https://it.wikipedia.org/wiki?curid=19548", "title": "Duns Scoto", "text": "\u00c8 stato beatificato da papa Giovanni Paolo II il 20 marzo 1993.\nBiografia.\nDuns Scoto nasce tra il 23 dicembre 1265 e il 17 marzo 1266 nella cittadina scozzese di Duns, nella contea di Roxburg, a 23 miglia da Maxton. Frequenta le prime scuole presso i frati minori di Haddington. Lo zio paterno, Elia Duns, vicario generale dei francescani, lo educa alla vita religiosa presso il convento di Dumfries. A 15 anni viene ammesso al noviziato. Nel 1291 \u00e8 ordinato sacerdote dal vescovo di Lincoln, Oliver Sutton.\nFra il 1283 e il 1290 soggiorna in Francia. All'Universit\u00e0 di Parigi segue le lezioni di maestri prestigiosi quali il giurista Egidio Romano e il teologo Enrico di Gand. Approfonditi gli studi di filosofia, ritorna in patria e si prepara alla carriera universitaria. A Oxford, nella qualit\u00e0 di baccelliere, commenta le \"Sentenze\" di Pietro Lombardo; svolge l'attivit\u00e0 di docente anche a Cambridge. Nel 1301 \u00e8 di nuovo a Parigi; due anni dopo deve interrompere l'insegnamento per disposizione della corona.\nAgli inizi del Trecento, il tema delle origini e della natura del potere alimenta un serrato confronto fra i curialisti e i regalisti: gli uni difendono la teocrazia, gli altri l'avversano. Nella polemica tra i due indirizzi si riflette l'aspra contesa che oppone papa Bonifacio VIII e Filippo IV di Francia. Scoto \u00e8 coinvolto nella vicenda. Un decreto reale ingiunge a lui e altri 80 francescani che appoggiavano le richieste di Roma di lasciare Parigi. Alla fine del 1304, dopo la riappacificazione tra il nuovo papa Benedetto XI e re Filippo, per l'intervento di Consalvo Ispano, ministro generale dell'Ordine francescano, torna nella capitale francese, dove col titolo di maestro insegna teologia all'universit\u00e0.\nAnche il secondo soggiorno parigino ha durata breve: al re non \u00e8 gradita la presenza di un intellettuale che non si fa paladino della sua causa. Scoto si trasferisce a Colonia, ove \u00e8 nominato \"lettore\" presso lo Studio francescano. Muore l'8 novembre 1308, dopo un solo anno di insegnamento.\nDottrina.\nDuns Scoto \u00e8 conosciuto come il filosofo dell\"haecceitas\", termine derivato dal latino \"haec\" (che sottintende \"res\", cio\u00e8 letteralmente \u00abquesta cosa\u00bb), ossia della \u00abquestit\u00e0\u00bb, dell'essere individuato, grazie al quale un determinato oggetto o ente risulta essere \u00abquesto qui e non altro\u00bb, in un preciso spazio e momento: \"hic et nunc\", cio\u00e8 qui ed ora.\nIn tutti gli uomini, ad esempio, \u00e8 visibile la comune umanit\u00e0, ma cos'\u00e8 che fa di quest'uomo Socrate la sua singolare costituzione unica, la sua \"haecceitas\"? Se l'umanit\u00e0 \u00e8 la sostanza comune ed identica in tutti gli uomini, in che modo poi ogni singolo uomo acquista la sua singolarit\u00e0 inconfondibile rispetto a tutti gli altri?\nL'arabo Avicenna aveva ricondotto quest'individuazione alla presenza della materia, che nell'aristotelismo tomistico diventa \"materia signata\", nel senso di una materia configurata in modo particolare. Per l'agostinismo platonico invece \u00e8 la forma, e non la materia, a individuare i singoli esseri, mentre per Bonaventura di Bagnoregio \u00e8 la comunione tra materia e forma.\nDuns Scoto ritiene invece che l'individuazione non dipenda n\u00e9 dalla materia, che di per s\u00e9 \u00e8 indistinta, quindi incapace di produrre distinzione e diversit\u00e0, n\u00e9 dalla forma, che come sostanza \u00e8 prima di ogni individualit\u00e0, ma che questa si realizzi tramite l'insieme di materia e forma come approdo finale, come attualit\u00e0 piena e compiuta dell'individuo singolare, unico e irripetibile perch\u00e9 diverso da tutti gli altri della stessa specie.\nIl limite della filosofia.\nL\"haecceitas\" diventa in definitiva un limite che la ragione umana non pu\u00f2 esplorare: la filosofia arriva a determinare l'individuazione come principio, ma non pu\u00f2 indagare razionalmente perch\u00e9 il singolo individuo sia cos\u00ec e non diversamente. Parlando delle idee platoniche, ad esempio, il filosofo nota come fra due copie di uno stesso oggetto, quali possono essere due libri uguali, la filosofia non pu\u00f2 dire nulla, se non che si trovano in due spazi e/o tempi diversi.\nEmerge dunque la differenza rispetto alla \"quidditas\" di Tommaso d'Aquino, per il quale tra l'essenza potenziale di un ente e la sua esistenza effettiva vi era un'analogia, quindi un rapporto per lo meno di similitudine. Per Scoto, invece, non si pu\u00f2 parlare dell'essere ricorrendo a delle analogie, perch\u00e9 l'essere in quanto tale \u00e8 univoco e indeterminato. \u00c8 possibile determinare gli altri concetti a partire da quello dell'essere, ma quest'ultimo non \u00e8 riconducibile a nient'altro. La filosofia pertanto pu\u00f2 parlare di pi\u00f9 enti solo per ci\u00f2 che hanno in comune, come Talete faceva con l\"Arch\u00e8\", o Parmenide che definiva l'essere nel modo pi\u00f9 generico possibile, o Platone con i cinque generi sommi.\nScoto respinge il nominalismo, pronunciandosi in favore di un realismo platonico, detto estremo, ma quella natura comune \u00e8 per lui indifferente sia all'universalit\u00e0 che alla singolarit\u00e0.\nDell'albero delle idee restano inesplorabili i due estremi: Dio da un lato, definibile solo negativamente, e l'Io-persona dall'altro, simili ed opposti: si tratta di un limite strutturale e ontologico non solo del sapere filosofico, ma anche scientifico. Che vi sia un'intimit\u00e0, un nucleo in ognuno inattingibile razionalmente, verr\u00e0 affermato anche da Tommaso Campanella parlando del \"sensus sui\", cio\u00e8 il sentire che esisto.\nGi\u00e0 Platone aveva escluso la possibilit\u00e0 di capire il \"perch\u00e9\" dell'essere: non si pu\u00f2 assegnare una causalit\u00e0 all'essere, ma Scoto abbassa il limite della conoscenza ai singoli enti: non solo non possiamo dire perch\u00e9 c'\u00e8 l'essere, ma nemmeno perch\u00e9 il nostro essere individuale sia fatto cos\u00ec e non altrimenti, perch\u00e9 viviamo proprio in quest'epoca, e in questo luogo, ossia: il principio d'identit\u00e0 e l\"hic et nunc\" secondo la definizione aristotelica.\nRitornando in un certo senso a Parmenide, Scoto affermava la necessit\u00e0 dell'essere, che \u00ab\u00e8\u00bb e non pu\u00f2 non essere, ma l'impossibilit\u00e0 di necessitarne il contenuto, cio\u00e8 di dire \u00abcosa\u00bb deve essere. Allo stesso modo gli enti sono forme necessarie, ma del loro contenuto, il loro essere cos\u00ec e non altrimenti, non si pu\u00f2 trovare una necessit\u00e0 razionale. Se la logica vuole essere coerente, deve rinunciare a parlare dell'incondizionato, altrimenti cade in contraddizione.\nNon \u00e8 possibile infatti parlare di un soggetto in maniera oggettiva, perch\u00e9 un pensiero con tale pretesa lo renderebbe un oggetto, facendo coincidere due principi logicamente contrari. Un sapere che penetrasse il soggetto perderebbe la propria universalit\u00e0 e necessit\u00e0, divenendo vero per alcuni ma non per tutti: scadrebbe cos\u00ec dal mondo della verit\u00e0 in quello dell'opinione.\nSu queste basi Scoto giunse ad affermare che l'uomo, riguardo a Dio, pu\u00f2 conoscerne solo la \"voluntas ordinata\", oltre la quale la libert\u00e0 divina agirebbe del tutto arbitrariamente. Il limite di non poter far dipendere la propria validit\u00e0 da una dimostrazione superiore, n\u00e9 da un ente particolare, \u00e8 per\u00f2 anche il punto di forza di un sapere non relativo ad altro da s\u00e9, e quindi per ci\u00f2 stesso, seppur limitatamente ad un ambito ristretto, universale e necessario.\nRapporto tra filosofia e teologia.\nDuns Scoto parte cos\u00ec da una separazione tra gli ambiti di pertinenza della filosofia e quelli della teologia.\nNon vi \u00e8 compenetrazione tra le due discipline, come per esempio avveniva in Tommaso d'Aquino o superiorit\u00e0 della teologia, come in San Bonaventura.\nLa complessit\u00e0 del reale, divenendo oggetto di studio sistematico, d\u00e0 luogo inevitabilmente a tutta una serie di scienze diversificate. Gi\u00e0 Aristotele, dopo aver distinto tra scienza speculativa e scienza pratica, aveva proceduto a un'ulteriore distinzione in seno alle scienze speculative. In questo senso, aveva parlato di Fisica o filosofia della natura, di Matematica o scienza del numero, e di Filosofia prima, chiamata pi\u00f9 tardi Metafisica. L'oggetto di quest'ultima, considerata da Aristotele come la scienza suprema, \u00e8 secondo lo Stagirita, ora l'insieme di principi e delle cause, ora l'essere in quanto essere e le sue propriet\u00e0 essenziali, ora l'essere separato, immobile ed eterno, nell'ipotesi che esista.\nPoich\u00e9 si pu\u00f2 intravedere in quest'ultimo essere lo stesso Dio, i diversi commentatori d'Aristotele, di formazione arabo-islamica o cristiana, si domandavano se il compito di dimostrare l'esistenza di Dio spettasse alla metafisica, scienza esclusivamente razionale, o alla teologia, scienza elaborata a partire dalla rivelazione. Scoto si pone lo stesso quesito. Per risolverlo egli esamina quanto avevano detto in merito i due maggiori esponenti del pensiero arabo: Avicenna e Averro\u00e8.\nAvicenna, egli constata, mescola insieme filosofia e teologia e fa della teologia un semplice capitolo della metafisica sostenendo che la ragione, da sola, pu\u00f2 condurre l'uomo alla felicit\u00e0. Perci\u00f2, secondo Avicenna, la rivelazione \u00e8 praticamente inutile, giacch\u00e9 anche il compito di dimostrare l'esistenza di Dio rientra nella sfera della metafisica. Valutando questa posizione, Scoto dichiara che Avicenna sbaglia quando ritiene inutile la Rivelazione, perch\u00e9 senza di essa gli uomini non sarebbero riusciti a conoscere il loro destino concreto, e sbaglia anche quando fa della teologia un semplice capitolo della metafisica, giacch\u00e9 la teologia si fonda sulla rivelazione, mentre la metafisica si basa esclusivamente sulla ragione. Egli ha ragione, invece, quando sostiene che l'esistenza di Dio sia oggetto della metafisica perch\u00e9, in effetti, spetta proprio a questa dimostrare l'esistenza dell'essere infinito.\nA differenza di Avicenna, Averro\u00e8, considerato nel Medioevo come il commentatore di Aristotele per eccellenza, sostiene che filosofia e teologia sono due scienze distinte, ma nega alla teologia la dignit\u00e0 di scienza vera e propria perch\u00e9, a suo giudizio, la teologia non si serve del metodo scientifico e procede non mediante il sillogismo apodittico che genera la certezza, bens\u00ec mediante il sillogismo dialettico, capace di produrre soltanto la probabilit\u00e0.\nQuanto all'esistenza di Dio, Averro\u00e9 pensa che essa sia oggetto della fisica e non della metafisica, giacch\u00e9 \u00e8 nel contesto della fisica che Aristotele dimostra l'esistenza del Primo Movente immobile. \u00c8 vero che Aristotele prova l'esistenza del Primo Movente nella Fisica, osserva Scoto, ma \u00e8 vero anche che Dio non \u00e8 Primo Movente, ma Primo Principio degli esseri e Essere infinito. Perci\u00f2, valutando la posizione di Averro\u00e9, egli riconosce la legittimit\u00e0 della distinzione tra filosofia e teologia, ma respinge il modo averroista di concepire la teologia e contesta l'affermazione che l'esistenza di Dio sia oggetto della Fisica o filosofia della natura. La teologia, egli afferma, \u00e8 una scienza superiore alla filosofia sia perch\u00e9 poggia sulla rivelazione, che \u00e8 infallibile, sia perch\u00e9 abbraccia un campo pi\u00f9 vasto raggiungendo anche l'ordine soprannaturale, e perch\u00e9 non \u00e8 scienza speculativa, ma scienza pratica.\nSpiegando quest'ultimo carattere della teologia, egli rileva, anzitutto, che la distinzione tra scienze speculative e scienze pratiche si deve, originariamente, ad Aristotele. Questi, per\u00f2, pensa Scoto, assegn\u00f2 alla scienza pratica soltanto una funzione estensiva e non gi\u00e0 una funzione direttiva. E ci\u00f2, egli spiega, perch\u00e9 lo Stagirita non ebbe n\u00e9 una precisa intuizione della libert\u00e0 umana n\u00e9 una chiara visione del destino umano da raggiungere responsabilmente mediante l'esercizio della libert\u00e0. Chi, invece, come il cristiano, ha viva consapevolezza di tutto questo, si rende conto che la scienza pratica \u00e8 tale perch\u00e9 \u00e8 orientata verso la prassi o l'agire della volont\u00e0. L'atto della volont\u00e0 presuppone sempre la conoscenza intellettiva. Ma non tutte le coscienze intellettive sono subordinate alla prassi o all'atto di volont\u00e0. Infatti, non sempre si cerca di conoscere per agire. Si cerca di conoscere anche semplicemente per conoscere, per sapere come stanno le cose.\nIl fatto che Dio sia oggetto della teologia, non esclude che l'esistenza di Lui spetti precisamente alla metafisica, come pensa Avicenna, e non alla fisica, come vorrebbe Averro\u00e8. Non si potrebbe, infatti, accogliere la rivelazione divina se non si fosse certi dell'esistenza di Dio in via, per cos\u00ec dire, preliminare. Ma a Dio, razionalmente, non si giunge fissando l'attenzione sull'essere mobile, oggetto della Fisica, bens\u00ec sull'essere stesso e sulle sue propriet\u00e0, oggetto della Metafisica. Quindi, su questo punto, ha ragione Avicenna e torto Averro\u00e9.\nIn sintesi, i rapporti tra filosofia e teologia si possono cos\u00ec riassumere: tutt'e due sono scienze o forme di sapere che generano la certezza in chi le possiede; la teologia \u00e8 scienza che nasce dalla Rivelazione ed ha come oggetto non la dimostrazione dell'esistenza di Dio, ma la natura di Dio uno e trino, l'Incarnazione e tutte le altre verit\u00e0 inscindibilmente legate al fine ultimo dell'uomo; perci\u00f2 essa \u00e8 scienza essenzialmente pratica.\nFortuna.\nIl pensiero di Duns Scoto, chiamato anche scotismo, ebbe molto seguito nella scuola francescana, anche in Italia, dove va ricordato il teologo Bartolomeo Mastri, detto \"Scotistarum princeps\", il principe degli scotisti. Nel XVI secolo anche il teologo francescano Guillaume de Vorilong difese lo scotismo e scrise una biografia di Duns Scoto. In Francia lo scotismo fu portato avanti nei secoli successivi da pensatori come Claude Frassen.\nNell'Ottocento Scoto fu definito il \u00abKant della filosofia scolastica\u00bb per aver posto un limite all'indagine filosofica nell'Io, nell'individuo, cos\u00ec come il criticismo riteneva che il mondo fosse s\u00ec indagabile a partire dalle funzioni trascendentali dell'io, ma che quest'ultime a loro volta non lo fossero. Pi\u00f9 recentemente, tuttavia, si \u00e8 cercato di riesaminare con meno anacronismo la sua dottrina, interpretando la contrapposizione tra il volontarismo di Scoto e l'intellettualismo di Tommaso come due approcci differenti verso le medesime problematiche.\nNella lezione di Ratisbona del 2006, papa Benedetto XVI ha dichiarato che nel Tardo Medioevo \u00absi sono sviluppate nella teologia tendenze che rompono la sintesi tra spirito greco e spirito cristiano\u00bb. Ha quindi criticato il volontarismo scotista che nega l'intellettualismo di sant'Agostino e dei tomisti, vale a dire il primato dell'intelletto sulla volont\u00e0 divina. Esso ignora che \u00abil Dio che si \u00e8 rivelato in Cristo \u00e8 il Dio \u201clogos\u201d, che ha agito e agisce pieno di amore verso di noi\u00bb e ignora che in ogni uomo la libert\u00e0 non \u00e8 assoluta, ma \u00e8 posta al servizio della verit\u00e0, che \u00e8 l'unica a poterlo liberare dal peccato. Queste posizioni aprono \u00aball\u2019immagine di un Dio-Arbitrio, che non \u00e8 legato neanche alla verit\u00e0 e al bene\u00bb. Nella sua concezione, la volont\u00e0 di Dio diviene una realt\u00e0 conoscibile soltanto in quanto scelga accidentalmente di permanere ordinata al Sommo Bene e alla Verit\u00e0, mentre l'esercizio residuale della libert\u00e0 assoluta di Dio risulterebbe imprevedibile aprioristicamente e dunque conoscibile soltanto a seguito delle decisioni assunte.\nCi\u00f2 \u00e8 in contrasto \u00abcon la fede della Chiesa si \u00e8 sempre attenuta alla convinzione che tra Dio e noi, tra il suo eterno Spirito creatore e la nostra ragione creata esista una vera analogia, in cui certo le dissomiglianze sono infinitamente pi\u00f9 grandi delle somiglianze, non tuttavia fino al punto da abolire l\u2019analogia e il suo linguaggio (cfr. Concilio Lateranense IV)\u00bb.\nMariologia.\nPapa Giovanni Paolo II nella catechesi del 5 giugno 1996 definisce Scoto \u00abDottore dell'Immacolata\u00bb perch\u00e9 con la sua dottrina ha offerto alla Chiesa la chiave per superare le obiezioni circa l'Immacolata Concezione di Maria. Per questo suo apporto alla dottrina cattolica, gi\u00e0 papa Paolo VI lo aveva chiamato il \u00abDottore Sottile e Mariano\u00bb.\nLa dottrina sull'Immacolata Concezione non \u00e8 altro che una conseguenza di tutto il sistema teologico di Scoto. \u00c8 la prova che conferma tutto quanto egli ha detto su Cristo, centro della creazione e perfettissimo Mediatore nonch\u00e9 Redentore.\nLa dottrina dell'Immacolata evidenzia la somma bont\u00e0 di Dio che dona senza merito questo privilegio alla Madre del suo Figlio; il dogma scotista fa risaltare il ruolo centrale e l'onnipotenza del Redentore nella storia della salvezza, l'azione santificante dello Spirito Santo e quindi l'efficacia salvifica dei sacramenti della Chiesa.\nL'Immacolata di Scoto evidenzia altres\u00ec la fiducia che Dio ha riposto nella bont\u00e0 intrinseca della natura umana: il peccato non \u00e8 riuscito a distruggere o annientare l'opera uscita dalla sapienza del Dio creatore.\nLa predestinazione di Cristo e dell'umanit\u00e0 prima di ogni merito o demerito, base per comprendere la dottrina scotista, rivela il volto di Dio Padre che progetta con amore ogni singola persona umana. Un progetto che ha la sua origine prima della creazione del mondo e che rifiuta ogni possibile idea di interruzione della gravidanza.\nScoto, in effetti, risolve la problematica tomista della discesa dell'anima nel feto umano, affermando che in ogni concezione vi \u00e8 immediatamente anche l'animazione. Ogni essere umano \u00e8 sempre concepito come \u201cpersona\u201d, senza ritardi di tempo, di materia o di forma.\nAl centro di tutto il suo pensiero vi \u00e8 il Cristo, senso e significato di tutto ci\u00f2 che esiste, e a fianco del Cristo vi \u00e8 Maria, la Madre, la collaboratrice affinch\u00e9 si realizzasse il progetto di amore di tutta la Trinit\u00e0. Cooperatice dello Spirito Santo nell'evento dell'incarnazione, Maria \u00e8 la pi\u00f9 grande opera di Dio (\"summum opus Dei\") nella storia dell'umanit\u00e0 dopo l'Incarnazione del Verbo.\nQuanto Dio ha operato in lei \u00e8 garanzia della sua infinita e onnipotente misericordia, del suo amore per le sue creature. Guardando al mistero mariano si scopre come l'agire di Dio rispettoso della libert\u00e0 umana sia soprattutto un continuo dono gratuito della grazia. Come il peccato sia una realt\u00e0 secondaria, perch\u00e9 quello che conta primariamente \u00e8 il rapporto di amore, di perdono, di liberazione dal peccato, dal male e dalla morte.\nL'Immacolata Concezione \u00e8 l'icona del Sommo Bene che Dio vuole realizzare per tutte le sue creature.\nIl famoso detto \u00ab\"De Maria numquam satis\"\u00bb viene ridimensionato dalla fedelt\u00e0 che si deve verso la Parola rivelata e la dottrina della Chiesa, attraverso uno studio sincero e sapiente.\nScoto ha aperto una via e ha saputo risolvere con sottigliezza di pensiero molte questioni della mariologia medievale che ancor oggi sono di chiara attualit\u00e0 e in piena sintonia con il magistero della Chiesa cattolica.\nOpere.\nLa cronologia delle opere \u00e8 controversa; le date sono solo indicative.\nLa Commissione scotistica internazionale.\nLa Commissione scotistica internazionale \u00e8 una \u00e9quipe di specialisti impegnata nell'edizione critica delle opere del beato Giovanni Duns Scoto. Le opere di Duns Scoto, pi\u00f9 volte ristampate nei secoli precedenti, avevano bisogno di una grande revisione, per essere liberate dai molti errori degli amanuensi e dalle interpolazioni fatte dai discepoli. Non era pi\u00f9 possibile studiare Scoto in quelle edizioni. Si imponeva un'edizione critica seria, basata sui manoscritti. Era la stessa esigenza che si era avvertita per le opere di Bonaventura da Bagnoregio e di Tommaso d'Aquino. Questo onere fu affidato dal ministro generale dell'Ordine dei frati minori e dal suo Definitorio ad un'apposita \u00e9quipe di studiosi.\nNel 1927 venne istituita nel collegio di S. Bonaventura a Quaracchi, la sezione scotistica. Nel 1938 fu trasferita nel collegio di Sant'Antonio a Roma, prendendo la denominazione Commissione per l'edizione critica delle opere di Giovanni Duns Scoto. Nel 1970 essa fu aggregata alla Pontificia Universit\u00e0 Antonianum.\nAttualmente la Commissione scotistica ha completato l'edizione del Commento alle sentenze di Pietro Lombardo detto \"Ordinatio\", in 14 volumi pi\u00f9 gli indici. Sono state pubblicate le opere filosofiche, in 5 volumi e un'altra redazione del Commento alle sentenze di Pietro Lombardo detta \"Lectura\", in 6 volumi. Con grande impegno sono state in essi individuate e indicate le fonti dirette e indirette, di cui si \u00e8 servito Scoto nella sua stesura; sono date in nota tutte le informazioni e le indicazioni utili."}
{"id": "19549", "revid": "59912", "url": "https://it.wikipedia.org/wiki?curid=19549", "title": "Scommessa di Pascal", "text": "La scommessa di Pascal \u00e8 un argomento che tratta dell'esistenza di Dio. \u00c8 stato proposto da Blaise Pascal (1623-1662), matematico, fisico, filosofo e teologo francese. Esso riprende un argomento degli scrittori patristici per convincere i pagani e gli atei a convertirsi al Cristianesimo, ristrutturato con una retorica efficace e con strutture di ragionamento moderne: il \"se ..., allora ...\" tipico della scienza, che \u00e8 un \"sapere ipotetico\", e un formato tabellare, quasi statistico, che esplora le 4 possibilit\u00e0, casi favorevoli e sfavorevoli.\nL'argomento appartiene all'apologia del Cristianesimo. Pascal lo sviluppa ne \"I Pensieri\" (\"Les Pens\u00e9es\") , paragrafo 233 di quest'opera (postuma). Il ragionamento di Pascal conduce alla conclusione che conviene credere in Dio. Infatti se Dio esiste, si ottiene la salvezza; se Dio non esiste, si \u00e8 vissuto un'esistenza lieta pur nella consapevolezza di finire in polvere. Pascal afferma la superiorit\u00e0 della fede in virt\u00f9 del fatto che essa \u00e8 in grado di portarci all'eternit\u00e0, che \u00e8 infinitamente superiore ai piaceri effimeri, materiali e finiti, di cui \u00e8 possibile godere sulla terra: tali piaceri, concludendosi in dispiacere, non sono considerabili come veri piaceri.\nSchema sintetico della scommessa.\nSotto forma di tabella:\nIn definitiva, secondo questo schema, risulta conveniente credere (un +1 ed uno 0 contro un \u22121 ed uno 0).\nPresentazione della scommessa.\nLa scommessa \u00e8 cos\u00ec descritta da Pascal:\nPascal comincia presentando una situazione dove sia l'esistenza che l'inesistenza di Dio non possono essere provate dalla ragione umana (secondo la Chiesa Cattolica si pu\u00f2 arrivare all'esistenza di Dio, col solo lume della ragione, come stabilito dal Concilio Vaticano I, e da San Anselmo d'Aosta e di San Tommaso d'Aquino, entrambi Dottore della Chiesa).\nDunque, supponendo che la ragione non pu\u00f2 determinare la verit\u00e0 tra due alternative, \u00e8 necessario \"scommettere\" considerando la scelta pi\u00f9 conveniente. L'assunto pascaliano \u00e8 che esistendo, stiamo gi\u00e0 vivendo la scelta: l'uomo infatti \u00e8 costretto a scegliere tra il vivere come se Dio ci fosse e il vivere come se Dio non ci fosse e nessuno pu\u00f2 rifiutarsi di prendere una posizione, poich\u00e9 il non voler scegliere \u00e8 gi\u00e0 una scelta negativa.\nLa decisione saggia \u00e8 scommettere sull'esistenza di Dio, in quanto \u00abse vincete, guadagnate tutto; se perdete, non perdete nulla\u00bb, e cio\u00e8 che mentre in caso di perdita si perderanno soltanto dei beni \"finiti\" (che sono, per Pascal, i piaceri mondani), vincendo, si guadagner\u00e0 quel piacere infinito costituito dalla beatitudine eterna. La scommessa appare gi\u00e0 ragionevole nel momento in cui si tratti di una vincita finita di poco superiore alla posta, ma essa diventa tanto pi\u00f9 conveniente quando la vincita \u00e8 infinita ed infinitamente superiore alla posta. In sintesi, in un gioco dove \u00e8 necessario scommettere e in cui vi sono uguali probabilit\u00e0 di vincere o di perdere, rischiare il finito per guadagnare l'infinito ha evidentemente convenienza massima.\nIncapacit\u00e0 di credere.\nPascal affronta dunque le difficolt\u00e0 di una credenza a comando:\nBisogna entrare nei \"meccanismi\" della fede, e facendo ogni cosa come se si credesse, si indurr\u00e0 l'abitudine della fede. Pascal ritiene che l'uomo non possa sposare la fede con la sola ragione: deve impegnarsi con tutto se stesso, anche nell'esteriorit\u00e0 delle sue abitudini e nel \"meccanismo\" delle sue azioni. Il risultato \u00e8 che la fede \u00ab\"vous ab\u00eatira\"\u00bb (letteralmente \u00abvi abbruttir\u00e0, vi istupidir\u00e0\u00bb). Quest'espressione, apparentemente sconcertante, si riferisce alla tesi secondo cui la fede deve investire non soltanto lo spirito dell'uomo, ma anche l'automa che \u00e8 nell'individuo, cio\u00e8 il complesso delle abitudini che fissano la fede stessa e contribuiscono a sottrarla al dubbio. Pertanto, assumendo cartesianamente che le bestie siano solo macchine, Pascal propone di farsi meccanismo in nome del bene.\nCommenti e interpretazioni.\nIl ragionamento, sottile, anticipa quella che sar\u00e0 la \"teoria dell'utilit\u00e0\" in matematica, e, potenzialmente, la teoria dei giochi. La scommessa \u00e8 stata commentata da diversi studiosi, ricevendo critiche sia da atei convinti (i quali dubitavano dei 'vantaggi' di una divinit\u00e0 il cui 'regno' \u00e8 al di l\u00e0 la ragione) sia da credenti tradizionali (che mettono in discussione soprattutto il linguaggio deistico ed agnostico della scommessa). Voltaire e Diderot la definirono una \"mostruosit\u00e0 logica\", \"bassa e puerile\" e \"cinicamente utilitaria\". Calvet e Brunschvicg le hanno attribuito un valore apologetico secondario.\nPrincipali critiche.\nVoltaire in particolare, critica il fatto che la vera fede che Pascal cerca di promuovere non sia convincente. Voltaire allude al fatto che Pascal, in quanto giansenista, credeva che soltanto una piccola fetta di umanit\u00e0, gi\u00e0 predestinata, sarebbe stata infine salvata da Dio. In questa condizione, Voltaire spiega che per quanto qualcuno possa essere tentato per la ricompensa a credere nell'esistenza di Dio, il risultato sar\u00e0 nella migliore delle ipotesi una debole convinzione. Come ha affermato \u00c9tienne Souriau, al fine di accettare il ragionamento di Pascal, lo scommettitore ha bisogno di essere sicuro che Dio abbia seriamente intenzione di onorare la scommessa; egli dice che lo scommettitore suppone che anche Dio accetti la scommessa, il che non \u00e8 provato in alcun modo; lo scommettitore pascaliano \u00e8 come quello sciocco che, vedendo una foglia flottante sulle acque di un fiume ed esitare ad un certo punto, per pochi secondi, tra i due lati di un ciottolo, dice: \u00abScommetto un milione con Rothschild che alla fine prende la strada a sinistra.\u00bb Ed effettivamente, la foglia passa sul lato sinistro del ciottolo, ma sfortunatamente per lo sciocco, Rothschild non ha mai detto: \"Ci scommetto\".\nI principali e pi\u00f9 accreditati commentatori pascaliani (Jacques Chevalier, Valensin, Brunet, Lachelier) gli hanno attribuito un notevole valore apologetico. Essi sostengono infatti che la scommessa \u00e8 meno bassa e puerile di quanto sembri: come Pascal stesso spiega, lo scommettere sull'esistenza di Dio non significa arrischiarsi in una cosa incerta (come succede in una qualsiasi scommessa), in quanto la posta in palio non \u00e8 una quantit\u00e0 e una qualit\u00e0 numerabile (e dunque finita), bens\u00ec una quantit\u00e0 e una qualit\u00e0 innumerabile e infinita, ossia l'eternit\u00e0 e la beatitudine. Queste rendono la scommessa non gi\u00e0 pi\u00f9 tale, ma certezza della vittoria, e dunque vittoria stessa. In altre parole, scommettendo sull'infinito si ha la certezza di vincere.\nPascal afferma:\nTale sua spiegazione \u00e8 dunque in linea con l'interpretazione che attribuisce alla scommessa un notevole valore apologetico, in quanto non \u00e8 un semplice sillogismo \u2013 che sarebbe privo di valore intellettuale \u2013, ma \u00e8 la celebrazione della ragione, che di fronte all'infinito s'arrende sempre secondo ragione.\nNon sarebbero dunque sostenibili le critiche alla scommessa, sia perch\u00e9 Pascal stesso critica ogni prova metafisica dell'esistenza di Dio (da quella di Sant'Anselmo d'Aosta a quella di Cartesio), tacciandole come inutili di fronte all'incredulit\u00e0 dell'ateo, sia perch\u00e9 critica anche la ragione fine a s\u00e9 stessa, e dunque i procedimenti logici che non avrebbero alcun valore persuasivo.\nSecondo alcune critiche la definizione \"Dio non esiste ed io ho creduto: 0\" \u00e8 sbagliata, perch\u00e9 non \u00e8 vero che non ci si perde n\u00e9 si guadagna: difatti si perde in quanto credere in un ipotetico Dio inesistente implica una perdita di tempo, una limitazione su alcune cose e un'influenza morale che non abbiamo se \"Dio non esiste e io non ci ho creduto\".\nAltri invece ritengono che la critica sopra esposta sia sbagliata in quanto Pascal afferma che i principi cristiani coincidono con i miglior principi umani, quindi vivere cristianamente (anche in assenza di Dio) vuol dire vivere nel miglior modo umano possibile.\nTuttavia, Pascal non contempla, nel suo \"Dio non esiste e io ci ho creduto\", la possibilit\u00e0 secondo la quale pur non esistendo Dio esista una vita dopo la morte, della quale le possibilit\u00e0 di vincita o di perdita dipendono da fattori inconoscibili.\nIl valore della scommessa \u00e8 quindi vincolato ad una concezione di vita dopo la morte limitata all'ipotesi che Dio esista. \nLa possibilit\u00e0 di una vita dopo la morte senza Dio va comunque incontro ad una contraddizione: com'\u00e8 possibile una \"vita dopo la morte\" senza un Dio che la consente?\nSe, inoltre, esistesse una vita \"post mortem\" in cui venissero premiati coloro che hanno vissuto una vita all'insegna di valori non cristiani, allora si otterrebbe anche una perdita di valore infinito. In questo caso si avrebbe:\nCome decidere su quale religione porre la propria scommessa? Pascal indica la religione cristiana come la soluzione pi\u00f9 adatta ai problemi della condizione umana esaminati nella parte prima dei suoi Pensieri e nella terza parte dello stesso scritto spiega la validit\u00e0 delle prove del cristianesimo.\nAltri commenti e critiche.\nAlcuni obiettano che questo argomento non indica in quale religione credere, oppure anche accettando il ragionamento di Pascal, non \u00e8 assodato che Dio gradisca che gli si creda solo per un semplice calcolo di convenienza: \u00e8 pi\u00f9 facile pensare che possa giudicare degni della vita eterna solo coloro che credono sinceramente. In alternativa, tra le infinite divinit\u00e0 possibili, potrebbe esistere anche quella che subordina la felicit\u00e0 eterna all\u2019assenza di qualsiasi forma di credenza nei loro confronti, prediligendo quindi la miscredenza.\nUn'altra critica o commento, che accetta la scommessa solo parzialmente, \u00e8 quello secondo cui \u00e8 conveniente aderire alla scommessa di Pascal solo in punto di morte, o comunque in vecchiaia o malattia, quando \u00e8 difficile godere della vita; questo in quanto la perdita dei beni mondani sacrificati per la vita religiosa (beni che sono certi, mentre l'esistenza di Dio, e specialmente del Dio cristiano, pur garantendo - se esiste - la beatitudine eterna, non \u00e8 affatto certa dal punto di vista razionalista) sarebbe una grossa perdita e non una perdita inferiore al vivere lieti pensando al bene eterno di cui parla Pascal (un pensiero felice, seppur di eternit\u00e0 beata, non \u00e8 paragonabile all'aver perso la vita \"edonista\" per una vita di rigore religioso). Quindi \u00e8 utile, secondo questa obiezione, vivere liberamente la vita ed esercitare la ragione libera (nel caso di una religione di pura fede), sapendo che si potr\u00e0 comunque aderire a tale scommessa in seguito, e convertirsi \"razionalmente\" (in maniera simile a chi si converte per timore) solo al momento giusto, seppur si tratti di una scelta rischiosa, in quanto non sempre la morte arriva con preavviso. Una posizione simile \u00e8 forse sottintesa in un appunto postumo dello scrittore Leonardo Sciascia. Egli fece incidere sulla propria tomba una sola frase: \nIl senso di una frase simile \u00e8 apparso poco \"laico e agnostico\" a molti, per uno scrittore razionalista, paventando una conversione religiosa di Sciascia, che gi\u00e0 aveva richiesto i funerali cattolici, ma \u00e8 stata vista anche come segno di speranza e di rimpianto. Su un manoscritto, conservato dalla famiglia, Sciascia scrive la seguente spiegazione, non rinnegando le sue precedenti posizioni \"illuministiche\", ma citando appunto l'adesione alla scommessa di Pascal in riferimento alla fine prossima della sua vita (poich\u00e9 precedentemente ha preferito dedicarsi alla vita trascurando la religione):\nCritica alla scommessa obbligata.\nPascal dice che \"scommettere bisogna\". Paul Henri Thiry d'Holbach ha criticato la tesi della bont\u00e0 divina sulla base di ci\u00f2.\nCalcolo della utilit\u00e0 attesa.\nL'utilit\u00e0 attesa, se definita come una funzione lineare positiva crescente, di ognuna delle scelte della scommessa \u00e8 data dalla media ponderata delle utilit\u00e0 delle possibili conseguenze, utilizzando come pesi le probabilit\u00e0 del verificarsi delle varie ipotesi.\nNel suo argomento Pascal d\u00e0 per scontato che le probabilit\u00e0 delle due ipotesi siano uguali (implicitamente utilizzando l'ipotesi di Laplace di distribuzione di probabilit\u00e0 uniforme in caso di ignoranza completa su un fenomeno). Si potrebbe invece ritenere che la probabilit\u00e0 dell'esistenza di Dio sia molto bassa. Nel solo caso in cui fosse infinitesima l'utilit\u00e0 del raggiungimento della vita eterna diviene indeterminata, quale rapporto tra un infinito e un infinitesimo di gradi sconosciuti.\nCiononostante, la funzione di utilit\u00e0 come funzione lineare ha i suoi limiti, come mostrato nella soluzione del Paradosso di San Pietroburgo. Una curva d'utilit\u00e0 soggettiva discontinua che attribuisce valore infinito a \"Dio esiste ed io ci ho creduto\" e meno infinito a \"Dio esiste ed io non ci ho creduto\", e nulla altrove avrebbe come unica euristica quella di credere in ogni caso."}
{"id": "19554", "revid": "1226", "url": "https://it.wikipedia.org/wiki?curid=19554", "title": "Pens\u00e9es", "text": ""}
{"id": "19561", "revid": "1272592", "url": "https://it.wikipedia.org/wiki?curid=19561", "title": "Ewan McGregor", "text": "Ha ottenuto il riconoscimento internazionale con il ruolo del Cavaliere Jedi Obi-Wan Kenobi nella trilogia prequel di \"Guerre stellari\" e quello di Mark Renton in \"Trainspotting\" (1996). Ha vinto un Golden Globe per la sua interpretazione nella terza stagione della serie antologica \"Fargo\", ricevendo in precedenza altre due candidature rispettivamente per il film musicale \"Moulin Rouge!\" (2001) e la commedia romantica \"Il pescatore di sogni\" (2011).\nMcGregor \u00e8 stato classificato sulla rivista Empire al 36\u00ba posto nella lista \"The Top 100 Movie Stars di tutti i tempi\" nel 1997. Nel 2016 esordisce alla regia interpretando il ruolo del protagonista al fianco di Jennifer Connelly e Dakota Fanning in \"American Pastoral\", tratto dall'omonimo romanzo di Philip Roth.\nBiografia.\nDa \"Trainspotting\" a \"Guerre Stellari\".\nNato a Perth e cresciuto a Crieff, \u00e8 figlio di Carol Diane (nata Lawson), un'insegnante, e di James Charles Stuart McGregor, un insegnante di educazione fisica. Ha un fratello maggiore di nome Colin. Suo zio \u00e8 l'attore Denis Lawson. A 18 anni si trasferisce a Londra per studiare alla Guildhall School of Music and Drama. Da sempre appassionato di teatro, Ewan incomincia la sua carriera come attore a teatro e in produzioni televisive britanniche, comparendo poi al cinema nel film \"Piccoli omicidi tra amici\" di Danny Boyle. Il primo film con cui si fa conoscere fuori dalla Gran Bretagna \u00e8 \"Trainspotting\" (1996), diretto sempre da Boyle, tratto dall'omonimo romanzo di Irvine Welsh. Boyle lo diriger\u00e0 due anni dopo anche in \"Una vita esagerata\", accanto a Cameron Diaz. Nel 1998 interpreta \"Velvet Goldmine\", film ispirato alla figura di David Bowie, dove dimostra le sue doti vocali.\nGiunge a fama mondiale grazie a \"Guerre stellari\". In ' (1999) e in ' (2002) interpreta il ruolo del giovane Obi-Wan Kenobi, il cavaliere jedi impersonato da Alec Guinness nei tre precedenti film. Nel 2003 appare nel terzo episodio della saga, \"\", uscito nelle sale nel maggio 2005. Una curiosit\u00e0: lo zio, Denis Lawson, anch'egli attore, aveva partecipato alla trilogia originale di \"Guerre stellari\", nel ruolo del pilota Wedge Antilles. Nello stesso anno d'uscita di \"Star Wars Episodio I\" (1999), veste anche i panni del trader Nick Leeson nel film \"Rogue Trader\" di James Dearden.\n\"Moulin Rouge!\" e gli anni seguenti.\nNel film \"Moulin Rouge!\", divenuto ormai un cult, interpretato assieme a Nicole Kidman, si cimenta di nuovo come cantante: questo musical gli vale la candidatura ai Golden Globe del 2002 come miglior attore e il premio come miglior attore britannico. Nel 2003 recita in \"Big Fish - Le storie di una vita incredibile\" di Tim Burton, e in \"Abbasso l'amore\", accanto a Ren\u00e9e Zellweger.\nNel 2002 appare anche in \"Black Hawk Down - Black Hawk abbattuto\" (vincitore di due premi Oscar) di Ridley Scott. Nel luglio del 2004, insieme all'attore e amico Charley Boorman, raggiunge New York partendo da Londra in un viaggio di 115 giorni chiamato \"Long Way Round\".\nDal 1\u00ba giugno al 3 dicembre 2005 interpreta il ruolo di Sky Masterson nel pluripremiato show del West End londinese \"Guys and Dolls\", che nel film omonimo del 1955 era stato di Marlon Brando, ruolo che gli vale diversi riconoscimenti tra cui la candidatura ai Laurence Olivier Awards, il maggior riconoscimento teatrale britannico, e il premio come miglior attore ai Whatsonstage.com Theatregoers. Nel 2005 appare anche nel thriller fantascientifico \"The Island\", accanto a Scarlett Johansson, e presta la sua voce ai cartoon \"Robots\" e \"Valiant - Piccioni da combattimento\".\nTra i suoi lavori, \"Stay - Nel labirinto della mente\", thriller paranormale, interpretato accanto a Naomi Watts, presentato al Festival di Berlino, e \"Scenes of Sexual Nature\" accanto a Douglas Hodge, suo compagno di set in \"Guys and Dolls\". Nei primi mesi del 2006 \u00e8 impegnato nella registrazione di un album musicale di beneficenza, \"\", insieme ai colleghi Scarlett Johansson, Nia Vardalos, Jeremy Irons, John C. Reilly, Jennifer Garner e Teri Hatcher, diretti dalla Filarmonica di Los Angeles.\nNel 2006 esce \"Miss Potter\", film biografico sulla scrittrice inglese Beatrix Potter, in cui recita di nuovo accanto a Ren\u00e9e Zellweger, con cui gi\u00e0 lavor\u00f2 in \"Abbasso l'amore\". Nello stesso anno recita in \"Sogni e delitti\" di Woody Allen, accanto a Colin Farrell, presentato alla Mostra del Cinema di Venezia del 2007. Dall'autunno 2007 veste i panni di Iago al Donmar Warehouse nel dramma \"Otello\" di William Shakespeare.\nDi nuovo insieme a Boorman e, da met\u00e0 del viaggio, alla moglie Eve Mavrakis, il 5 agosto 2007 completa un viaggio in moto dal promontorio John o' Groats in Scozia a Citt\u00e0 del Capo in Sudafrica, percorrendo ben 24 000 chilometri, chiamato \"Long Way Down\". Durante il viaggio gira il nuovo spot per Davidoff. McGregor e Boorman hanno in progetto un terzo viaggio in moto, \"Long Way Up\", che prevede un giro del nord del mondo. Entrambi i viaggi hanno dato vita a programmi televisivi mandati in onda nel canale National Geographic e successivamente distribuiti in edizione DVD.\nNell'aprile 2008 \u00e8 protagonista di \"Sex List - Omicidio a tre\", accanto a Hugh Jackman e Michelle Williams, \"Senza apparente motivo\", di nuovo con la Williams, e di \"Angeli e demoni\" di Ron Howard, al fianco di Tom Hanks; inoltre recita nella commedia drammatica intitolata \"Colpo di fulmine - Il mago della truffa\", al fianco dell'attore canadese Jim Carrey. \"L'uomo che fissa le capre\", diretto da Grant Heslov e presentato fuori concorso in anteprima mondiale alla 66\u00aa edizione della mostra del Cinema di Venezia, lo vede protagonista accanto a George Clooney, Jeff Bridges e Kevin Spacey.\nNell'autunno 2009 gira \"Perfect Sense\" di David Mackenzie, che gi\u00e0 lo diresse in \"Young Adam\", al suo fianco Eva Green; nell'inverno 2009/2010 gira \"Beginners\", a fianco di Christopher Plummer, la storia di un giovane uomo a cui il padre confessa di stare per morire e di essere gay, le cui riprese si svolgono a Los Angeles.\nNel maggio 2010, insieme a Harrison Ford, Billy Dee Williams e Peter Mayhew, presenzia al trentesimo anniversario dell'uscita de \"L'Impero colpisce ancora.\" Presenta al Festival del Cinema di Berlino, \"L'uomo nell'ombra\" di Roman Polansky, pellicola che ottiene un grande successo di critica e pubblico e vince il premio per la migliore regia. A fine 2010 il film di Polansky ottiene ben 6 Oscar Europei, incluso quello per il migliore attore a Ewan McGregor. Sempre nel 2010 appare in un breve cammeo in \"Tata Matilda e il grande botto\".\nNel 2012 viene diretto da Lasse Hallstr\u00f6m nella commedia drammatica \"Il pescatore di sogni\", tratta dal romanzo \"Pesca al salmone nello Yemen\" di Paul Torday. Interpreta poi un uomo travolto con la famiglia dalla furia dello tsunami in \"The Impossible\", e un agente segreto in \"Knockout - Resa dei conti\". Nel 2013 recita ne \"Il cacciatore di giganti\" di Bryan Singer e ne \"I segreti di Osage County\".\nNel 2014 interpreta Martland, l'agente amico/rivale di Mortdecai, nel film omonimo con Johnny Depp e Gwyneth Paltrow, diretto da David Koepp. Veste i panni di Ges\u00f9 Cristo nel film di Rodrigo Garcia \"Last Days in the Desert\" e recita nel film \"Son of a Gun\". Appare nel western \"Jane Got a Gun\" con Natalie Portman, e nel biopic dedicato al jazzista Miles Davis, \"Miles Ahead\", diretto da Don Cheadle. Dopo l'abbandono di Phillip Noyce, fa il suo esordio alla regia in \"American Pastoral\", tratto dal romanzo \"Pastorale americana\" di Philip Roth, di cui \u00e8 anche interprete insieme a Jennifer Connelly e Dakota Fanning.\nNel 2016 prende parte al nuovo Live-Action targato Disney \"La bella e la bestia\", in cui ricopre il ruolo del celebre candelabro incantato Lumi\u00e8re, accanto a Emma Watson in quello di Belle e Ian McKellen in quello dell'orologio incantato Tockins.\nNelle sale britanniche, il 27 gennaio 2017 esce \"T2 Trainspotting\", il sequel del film di Danny Boyle datato 1996, in cui McGregor interpreta ancora il ruolo di Mark Renton. Nel 2018 ottiene la parte di Danny Torrance nel sequel di \"Shining\", \"Doctor Sleep\", diretto da Mike Flanagan, uscito nelle sale cinematografiche a fine ottobre 2019.\nNel 2020 interpreta il \"villain\" Maschera Nera nel film \"Birds of Prey e la fantasmagorica rinascita di Harley Quinn\", diretto da Cathy Yan e distribuito nelle sale cinematografiche a febbraio dello stesso anno.\nNel 2021 interpreta lo stilista Halston in una miniserie Netflix prodotta da Ryan Murphy.\nVita privata.\nIl 22 luglio 1995 si sposa con la scenografa francese Eve Mavrakis, conosciuta sul set della serie tv britannica \"Kavanagh QC\", dalla quale ha quattro figlie: Clara Mathilde (nata nel 1996), Esther Rose (nata nel 2001), Jamyian (adottata dalla coppia in Mongolia e nata nel 2001) e Anouk (nata e adottata nel 2011).\nLa coppia si separa nel 2017.\nDal 2017 ha una relazione con l\u2019attrice statunitense Mary Elizabeth Winstead. Il 26 giugno 2021 la coppia ha avuto un figlio, Laurie McGregor.\nRiconoscimenti.\n1996 Empire Awards (Empire Award UK):\n1997 BAFTA Awards, Scotland (BAFTA Scotland Award):\n1997 Emmy Awards (Emmy):\n1997 Empire Awards (Empire Award UK):\n1997 London Critics Circle Film Awards (ALFS Award):\n1997 MTV Movie Awards:\n1998 Empire Awards (Empire Award UK):\n1998 MTV Movie Awards:\n1999 Screen Actors Guild Awards:\n2000 Academy of Science Fiction, Fantasy &amp; Horror Films, USA (Saturn Award);\n2000 Blockbuster Entertainment Awards;\n2000 Irish Film and Television Awards (IFTA Award):\n2000 MTV Movie Awards:\n2001 AACTA Awards (AFI Award):\n2001 European Film Awards (AFI Award):\n2001 Hollywood Film Festival:\n2001 IF Awards:\n2001 Satellite Award\n2002 British Independent Film Awards (AFI Award):\n2002 Empire Awards (Empire Award UK):\n2002 Film Critics Circle of Australia Award (FCCA Award):\n2002 Golden Globe:\n2002 London Critics Circle Film Awards (ALFS Award):\n2002 MTV Movie Award:\n2002 MTV Movie Award:\n2002 Phoenix Film Critics Society Awards (PFCS Award):\n2002 Screen Actors Guild Awards:\n2003 British Independent Film Awards (AFI Award):\n2004 BAFTA Awards, Scotland (BAFTA Scotland Award):\n2004 Empire Awards (Empire Award UK):\n2004 London Critics Circle Film Awards (ALFS Award):\n2005 Teen Choice Awards:\n2006 MTV Movie Awards:\n2006 MTV Movie Awards:\n2008 Empire Awards (Icon Award):\n2010 European Film Awards (AFI Award):\n2011 Golden Globe:\n2018 Golden Globe:\n2021 Emmy Awards \nDoppiatori italiani.\nNelle versioni in italiano dei suoi film, Ewan McGregor \u00e8 stato doppiato da:\nDa doppiatore \u00e8 sostituito da:"}
{"id": "19563", "revid": "123159611", "url": "https://it.wikipedia.org/wiki?curid=19563", "title": "44 (numero)", "text": "Quarantaquattro (cf. latino \"quadraginta quattuor\", greco \"\u03c4\u03ad\u03c3\u03c3\u03b1\u03c1\u03b5\u03c2 \u03ba\u03b1\u1f76 \u03c4\u03b5\u03c3\u03c3\u03b1\u03c1\u03ac\u03ba\u03bf\u03bd\u03c4\u03b1\") \u00e8 il numero naturale dopo il 43 e prima del 45."}
{"id": "19565", "revid": "287204", "url": "https://it.wikipedia.org/wiki?curid=19565", "title": "54 (numero)", "text": "Cinquantaquattro (cf. latino \"quinquaginta quattuor\", greco \"\u03c4\u03ad\u03c3\u03c3\u03b1\u03c1\u03b5\u03c2 \u03ba\u03b1\u1f76 \u03c0\u03b5\u03bd\u03c4\u03ae\u03ba\u03bf\u03bd\u03c4\u03b1\") \u00e8 il numero naturale dopo il 53 e prima del 55."}
{"id": "19566", "revid": "21880", "url": "https://it.wikipedia.org/wiki?curid=19566", "title": "Ophrys", "text": "Ophrys \u00e8 un genere di piante erbacee appartenente alla famiglia delle Orchidacee. Comprende orchidee terricole, a distribuzione euro-mediterranea.\nEtimologia.\nIl nome deriva dal greco \u03bf\u03c6\u03c1\u03cd\u03c2 = \"ciglia\" per via della pelosit\u00e0 del labello.\nDescrizione.\nLe \"Ophrys\" sono piante geofite bulbose, con apparato radicale costituito da due tuberi tondeggianti, peduncolati.\nSono in genere piante esili, con fusto eretto, foglie basali riunite in rosetta, in genere di colore verde glauco, e foglie cauline bratteiformi.\nI fiori, riuniti in infiorescenze pi\u00f9 o meno lasse, presentano un perigonio di tre sepali superiori e tre petali inferiori; uno di questi, detto labello, si differenzia dagli altri e presenta macchie glabre e lucide (specchio), rassomiglianti al torace di alcune specie d'insetto, in modo da attrarre gli stessi e favorire l'impollinazione; a volte sono presenti due protuberanze laterali (gibbe) e un'appendice terminale (apicolo). Ogni fiore possiede organi maschili (androceo) e femminili (gineceo), riuniti in un solo corpo colonnare detto ginostemio, talvolta prolungato in un rostello carnoso, con fogge variabili da specie a specie. Lo sperone \u00e8 assente.\nIl polline \u00e8 agglutinato in masse a forma di clava (pollinodi), che si attaccano mediante la base gelatinosa (retinacolo o viscidio) alla testa degli insetti pronubi.\nLe foglie cadono nel periodo invernale mentre i tuberi sotterranei resistono al freddo.\nBiologia.\nIl meccanismo di richiamo degli insetti pronubi messo in atto dalle ofridi \u00e8 il risultato di una coevoluzione tra questi fiori, privi di nettare, ed alcune specie di imenotteri (prevalentemente apidi, sfecidi e vespidi). In virt\u00f9 di tale meccanismo selettivo ogni specie di \"Ophrys\" ha un suo specifico insetto impollinatore.&lt;br&gt;\nGli insetti sono attratti sul fiore da un richiamo di tipo sessuale: ogni specie infatti, ha il labello conformato in modo tale da simulare l'addome della femmina di uno specifico insetto, e a ci\u00f2 si associa la produzione di sostanze volatili simili ai ferormoni prodotti dalla femmina in fase di accoppiamento. Il maschio, cos\u00ec richiamato, nel tentativo di \"accoppiarsi\" con il fiore (pseudocopula), si carica di polline che successivamente depositer\u00e0 su un altro fiore.\nAlcune specie (p.es \"Ophrys apifera\") possono ricorrere all'autoimpollinazione: subito dopo la fioritura le caudicole dei pollinii si curvano in avanti favorendo la deposizione del polline sullo stigma sottostante.\nDistribuzione e habitat.\n\"Ophrys\" \u00e8 un genere a distribuzione euro-mediterranea. L'areale del genere si estende dalle isole Canarie al mar Caspio e dalla Scandinavia al Nord Africa, con la pi\u00f9 alta concentrazione di specie nel bacino del Mediterraneo.\nOgni specie richiede un habitat diverso dalle altre: alcune preferiscono terreno calcareo, altre crescono nel tufo, per\u00f2 tutte quante vogliono posizioni molto luminose e terreno ben drenato in modo da evitare il marciume dei tuberi nel periodo invernale.\nTassonomia.\nFilogenesi.\nIl genere \"Ophrys\" appartiene alla sottotrib\u00f9 Orchidinae, i cui rapporti filogenetici sono sintetizzati dal sottostante cladogramma. I generi pi\u00f9 vicini a \"Ophrys\" sono i generi \"Anacamptis\" e \"Serapias\".\nSpecie.\nIl numero di specie attribuite al genere \"Ophrys\" dai vari Autori ha subito nel corso degli anni notevoli variazioni.\nLe discordanze di vedute in merito al numero delle specie ritenute valide nascono dalla notevole plasticit\u00e0 genetica del genere e dalla estrema facilit\u00e0 con cui le differenti specie possono produrre ibridi, che spesso risultano fertili.\nBasandosi su criteri morfologici Delforge ha proposto nel 2006 una classificazione che riconosceva oltre 150 specie valide.\nUn approccio filogenetico basato su marcatori molecolari ha consentito una pi\u00f9 rigorosa valutazione dei criteri utilizzati nella discriminazione delle specie, portando a un drastico ridimensionamento nel numero delle specie ritenute valide.\nLe specie attualmente riconosciute sono le seguenti:\nIbridi.\nSono noti i seguenti ibridi:\nSpecie presenti in Italia.\nPer quanto riguarda il numero di specie presenti in Italia Pignatti (1982) annoverava 14 specie (pi\u00f9 una decina di sottospecie) mentre Delforge porta a 56 il numero delle specie presenti in Italia, senza contare le sottospecie.\nAltre specie, la cui identificazione pu\u00f2 risultare talora pi\u00f9 problematica, sono:\nColtivazione.\nLe specie del genere \"Ophrys\" richiedono un substrato calcareo ben drenante, in modo che non rimanga mai acqua intorno alle radici. \nLa temperatura e le annaffiature variano a seconda delle specie o dell'ambiente: per quanto riguarda le specie che crescono in climi caldi e secchi la temperatura non deve superare i in estate e possibilmente non scendere sotto a per l'inverno, mentre quelle che crescono in climi pi\u00f9 freddi e piovosi non sopportano temperature oltre a in estate ma possono anche rimanere intorno a in inverno; similmente le annaffiature dovranno essere pi\u00f9 rade per quelle di climi caldi che per quelle da freddo.\nIn alternativa, vivendo in un clima adatto ad una specie coltivata, essa pu\u00f2 essere tenuta all'aperto e lasciata a s\u00e9, intervenendo solo nel caso che la temperatura o le precipitazioni fossero eccezionalmente diverse dal normale."}
{"id": "19567", "revid": "297059", "url": "https://it.wikipedia.org/wiki?curid=19567", "title": "Cattleya", "text": "Cattleya \u00e8 un genere di piante epifite appartenente alla famiglia delle Orchidacee e originario dell'America tropicale. \nIl nome del genere \u00e8 un omaggio a William Cattley, famoso collezionista di orchidee anglosassone.\nDescrizione.\nSono piante a sviluppo simpodiale, con pseudobulbi di lunghezza variabile da pochi centimetri al metro, che portano alla loro estremit\u00e0 una o due foglie sessili, di consistenza cuoiosa e spesse.\nI fiori delle \"Cattleya\" possono essere solitari oppure a fusto unico con pi\u00f9 fiori; nascono all'apice dello pseudobulbo e dall'ascella della foglia.\nTassonomia.\nIl genere comprende 130 specie\nInoltre:\nInoltre:\nColtivazione.\nLe \"Cattleya\" vengono coltivate in serra temperata con condizioni di temperatura il pi\u00f9 possibile stabili. La temperatura del substrato deve essere mantenuta intorno a 16-18\u00a0\u00b0C e di poco inferiore la temperatura notturna 14-16\u00a0\u00b0C. \n\u00c8 necessario inoltre un valore di umidit\u00e0 relativa dell'80-90% con un'intensit\u00e0 luminosa pari a 10000-15000 lux.\nSono piante epifite, che richiedono un substrato organico poroso a lenta decomposizione con valori di pH compresi tra 5.5 e 6.5. Come substrato possiamo utilizzare scorza di conifera macinata con l'aggiunta di sfagno e torba. Hanno esigenze nutritive limitate con un rapporto di azoto, fosforo e potassio di 3:1:1. La concimazione viene effettuata ogni 15 giorni.\nDurante i mesi pi\u00f9 caldi necessitano di ombreggiamento al fine di ridurre un'eccessiva evapotraspirazione dei liquidi, con conseguente ingiallimento e disseccamento dell'apparato fogliare.\nQuesta variet\u00e0 di orchidea soffre particolarmente di marciume del colletto, antracnosi e ruggine. Questi patogeni sono favoriti da alti valori di umidit\u00e0, per questo motivo \u00e8 necessario un substrato con un buon drenaggio al fine di evitare infezioni.\nPer quanto riguarda i contenitori useremo, con piante adulte, vasi da 18\u201320\u00a0cm di diametro con possibilit\u00e0 di rinvaso dopo 2-3 anni.\nLa propagazione delle orchidee avviene in tre modi differenti: il primo \u00e8 attraverso l'uso del seme, il secondo per divisione del rizoma (tecnica principalmente utilizzata su piante adulte ) oppure attraverso la micropropagazione."}
{"id": "19568", "revid": "228587", "url": "https://it.wikipedia.org/wiki?curid=19568", "title": "Orchis", "text": "Orchis \u00e8 un genere di piante appartenente alla famiglia delle Orchidacee.\nIl nome del genere deriva dal greco \u1f44\u03c1\u03c7\u03b9\u03c2 = testicolo, per via dei rizotuberi appaiati e di forma arrotondata che si presentano in alcune specie.\nDescrizione.\nL'apparato radicale \u00e8 costituito da 2 o 3 rizotuberi di forma tondeggiante o, raramente, appena bilobata.\nIl fusto \u00e8 eretto; presenta da 2 a 9 foglie basali, a volte maculate, riunite a rosetta, e 1 o 2 foglie cauline che inguainano il fusto e rivestono l'infiorescenza prima della fioritura. \nIl fiore si sviluppa in spighe con sepali tutti uguali, petali piccoli e labello intero o a tre lobi (trilobato); \u00e8 quasi sempre dotato di sperone, con la sola eccezione della \"Orchis anthropophora\". Il loro colore va dal lilla al viola, pi\u00f9 raramente dal bianco al giallo.I fiori della maggior parte delle specie di \"Orchis\" non producono nettare (con alcune eccezioni, come p.es. \"Orchis coriophora\"), ma attraggono le api e i bombi grazie all'aspetto dei fiori, simile a quello di altre specie nettarifere.\nBiologia.\nQuasi tutte le specie di \"Orchis\" sono impollinate da imenotteri della famiglia Apidae. Solo questi insetti sono in grado di perforare con la ligula lo sperone, avendo cos\u00ec accesso al nettare (nelle specie in cui esso \u00e8 presente). Durante tale operazione le masse polliniche si attaccano alla testa dell'insetto e vengono trasportate al fiore successivo.\nDistribuzione e habitat.\nLe specie appartenenti a questo genere sono orchidee terricole diffuse in Europa, nel Nord Africa e in Nord America.\nTutte quante le specie di questo genere sono rustiche, in special modo in Italia, dove altre invece non riescono ad acclimatarsi perch\u00e9 richiedono una temperatura estiva pi\u00f9 fredda.\nTassonomia.\nIl genere comprende le seguenti specie:\nIbridi.\nSono noti i seguenti ibridi:\nSinonimi e binomi obsoleti.\nAlcune specie che in passato erano attribuite al genere \"Orchis\" sono attualmente assegnate ad altri generi della sottotrib\u00f9 Orchidinae :\nColtivazione.\nLe specie del genere \"Orchis\" richiedono terriccio fibroso e ben drenato composto di terra ben concimata, pietrisco e sabbia, mentre alcune di esse necessitano di una grande umidit\u00e0. La posizione per le specie spontanee che crescono in Italia \u00e8 anche di pieno sole, mentre la posizione dovr\u00e0 essere ombreggiata per quelle che provengono dai climi pi\u00f9 freddi, per cui andranno posizionate al riparo tra le radure degli alberi.\nLa moltiplicazione avviene per divisione delle piante durante il loro periodo di riposo; tuttavia la pianta risente di questa manovra per cui la ripresa sar\u00e0 molto difficile. I coltivatori pi\u00f9 esperti consigliano infatti la coltivazione in vaso per poi porre tutto il ceppo interrato a dimora in piena terra. Se invece si proceder\u00e0 ad una divisione prima che la pianta abbia il suo ciclo vegetativo si avr\u00e0 una difficile fioritura, in special modo durante il primo anno.\nCaratteristica peculiare \u00e8 la simbiosi che stabiliscono i semi di queste ultime con funghi simbiontici dei generi \"Rhizoctomia\" e \"Armillaria\". I semi infatti sono privi di sostanze di riserva, essendo di dimensioni ridottissime, pertanto con tali funghi formano delle endomicorrize, che suppliscono alle necessit\u00e0 nutritive del seme e che sono indispensabili per la germinazione. Una volta che la pianta ha germinato il rapporto simbiontico cessa.\nCuriosit\u00e0.\nIl nome \"Orchis\" deriva dal greco \u1f44\u03c1\u03c7\u03b9\u03c2 che significa testicolo. Fu Plinio il Vecchio ad attribuirle questo nome, dopo aver notato che molte specie avevano per radici due tuberi somiglianti appunto ai testicoli. Questo, paradossalmente ha creato dei problemi alla diffusione della pianta perch\u00e9, specialmente nel medioevo ci fu una caccia alla essiccazione dei tuberi secondo la teoria dei segni di Paracelso per cui alcune specie erano divinamente segnate per indicare all'uomo le propriet\u00e0 medicinali. Quindi venivano ricercate per le potenti capacit\u00e0 afrodisiache."}
{"id": "19569", "revid": "260676", "url": "https://it.wikipedia.org/wiki?curid=19569", "title": "Morbegno", "text": "Morbegno (\"Morbegn\" in dialetto locale, : ; \"Morbend\" in tedesco) \u00e8 un comune italiano di abitanti della provincia di Sondrio in Lombardia.\nCentro principale della bassa Valtellina, \u00e8 stata proclamata Citt\u00e0 alpina 2019.\nGeografia fisica.\nSituata nella bassa Valtellina allo sbocco delle valli del Bitto di Albaredo e di Gerola, Morbegno \u00e8 circondata a nord dalle Alpi Retiche, a sud dalle Alpi Orobie e si estende fino all'opposto versante della valle, la costiera dei Cech. Il fiume Adda divide la citt\u00e0 dalle frazioni a nord di Campovico, Paniga e Desco, mentre il centro storico \u00e8 attraversato dal torrente Bitto, affluente del fiume Adda.\nStoria.\nSulle origini di Morbegno si sa ben poco. La zona \u00e8 stata finora avara di ritrovamenti archeologici, unico cenno ad una presenza preistorica alcune incisioni rupestri, per lo pi\u00f9 coppelle, ritrovate al cosiddetto dos de la l\u00fcmaga, piccolo rilievo posto in posizione dominante rispetto alla cittadina. Anche per quanto riguarda l'et\u00e0 romana si hanno riferimenti perlopi\u00f9 generali alla Valtellina, tanto che \u00e8 incerta l'appartenenza del territorio alla Regio XI Transpadana.\nI primi riferimenti ad un vero centro urbano nella zona si hanno a partire dall'alto Medioevo. Emerge quindi il nucleo originario di Morbegno attorno alla chiesa carolingia di San Martino, e il toponimo Mosergia, comparso in un documento del 724, di dubbia autenticit\u00e0, con il quale il re dei Longobardi Liutprando cedeva alla basilica di San Carpoforo di Como alcuni territori dell'alto Lario e della bassa Valtellina, tra cui appunto Mosergia.\nProprio i possedimenti di monasteri comaschi, ma anche milanesi, caratterizzarono il periodo medioevale della valle. Feudatari religiosi ed ecclesiastici di entrambe le citt\u00e0 ambivano ai territori alpini della zona lombarda ben conoscendo l'importanza delle sicure vie di transito dell'alta valle. Comparvero cos\u00ec in Valtellina rappresentanti di facoltose famiglie nobiliari lombarde che, con il passare degli anni, si radicarono nella zona prendendo stabile dimora e andando a costituire la primitiva ossatura della nobilt\u00e0 locale protagonista del basso medioevo e del Rinascimento della valle.\nDurante l'et\u00e0 longobarda Morbegno formava una curtis regia con la vicina Talamona, di cui erano rispettivamente centri religiosi la chiesa di San Martino e la cappella di Santa Maria. Si trattava questo di un complesso fondiario organizzato, un centro economico e amministrativo di cui si sottolinea non tanto l'autosufficienza quanto lo stimolo all'apertura commerciale.\nSembra per\u00f2 che il nome Morbegno, nelle forme primitive di Morbinium, Morbenio e Morbenno, compaia solamente a partire dall'XI secolo. Gli sparuti insediamenti erano assai sparsi, e si sa che sul finire del XII secolo, per sfuggire alla malsana zona acquitrinosa dove era sorto il nucleo originale del paese, la popolazione si trasfer\u00ec sulle pi\u00f9 salutari rive del Bitto, dove ben presto Morbinio divenne un fiorentissimo borgo. Nonostante l'ingombrante presenza delle due estese pievi Olonio e di Ardenno nel fondovalle, e nonostante la bolla papale del 1208 che riconferm\u00f2 l'appartenenza della chiesa di San Martino al monastero di Sant'Abbondio di Como, la cappella, e di conseguenza l'intero villaggio nel Duecento si impose come centro della sponda sinistra dell'Adda nella bassa Valtellina.\nLa Morbegno dell'et\u00e0 comunale \u00e8 perlopi\u00f9 ignota. Abbiamo solamente notizia di un crescente aumento della popolazione e di un ulteriore spostamento della popolazione lungo le sponde del Bitto, spostamento che dar\u00e0 vita all'attuale centro storico della citt\u00e0. Nel 1335 con il passaggio di Como sotto la dinastia viscontea di Milano, Morbegno divenne il vero e proprio capoluogo del Terziere Inferiore della valle. Le vicende pi\u00f9 ricorrenti durante il periodo milanese del borgo furono le lotte faziose, intervallate da persecuzioni, bandi e incarcerazioni. Nel contempo sorse un primo ospizio domenicano. Nonostante si sappia di assemblee comunali e di Terziere nella chiesa dei Santi Pietro e Paolo gi\u00e0 nel 1363, purtroppo, a causa delle grande autonomia amministrativa di cui godette il borgo fino all'et\u00e0 napoleonica, non ci \u00e8 pervenuto alcuno statuto comunale.\nIl secolo XIV si apr\u00ec con la consacrazione della chiesa di Sant'Antonio e Santa Marta nel 1401 e la costruzione di una nuova chiesa dedicata all'Assunta e a San Lorenzo attorno al 1418. In questo periodo \u00e8 storicamente documentata la presenza del domenicano Andrea Grego da Peschiera, proveniente dal convento di Fiesole, energico predicatore e leggendario operatore di carit\u00e0 e di miracoli.\nMentre la Repubblica di Venezia iniziava ad affacciarsi sul panorama della valle, comparvero i Grigioni, il popolo elvetico che rese assai pi\u00f9 precario il dominio sforzesco e s'impadronirono velocemente dell'intera Valtellina, inglobandola nel cantone svizzero. Gli invasori, sconfitti nella battaglia di Caiolo del 1487, concessero la libert\u00e0 di commercio, pretendendo per\u00f2 un donativo di alcune migliaia di fiorini. Intanto il comune, di cui sappiamo per certezza la normativa sul dazio a partire dal 1435, si era garantito il mercato settimanale e per l'autodifesa aveva proceduto con l'istituzione di milizie proprie. Nel 1457 ottenne la presenza stabile dei domenicani con la fondazione del convento di Sant'Antonio, a fianco dell'omonima chiesa che, ampliata, divenne sede dell'inquisizione. Inquisizione che nel 1438 port\u00f2 anche ad una condanna capitale.\nNel 1499, Ludovico il Moro, sconfitto dai francesi fuggiva da Milano e nella primavera del 1500 in piazza, a Morbegno, venivano dipinte le insegne del Re di Francia. L'occupazione fu segnata da continue angherie e soprusi, che provocarono anche sommosse popolari; nel 1512 i Grigioni si impadroniscono stabilmente di Morbegno, instaurando un governo di cui si lamenter\u00e0 la corruzione ma che lascer\u00e0 larga autonomia alla comunit\u00e0 morbegnese. Ed \u00e8 proprio in questi anni turbolenti che Morbegno vive una delle sue stagioni pi\u00f9 floride dal punto di vista artistico, soprattutto grazie alla costruzione di una nuova chiesa, quella di San Giovanni nel 1517.\nDopo la riforma protestante, Morbegno ospit\u00f2 alcuni riformatori, ai quali i Grigioni spalancarono le porte. Nel contempo si intensifica la difesa dell'ortodossia e l'attivit\u00e0 inquisitoria dei domenicani, esercitata nel borgo anche da Michele Ghisleri, il futuro Papa Pio V. Mentre nel 1559 la chiesa dei Santi Pietro e Paolo venne ceduta ai protestanti e la sede parrocchiale si trasfer\u00ec in San Giovanni, la carica di parroco fu duramente contesa, probabilmente a causa delle accese rivalit\u00e0 tra le famiglie nobiliari della zona. A seguito del Sacro macello di Valtellina scoppiato a Tirano nel luglio del 1620, i Grigioni dovettero abbandonare la valle, prontamente sostituiti nell'occupazione dagli Spagnoli.\nNon esistono dati riguardanti il numero delle vittime della terribile peste del XVII secolo narrata dal Manzoni ne \u201cI Promessi Sposi\u201d. Si ha notizia comunque di un calo repentino della popolazione che torner\u00e0 ad aumentare di numero negli anni successivi quando Morbegno fu nuovamente sottomessa ai Grigioni. \u00c8 in questo periodo che la campagna del borgo cambia aspetto con l'avvento della vite e dei gelsi per l'allevamento del baco da seta. Le chiese sono restaurate con gusto barocco e alcune dimore nobiliari si dotano di cappelle private. Nel 1680 l'arciprete G.B. Castelli Sannazzaro d\u00e0 inizio alla costruzione della nuova chiesa di San Giovanni che sar\u00e0 conclusa e consacrata solamente cento anni dopo nel 1780.\nNel settecento Morbegno vive un periodo di discreta prosperit\u00e0 e, oltre al florido commercio e alla continua crescita della popolazione, si assiste ad un intensificarsi della vita religiosa comunitaria che tende allo sfarzo e alla teatralit\u00e0. Viene cos\u00ec costruito il catafalco per la Settimana Santa, su probabile disegno del Ligari, per la novena di Natale, si orna l'altare con centinaia di candeline, si tengono veri e propri concerti durante le funzioni, tanto che i vescovi invitano la parrocchia ad una maggiore parsimonia. Nel 1780 vivono a Morbegno circa trenta preti, una dozzina di chierici, venti frati, Domenicani e Cappuccini, e una quarantina di monache. La chiesa di San Giovanni e il palazzo Malacrida sono sicuramente del gusto settecentesco in campo religioso e civile, ma sono accompagnati dal nuovo ponte di Ganda nel 1778 e da una sobria rivisitazione del centro storico.\nCon l'avvento dell'et\u00e0 napoleonica Morbegno diviene capoluogo del Dipartimento dell'Adda e dell'Oglio, un fatto che \u00e8 di per s\u00e9 una qualifica storica, del borgo che \u00e8 ormai trasformato in citt\u00e0. La tradizionale vita dei morbegnaschi cambia radicalmente. I conventi dei Domenicani e dei Cappuccini, e il monastero della Presentazione vengono soppressi.\nCon il Congresso di Vienna passa sotto il dominio austriaco (Regno Lombardo-Veneto) fino al 1859 quando viene annessa al Regno di Sardegna, divenuto Regno d'Italia nel 1861.\nDi tutta storia morbegnese l'Ottocento, in confronto al secolo precedente, fu uno dei periodi pi\u00f9 grigi. Mancavano personalit\u00e0 e famiglie di spicco, l'arte langue, le drammatiche condizioni di vita rendono pi\u00f9 dura la vita dei contadini e costringono i borghesi ad una faticosa vita imprenditoriale. Sotto la dominazione austriaca viene costruita in Valtellina la strada nazionale. Durante i moti del '48 la guarnigione asburgica presente in citt\u00e0 lascia il presidio, il tricolore \u00e8 solennemente benedetto in San Giovanni. Nel frattempo la viabilit\u00e0 viene migliorata grazie anche all'inaugurazione, nel 1885, della linea ferroviaria.\nNel 1939 il comune di Campovico viene aggregato a quello di Morbegno.\nIl 23 gennaio 1943 a Warwarowka (URSS) il battaglione Morbegno viene massacrato dopo un'eroica resistenza mentre due anni dopo, il 28 aprile 1945, presso il palazzo scolastico, sede della locale Milizia, veniva firmata la resa della colonna tedesca al comando unificato Valtellina-alto lario del comitato di liberazione nazional.\nNel dopoguerra emerge a livello nazionale la figura di Ezio Vanoni, Ministro delle finanze che sar\u00e0 fautore della riforma tributaria nazionale. Nel 1966 Morbegno viene insignita del titolo di citt\u00e0.\nDel secolo scorso, oltre alla crescita esponenziale del comune, che dal 1966 ottenne il titolo di Citt\u00e0, \u00e8 sicuramente da porre in rilievo l'Alluvione della Valtellina del luglio 1987, evento collegato non solamente alla storia di Morbegno ma a quella di tutta la Valtellina.\nMonumenti e luoghi d'interesse.\nArchitetture civili.\nPonte di Ganda.\nIl primo ponte sull'Adda nel morbegnese del quale si ha notizia era situato nel luogo dove sorge l'attuale ponte di Ganda e fu costruito a cavallo tra il Quattrocento e il Cinquecento. Il ponte, progettato dall'architetto Giovanni Antonio Amadeo, venne per\u00f2 distrutto nel 1772 da una delle innumerevoli piene dell'Adda, una di quelle che contribuivano a rendere la zona acquitrinosa. Immediatamente si pens\u00f2 alla ricostruzione di un collegamento tra le due sponde del fiume, collegamento di vitale importanza per gli scambi commerciali. Il 21 novembre 1776, l'ingegnere milanese Francesco Bernardino Ferrari firm\u00f2 il disegno e il piano per il nuovo ponte, che venne finito il 2 ottobre 1778. Quel ponte in grossi blocchi di pietra, dalla particolare struttura dorso di mulo con un'ampia arcata centrale e due arcate inferiori ai lati, che ancora si possono ammirare. Dal rapporto dell'ingegnere in dell'Adda relativo ai mali cui soggiace il territorio della Valtellina ed alle cause che li producono l'ingegnere Ferrari nel 1808, riguardo alla forma del ponte spiega: \"[\u2026] nell'erezione trent'anni sono del ponte di Ganda si tenne per questo vista profondissima tanto alto l'arco medio quanto bastasse a sotto passarlo a vele gonfie\". Per molti secoli il ponte fu l'unico attraversamento stabile e sicuro nella parte bassa dell'Adda, ed era quindi di fondamentale importanza per la vita stessa del borgo. I veneziani, ad esempio, utilizzarono il passo San Marco, Morbegno e, di conseguenza, il ponte, quale via preferenziale per i commerci e i trasporti verso e dal Nord Europa.\nPalazzo Malacrida.\nPi\u00f9 volte definito il pi\u00f9 bel palazzo veneziano fuori da Venezia, l'aristocratica dimora spicca nel panorama delle dimore nobiliari valtellinesi per la bellezza dei cicli pittorici e la privilegiata ubicazione nel cuore del centro storico della Citt\u00e0 del Bitto. L'atrio si presenta come una raccolta bomboniera rococ\u00f2 da cui parte lo scalone d'onore arricchito dalle belle balaustre in marmo bianco di Viggi\u00f9 rifinite in oro zecchino e dal medaglione affrescato sul plafone con \"Il ratto di Ganimede\" opera del pittore morbegnese Giovan Pietro Romegialli (1761). Il cuore del palazzo \u00e8 il Salone d'onore che occupa in altezza due piani del palazzo ed \u00e8 interamente decorato dalle quadrature di Giuseppe Coduri detto il Vignoli (annoverato tra i pi\u00f9 valenti decoratori del Settecento lombardo). Il soffitto \u00e8 arricchito dal \"Trionfo della Verit\u00e0 tramite le Arti e le Scienze sopra l'Ignoranza\", soggetto illuminista interpretato con squisito gusto veneziano da Cesare Ligari. Il poeta morbegnese Guglielmo Felice Damiani cos\u00ec descrisse l'affresco del salone: \"\u201cSul primo piano a sinistra, c'\u00e8 l'Ignoranza, bendata, che, rompendo l'orizzonte architettonico, precipita dal cielo, colle braccia aperte, le vesti svolazzanti, smarrita, tinte forti in ombra, e particolari assai studiati; \u00e8 la figura pi\u00f9 bella, anche per lo scorcio vigorosissimo. Pi\u00f9 su, a sinistra, stanno la Musica, che suona il liuto, e la Pittura in atto di colorire l'arma, gi\u00e0 scolpita, di casa Malacrida che un puttino sorregge. Sopra, a destra, \u00e8 l'Astronomia col telescopio, e l'Architettura, col piombino ed una carta descritta; pi\u00f9 in alto ancora, a sinistra, accanto al globo terrestre, la Geografia alata, cinta di stelle azzurre, accompagnata da un putto reggente la sfera armillare; e la Geometria con ali alla testa, reggente una tavola geometrica ed il compasso; un putto graziosissimo la ripara dal sole con un ombrello. [...] Infine pi\u00f9 su levasi in cielo la Verit\u00e0, con la fiaccola ed il libro aperto nelle mani, felicemente scorciata, luminosissima.\u201d.\" Sempre del Ligari \u00e8 da segnalare l'affresco delle \"Tre grazie\" nell'attiguo saloncello. Altre stanze si presentano decorata da affreschi, stucchi e camini. Infine ma non ultimo \u00e8 il giardino all'italiana (trascurato nell'assetto originale e bisognoso di un radicale restauro filologico) terrazzato su tre piani da cui si gode uno splendido panorama che si apre su tutto il terziere morbegnese.\nArchitetture religiose.\nChiesa di San Pietro.\nLa \"Chiesa di San Pietro\" costruita tra il 1337 e il 1341 fu sede parrocchiale fino al 1560 quando venne convertita al rito protestante, in accordo con le leggi grigionesi per la convivenza di Cattolici e Protestanti (fino al 1620, anno del Sacro macello di Valtellina).\nPiccolo gioiello sito nel cuore dell'antico borgo, \u00e8 l'edificio con cui si vuole essere nata, nel 1337, la comunit\u00e0 di Morbegno di cui \u00e8 stata prima parrocchia. La chiesa i presenta in forme barocche dopo la riedificazione avvenuta dopo il 1620 quando la chiesa andata al culto protestante torna ad essere dedita al culto cattolico.\nL'esterno semplice ed elegante al contempo, mostra un bel portale in marmo nero di Varenna ed un portone ligneo secentesco recante i simboli dei santi a cui la chiesa \u00e8 dedicata. Di notevole interesse \u00e8 poi il campanile barocco con copertura a cipolla e un leggiadro balconcino in ferro battuto.\nL'interno \u00e8 un piccolo ma prezioso scrigno perfettamente conservato grazie anche alle amorevoli cure prestate dalla Confraternita del Santissimo Sacramento a cui ancora il tempio appartiene. Da segnalare gli affreschi pre-barocchetti della volta eseguiti da Pietro Bianchi detto il Bustino, le tele di Giacomo Parravicini detto il Gianolo, gli altari in marmi policromi e il ricco corredo di argenterie.\nChiesa di San Martino.\nLa \"Chiesa di San Martino\". Secondo un'antica e fantasiosa leggenda, l'antica chiesa di San Martino sorse su un tempio dedicato ad Ercole; in realt\u00e0 niente della sua struttura si pu\u00f2 far risalire a prima del XV-XVI secolo.\nLa chiesa situata all'interno del cimitero cittadino, si presenta in forme semplici con un grande pronao a tre arcate e una copertura a capanna. L'interno intimo e raccolto \u00e8 diviso in tre navate da 4 belle colonne in granito locale, al termine delle quali si trovano altrettanti cappelle di cui la centrale maggiore.\nUn tempo ricca di suppellettili sacre spedite nel corso dei secoli dagli emigrati a Roma, andate distrutte e disperse a causa dell'alluvione del 1987 (la chiesa fu per un terzo sommersa dalle acque del fiume Adda) restano comunque da ammirare alcuni interessanti dipinti tra cui si segnala la pala d'altare eseguita da Giacomo Parravicini detto il Gianolo, collocata sull'altar maggiore e raffigurante il santo titolare. Sul lato destro \u00e8 molto venerata una delicata Madonna col Bambino affrescata nel primo Cinquecento.\nSociet\u00e0.\nEtnie e minoranze straniere.\nSecondo le statistiche ISTAT al 31 dicembre 2017 la popolazione straniera residente nel comune era di 778 persone.\nLe dieci nazionalit\u00e0 maggiormente rappresentate sono:\nEconomia.\nProgetto Morbegno 2020.\nNell'anno 2007 Morbegno ha avviato, in convenzione con la non profit internazionale The Natural Step, il progetto Morbegno 2020, per mobilitare l'intero mandamento in una direzione di sviluppo sostenibile. .\nArtigianato.\nL'artigianato locale \u00e8 incentrato sulla produzione del tappeto tipico denominato il \"pezzotto\" valtellinese, caratterizzato da una grande vivacit\u00e0 e variet\u00e0 di colori, oltre a pregevoli disegni geometrici. Diffusa e apprezzata anche la lavorazione del peltro finalizzata alla produzione di oggetti artistici, monili, trofei, vassoi e piatti.\nInfine \u00e8 da ricordare la fabbricazione di un'ampia gamma di utensili in rame.\nInfrastrutture e collegamenti.\nIl territorio comunale \u00e8 attraversato dalla Strada Statale 38 dello Stelvio, che corre lungo tutta la Valtellina; il 28 ottobre 2018 \u00e8 stata inaugurata la Variante di Morbegno con l'obiettivo di bypassare il centro storico, da sempre punto critico per la circolazione della statale.\nMorbegno \u00e8 servita da una stazione di Trenord che la collega agevolmente con Sondrio, Tirano, Lecco, Monza e Milano.\nGeografia antropica.\nFrazioni.\nLe cinque frazioni principali sono: Campo Erbolo, Campovico, Desco, Paniga e Valle. Paniga \u00e8 una piccola frazione di circa 300 abitanti e si trova a nord della citt\u00e0, oltre il fiume Adda e confina a ovest con la frazione di Campovico e a est con quella di Desco. Le frazioni di Campo Erbolo e Valle si trovano invece in valle di Albaredo, a sud della citt\u00e0, ad un'altezza di 800 metri sul livello del mare. Altre localit\u00e0 del comune di Morbegno sono Arzo, Cerido, Cermeledo, Torchi Bianchi e Categno.\nRioni.\nMorbegno \u00e8 divisa in otto rioni o contrade. A nord ci sono Serta, Bott\u00e0, Ganda e Adda. Tra i rioni di Bott\u00e0 e Adda, sorge il ponte in pietra (quindi di Ganda) eretto da Giovanni Antonio Amadeo.\nA sud ci sono i rioni di San Rocco, San Pietro, San Giovanni, e il rione della Madonna (zona Santuario B. V. Assunta).\nFino agli anni '80/'90 si teneva a Morbegno il Palio delle contrade, manifestazione che risale agli anni 50/60, e che si svolgeva nel periodo tarda primavera-estate e coinvolgeva tantissima gente a cimentarsi in diverse discipline sportive. Nel corso degli anni sub\u00ec diversi cambiamenti sia organizzativi che logistici sino alla definitiva chiusura. Nelle ultime edizioni si concludeva con lo spettacolo dei fuochi artificiali. Dal 2014 la Pro Loco Morbegno ha iniziato nuovamente ad organizzare i Giochi delle Contrade.\nAmministrazione.\nAltre informazioni amministrative.\nMorbegno \u00e8 capoluogo della Comunit\u00e0 Montana della Valtellina di Morbegno, che raggruppa complessivamente 25 comuni.\nSport.\nCalcio.\nCalcio a 11\nLa principale squadra di calcio della citt\u00e0 \u00e8 l'Asd Olympic Morbegno, una societ\u00e0 nata il 19 maggio 2016 dalla fusione del Morbegno Calcio 1908 e dell'Olympic Retica. L'Olympic Morbegno nella stagione 2017-2018 milita nel campionato lombardo di Prima Categoria.\nCalcio a 5\nPallacanestro.\nAssociazione Sportiva Dilettantistica Morbegno 70 (ASM70 basket Morbegno). Fondata a Morbegno nel 1970 disputa il campionato regionale lombardo di serie C silver. Gioca le partite casalinghe al palasport comunale \"Enea Mattei\" (PalaMattei). Chiamata spesso \"Pezzini Morbegno\" dal nome dello sponsor storico e quindi soprannominata \"La Pezza\" dai numerosi tifosi. Fiorente settore giovanile.\nNella stagione sportiva 2015-16 si aggiudica sempre sotto la guida di coach Gianfranco \"Ciccio\" Busi, da neopromossa, il primo posto nel girone di C silver accedendo al tabellone dei play-off per la promozione in serie C gold.\nCiclismo.\nIl 9 giugno 1991 la Torino-Morbegno, 14\u00aa tappa del Giro d'Italia numero 74, si concluse con la vittoria di Franco Ballerini.\nIl 16 maggio 2009, nell'anno del centenario della corsa rosa, l'8\u00aa tappa del Giro d'Italia \u00e8 partita da Morbegno e, dopo 209\u00a0km ha raggiunto la citt\u00e0 di Bergamo dove ha ottenuto la vittoria il corridore bielorusso Kanstancin Si\u016dco\u016d.\nIl 26 maggio 2011 \u00e8 partita da Morbegno la 18\u00aa tappa del Giro d'Italia che ha raggiunto, dopo un percorso di 151\u00a0km, il comune di San Pellegrino Terme con la vittoria del giovane Eros Capecchi.\nCorsa in montagna.\nNel 1986 Morbegno ha ospitato i Campionati del mondo di corsa in montagna. In campo maschile ha vinto l'italiano Alfonso Valicella mentre a livello femminile si \u00e8 imposta la britannica Carole Haigh\nTrofeo Vanoni.\nDal 1958, ogni anno, la quarta domenica di ottobre, il Gruppo Sportivo Dilettantistico CSI Morbegno organizza la gara internazionale di corsa in montagna a staffetta denominata \"Trofeo Vanoni\". Manifestazione che, riconosciuta come una delle pi\u00f9 belle d'Europa per spettacolarit\u00e0 e pubblico, richiama ogni anno centinaia di atleti provenienti da tutta Italia e dai maggiori stati europei."}
{"id": "19573", "revid": "123209521", "url": "https://it.wikipedia.org/wiki?curid=19573", "title": "Microbiologia", "text": "La microbiologia (dal greco \u03bc\u1fd1\u03ba\u03c1\u03bf\u03c2, \"m\u012bkros\", \"piccolo\"; \u03b2\u03af\u03bf\u03c2, \"bios\", \"vita\" \u03bb\u03bf\u03b3\u03af\u03b1, \"Logia\" studio) \u00e8 una branca della biologia che studia la struttura e le funzioni dei microrganismi, cio\u00e8 di tutti quegli organismi viventi unicellulari, pluricellulari o acellulari, non visibili ad occhio nudo: ci\u00f2 comprende batteri, archaea, alcuni tipi di funghi, lieviti, alghe e protozoi; la microbiologia studia inoltre virus e prioni, sebbene questi non siano classificati come esseri viventi in senso stretto.\nLa microbiologia rimane un campo di studi ancora aperto e in attiva espansione; stime attendibili indicano infatti che solo l'1% di tutti i microrganismi presenti nei pi\u00f9 svariati habitat sono stati individuati o studiati, a pi\u00f9 di tre secoli dalla nascita della microbiologia, nonostante le conoscenze finora acquisite sullo studio dei microrganismi siano notevoli, soprattutto per quanto riguarda quei microrganismi capaci di avere significativi effetti sull'uomo o benigni, o indispensabili, o patogeni come i batteri responsabili di malattie.\nStoria.\nLa nascita della microbiologia viene fatta risalire alla prima met\u00e0 del XIX secolo, conseguentemente alla teoria microbica delle malattie formulata da Robert Koch. L'esistenza dei microrganismi, tuttavia, era nota fin dal XVII secolo, in seguito all'invenzione del primo microscopio ad opera di Robert Hooke. A partire da questa data, \u00e8 possibile tracciare una breve cronologia degli eventi che hanno portato allo sviluppo della microbiologia come scienza:\nBranche.\nI microrganismi, oggetto di studio della microbiologia, sono esseri che appartengono praticamente a tutti i regni: dai procarioti (come Batteri ed Archea) agli eucarioti (come lieviti, funghi, alghe, protisti), e comprendono anche elementi come i virus che non vengono considerati, in senso stretto, esseri viventi. Con il procedere delle conoscenze in questo campo, sono perci\u00f2 nate delle branche della microbiologia che si occupano di studiare specificamente alcuni tipi di microrganismi. Tra queste, quelle pi\u00f9 degne di nota sono:\nEsistono inoltre delle branche della microbiologia che studiano diversi aspetti della vita microbica, quali ad esempio:\nMicrobiologia applicata.\nPur essendo anche una scienza di base, la microbiologia ha trovato innumerevoli applicazioni pratiche in molte attivit\u00e0 umane, in conseguenza del fatto che i microrganismi, esseri capaci di adattarsi agli habitat pi\u00f9 disparati, hanno notevole importanza in molti campi umani. Oltre ad essere infatti collegati alla salute umana in quanto causa di malattie, i microrganismi sono anche responsabili di processi in grado di migliorare notevolmente la qualit\u00e0 della vita degli esseri umani: essi sono attivamente utilizzati per produrre antibiotici, per effettuare la fermentazione industriale, per migliorare i raccolti. Gli scienziati sono oggi in grado di utilizzare i microrganismi come vettori di clonazione per realizzare ibridi e OGM, specialmente nelle piante, o di manipolarli per creare enzimi importanti come la Taq polimerasi. Alcuni importanti esempi di microbiologia applicata sono:"}
{"id": "19574", "revid": "324090", "url": "https://it.wikipedia.org/wiki?curid=19574", "title": "La mummia (Conan Doyle)", "text": "La mummia (\"Lot no.249\") \u00e8 un romanzo breve di Arthur Conan Doyle del 1892.\nNonostante la produzione fantastica di Conan Doyle sia di gran lunga superiore per quantit\u00e0 e, per suo parere, qualit\u00e0 rispetto al ciclo di Sherlock Holmes, questo aspetto dello scrittore \u00e8 poco noto. Come un'altra sua opera pi\u00f9 famosa nell'ambito del fantastico - \"Il mondo perduto\" - anche questo romanzo breve ha ispirato numerosi cineasti e fumettisti, assieme al racconto \"Il guardiano del Louvre\", l'altra storia dalle atmosfere egizie di Doyle.\nTrama.\nUniversit\u00e0 di Oxford, maggio 1884. Nell'ala detta \"Old College\", una \"torretta d'angolo straordinariamente antica\" \u00e8 occupata da tre studenti: Abercrombie Smith, studente di medicina prossimo alla laurea e occupante dell'ultimo piano, William \"Lee\" Monkhouse, al piano terra, e tal Edward Bellingham, egittologo e occupante del secondo piano. Alla vicenda partecipano anche Jephro Hastie e il Dottor Peterson, amici di Smith, oltre al custode della torretta, Thomas Styles.\nDopo una breve introduzione, in cui viene appunto descritta la torre e i loro occupanti, e dopo una breve introduzione su Smith, le restanti descrizioni sui suoi coinquilini vengono affidate alla bocca di Hastie, che, pur avendo parole lodevoli verso Monkhouse, mette in guardia l'amico da Bellingham, personaggio inquietante sia nell'aspetto sia nei modi e, sfortunatamente, fidanzato con la sorella di Monkhouse. Il primo contatto tra Smith e i suoi vicini avviene la sera stessa della visita dell'amico: un urlo di terrore riempie la torre e subito dopo Monkhouse sale da Smith per chiedergli soccorso: Bellighman si \u00e8 sentito male. Viene trovato dai due in uno stato di terrore mentre nella stanza, tra i vari insoliti oggetti di provenienza egizia, stava una mummia:\nIl terrore del giovane, per\u00f2, sembrava alterato da uno strano trionfo negli occhi, cosa cui non venne dato troppo peso da Smith sul momento. Solo gli avvenimenti successivi gli fecero collegare questo e altri indizi.\nDa quel giorno, comunque, il futuro medico e l'egittologo iniziarono a stringere amicizia, almeno fino a quando, un giorno, Smith non fece notare a Bellingham che qualcuno era uscito dalla sua stanza. Quest'ultimo, corso immediatamente fuori, invent\u00f2, poco dopo, una scusa abbastanza incredibile su un fantomatico cane di razza che aveva da poco acquistato. Smith, per\u00f2, pens\u00f2 che ci\u00f2 che il giovane nascondeva in casa non fosse un animale, bens\u00ec una donna: tale ipotesi venne confermata dalla dichiarazione di Styles, di alcuni giorni prima, che disse di sentire passi nella stanza quando Bellingham era assente.\nComunque, la notte stessa, giunse di gran carriera Hastie che, tra le altre cose, gli disse di una strana aggressione avvenuta ai danni di Long Norton, nemico di Bellingham. L'aggressore si suppone essere una scimmia sfuggita al controllo di qualcuno, per la sua velocit\u00e0 nell'attaccare la vittima e nello scomparire al sopraggiungere di alcuni passanti. Norton, per\u00f2, asseriva che il suo assalitore stesse cercando di strangolarlo.\nSmith, dopo alcun giorni di intenso studio senza mai avere contatti con l'esterno, esce per andare ad assistere alla regata dell'amico, assistendo involontariamente ad un litigio tra Bellingham e Monkhouse. Quest'ultimo, dopo la gara, gli si avvicina e lo mette in guardia dal suo ormai ex-amico, invitandolo ad abbandonare al pi\u00f9 presto la torre. Il giorno dopo il povero Monkhouse viene aggredito, gettato nel fiume: sar\u00e0 lo stesso Smith a soccorrerlo e, passando di fronte alla stanza di Bellingham, avr\u00e0 finalmente le idee chiare sul suo vicino.\nDopo aver soccorso il gracile giovane, affronta l'egittologo, intimandogli di smettere di giocare con la sua mummia: infatti l'aggressore che si aggira per la citt\u00e0 altri non \u00e8 se non la mummia, giunta con il \"Lotto n.249\", animata da un'antica conoscenza racchiusa in un vecchio papiro rinvenuto da Bellingham. Egli, a quel punto, decide di far aggredire dal suo emissario anche Smith, ma questi riesce a fuggire alle grinfie del mostro innaturalmente animato e a rifugiarsi dall'amico Dr. Peterson, al quale racconta ogni cosa. L'amico ovviamente non gli crede, ma la notte di fuga passata da Smith lo convince a dover agire per porre termine a questi atti criminali. Il giorno dopo, quindi, si reca da Bellingham e, armato di pistola, lo costringe a distruggere nel fuoco la sua mummia, le foglie utilizzate nel rituale e il papiro con l'oscura conoscenza."}
{"id": "19576", "revid": "125850068", "url": "https://it.wikipedia.org/wiki?curid=19576", "title": "Bacteria", "text": "Il termine Bacteria (batteri), in microbiologia e biologia, indica un regno comprendente microrganismi unicellulari, procarioti, in precedenza chiamati anche schizomiceti. Le loro dimensioni sono solitamente dell'ordine di pochi micrometri, ma possono variare da circa dei micoplasmi fino a di alcune spirochete.\nSecondo la tassonomia proposta da Robert Whittaker nel 1969, assieme alle cosiddette \"alghe azzurre\" o \"cianoficee\", oggi pi\u00f9 correttamente chiamate cianobatteri, i batteri costituivano il regno delle monere.\nLa classificazione proposta da Thomas Cavalier-Smith (2003) riconosce invece due domini: Prokaryota (comprendente i regni archaea e bacteria) ed Eukaryota (comprendente tutti gli eucarioti, sia monocellulari sia pluricellulari).\nAlcuni batteri vivono a spese di altri organismi e sono responsabili di danni pi\u00f9 o meno gravi all'uomo, alle piante e agli animali. Nell'uomo provocano, per esempio, malattie quali peste, colera, lebbra, polmonite, tetano e difterite, fino a cento anni fa spesso mortali e oggi efficacemente combattute con l'uso dei farmaci.\nSuddivisione e classificazione.\nI procarioti si distinguono quindi in due gruppi principali:\nFra loro si distinguono per forma nei seguenti:\nUn'altra importante suddivisione \u00e8 quella che li raggruppa secondo l'optimum di temperatura alla quale possono crescere; per questa suddivisione si hanno tre sottoclassi:\nUna classificazione \u00e8 basata sulla loro relazione rispetto a un organismo:\nIdentificazione.\nPer procedere all'identificazione di un batterio, si usano le seguenti metodologie:\nLa colorazione di Gram \u00e8 una delle metodologie pi\u00f9 utilizzate e si basa sulla distinzione delle caratteristiche della parete batterica: una struttura con pi\u00f9 peptidoglicani si colora e di conseguenza si dice che il batterio \u00e8 Gram-positivo; una minor presenza di peptidoglicani contraddistingue i Batteri Gram-negativi.\nAltre prove di natura biochimica, quali:\nI batteri si possono trovare, sotto forma di spore, in forma di vita latente, molto resistente a condizioni estreme. I batteri sporigeni sono specie che, trovandosi in scarsit\u00e0 di nutrimento o in un habitat a loro ostile, producono delle spore, ossia delle cellule resistenti agli agenti esterni. I batteri sporigeni sono il pi\u00f9 delle volte dei bacilli Gram-positivi e clostridi.\nLe pi\u00f9 moderne tendenze sono inoltre volte all'osservazione di caratteristiche genetiche anzich\u00e9 morfologiche o biochimiche. Tra le pi\u00f9 diffuse tecniche DNA-based impiegate, vi sono:\nStruttura della cellula batterica.\nI batteri posseggono una parete batterica, composta da peptidoglicani, una parte proteine e una parte peptina, che \u00e8 una struttura caratteristica della cellula procariotica, e al di sotto della parete \u00e8 presente la membrana cellulare: su di essa si trovano quasi tutti gli enzimi che svolgono le reazioni metaboliche. Il DNA non \u00e8 sempre presente sotto forma di cromosoma singolo e circolare: esso pu\u00f2 essere circolare o lineare e possono essere presenti fino a tre cromosomi in una stessa cellula batterica. Il DNA si trova in una zona chiamata nucleoide e non \u00e8 separato dal citoplasma da alcuna membrana nucleare, che invece \u00e8 presente nelle cellule eucariotiche; nel citoplasma si trovano anche piccole molecole circolari di DNA chiamate plasmidi. Posseggono organi di locomozione: fimbrie o uno o pi\u00f9 flagelli.\nLa parete batterica pu\u00f2 essere rivestita esternamente da una capsula, formata di regola da polisaccaridi secreti dai batteri stessi. Nel caso di \"Bacillus anthracis\", la capsula \u00e8 composta da polipeptidi dell'acido D-glutammico. La presenza di capsula conferisce alle colonie batteriche un aspetto \"liscio\" o \"mucoide\", mentre quelle prive di capsula manifestano un aspetto \"rugoso\".\nLa funzione della capsula \u00e8 quella di proteggere meccanicamente la cellula procariotica dall'ambiente esterno.\nMembrana cellulare o citoplasmatica.\nLa membrana cellulare ha una struttura a mosaico fluido come quella degli eucarioti, tuttavia \u00e8 priva di steroli. Fanno eccezione i micoplasmi, che incorporano gli steroli nella membrana quando si sviluppano in terreni che li contengono. Le principali funzioni della membrana sono: barriera semipermeabile, piattaforma di supporto per enzimi della catena respiratoria e delle biosintesi di fosfolipidi di membrana, di polimeri della parete e del DNA.\nLe membrane cellulari batteriche formano centri di proteine fosforiche sempre introflessioni o mesosomi, di cui si distinguono due tipi: mesosomi settali, che intervengono nella formazione del setto durante la divisione cellulare, e mesosomi laterali, che costituiscono una piattaforma sulla quale si associano proteine cellulari, quali gli enzimi della catena respiratoria (svolgendo una funzione analoga all'energia liberata dall'idrolisi di adenosintrifosfato (ATP) per trasportare zuccheri, amminoacidi, vitamine e piccoli peptidi. Le proteine di trasporto sono dette transporters o permeasi e sono responsabili della diffusione facilitata [tipo canale o tipo carrier (uniporto)], del trasporto attivo primario, del trasporto attivo secondario (tipo simporto o antiporto) e del trasporto con fosforilazione del substrato (fosfotransferasi).\nCirca la met\u00e0 delle proteine di trasporto dei batteri appartengono al sistema di trasporto attivo primario ABC (ATPase Binding Cassette) e al sistema di diffusione facilitata/trasporto attivo secondario MFS (major facilitator superfamily).\nLe permeasi batteriche sono generalmente inducibili, per cui la densit\u00e0 delle proteine di trasporto nella membrana \u00e8 regolata dalla concentrazione del soluto nel mezzo e dalle necessit\u00e0 metaboliche della cellula.\nIl trasporto dal citoplasma allo spazio extracitoplasmatico comprende due sistemi di efflusso noti, entrambi presenti nella membrana citoplasmatica: sistema antiporto H+/farmaci e proteine della famiglia ABC.\nLe ABC permeasi trasportano sia piccole molecole sia macromolecole in risposta alla idrolisi di ATP. Questo sistema di trasporto \u00e8 composto da due proteine integrali di membrana con sei segmenti transmembranosi, due proteine periferiche associate sul versante citoplasmatico, che legano idrolizzano l'ATP, e una proteina o lipoproteina recettoriale periplasmica (vedi sotto) che lega il substrato.\nLe ABC permeasi pi\u00f9 studiate comprendono il sistema di trasporto del maltosio di \"Escherichia coli\" e quello dell'istidina di \"Salmonella typhimurium\".\nDal momento che i batteri Gram-positivi sono privi della membrana esterna, il recettore, una volta secreto, si perderebbe nell'ambiente extracellulare. Di conseguenza, questi recettori risultano legati alla superficie esterna della membrana citoplasmatica mediante ancore lipidiche.\nPoich\u00e9 di frequente i batteri vivono in mezzi dove la concentrazione di nutrienti \u00e8 bassa, le proteine ABC permettono alla cellula di concentrare i nutrienti nel citoplasma contro il gradiente di concentrazione.\nLa superfamiglia MFS (detta anche famiglia uniporto-simporto-antiporto) comprende proteine di trasporto composte da una sola catena polipeptidica che possiede 12 o 14 potenziali segmenti transmembranosi ad alfa elica. \u00c8 interessata alla diffusione facilitata e al trasporto attivo secondario (simporto o antiporto) di piccoli soluti in risposta a gradienti ionici chemiostitici (principalmente gradienti di H+ o Na+): zuccheri semplici, oligosaccaridi, inositoli, amminoacidi, nucleosidi, esteri organici del fosfato, metaboliti del ciclo di Krebs, farmaci e una gran variet\u00e0 di anioni e cationi organici.\nParete cellulare.\nLa parete cellulare presenta una struttura notevolmente diversa a seconda che si tratti di batteri Gram-positivi o Gram-negativi, anche se il peptidoglicano costituisce la sostanza universalmente presente nella parete cellulare dei batteri. Nei batteri Gram-negativi lo strato di peptidoglicano \u00e8 piuttosto sottile, con uno spessore di circa 50-100 \u00c5ngstr\u00f6m. La maggioranza dei batteri Gram-positivi ha invece una parete cellulare relativamente spessa (circa 200-800 \u00c5ngstr\u00f6m), in cui al peptidoglicano sono covalentemente legati altri polimeri, quali acidi teicoici, polisaccaridi e peptidoglicolipidi. Esternamente al peptidoglicano i batteri Gram-negativi hanno una membrana esterna di spessore di circa 75-100 \u00c5ngstr\u00f6m.\nIl peptidoglicano, detto anche mucopeptide batterico o mureina, \u00e8 composto da un peptide complesso formato da un polimero di aminoglucidi e peptidi. Nei batteri Gram-positivi \u00e8 disposto in molteplici strati, tanto da rappresentare dal 50% al 90% del materiale della parete cellulare, mentre nei batteri Gram-negativi vi sono uno o al massimo due strati di peptidoglicano, che costituiscono il 5%-20% della parete.\nIl peptidoglicano \u00e8 un polimero composto da: una catena principale, identica in tutte le specie batteriche, formata da subunit\u00e0 disaccaridiche di \"N\"-acetilglucosamina e da acido \"N\"-acetilmuramico, unite da legame Beta, 1-4 glicosidico; catene laterali di un identico tetrapeptide, legato all'acido \"N\"-acetilmuramico; di solito, una serie di ponti peptidici trasversali, che uniscono i tetrapeptidi di polimeri adiacenti. I tetrapeptidi dei polimeri adiacenti possono essere legati, invece che da ponti peptidici, da legami diretti tra la D-alanina di un tetrapeptide e la L-lisina o l'acido diaminopimelico del tetrapeptide adiacente. Le catene tetrapeptidiche laterali e i ponti trasversali variano a seconda della specie batterica.\nIl peptidoglicano dei batteri Gram-positivi \u00e8 legato a molecole accessorie, come acidi teicoici, acidi teucuronici, polifosfati o carboidrati. La maggior parte dei batteri Gram-positivi contiene considerevoli quantit\u00e0 di acidi teicoici, fino al 50% del peso umido della parete. Si tratta di polimeri idrosolubili, formati da ribitolo o glicerolo, uniti da legami fosfodiesterici. Il ribitolo e il glicerolo possono legare residui glucidici, come glucosio, galattosio o \"N\"-acetilglucosamina, e di solito D-alanina, in genere legata in posizione 2 o 3 del glicerolo oppure 3 o 4 del ribitolo.\nGli acidi teicoici rappresentano i principali antigeni di superficie dei batteri Gram-positivi che li contengono.\nLa parete dei batteri gram-negativi \u00e8 notevolmente pi\u00f9 complessa, in quanto esternamente allo strato di peptidoglicano \u00e8 presente la membrana esterna; le due strutture sono legate dalla lipoproteina.\nLa componente proteica della lipoproteina \u00e8 unita con legame peptidico ai residui di DAPA (acido diaminopimelico) delle catene laterali tetrapeptidiche del peptidoglicano, mentre la componente lipidica \u00e8 fissata con legame covalente alla membrana esterna, del cui foglietto interno \u00e8 una componente importante.\nMembrana esterna.\nLa membrana esterna ha la struttura tipica delle membrane biologiche. Gran parte del foglietto fosfolipidico esterno \u00e8 composto da molecole di lipopolisaccaride (LPS), o endotossina dei batteri gram-negativi, formato da un lipide complesso, chiamato lipide A, a cui \u00e8 unito un polisaccaride composto da una parte centrale e da una serie terminale di unit\u00e0 ripetute.\nIl lipide A \u00e8 formato da una catena di disaccaridi della glucosammina, uniti da ponti di pirofosfato, a cui sono legati numerosi acidi grassi a catena lunga, fra cui l'acido beta-idrossimiristico (C14), sempre presente \u00e8 caratteristico di questo lipide.\nLa parte centrale del polisaccaride \u00e8 costante in tutte le specie batteriche gram-negative, mentre le unit\u00e0 ripetute sono specie-specifiche e sono costituite di solito da trisaccaridi lineari oppure da tetrasaccaridi o pentasaccaridi ramificati.\nIl polisaccaride costituisce l'antigene O di superficie e la specificit\u00e0 antigenica \u00e8 dovuta alle unit\u00e0 ripetute terminali. La tossicit\u00e0 del LPS \u00e8 invece dovuta al lipide A.\nFra le principali proteine della membrana esterna, le pi\u00f9 abbondanti sono le porine.\nLe porine sono proteine transmembranose, organizzate in triplette, ciascuna subunit\u00e0 \u00e8 formata da 16 domini in conformazione beta a disposizione antiparallela che danno origine a una struttura cilindrica cava. Il canale consente la diffusione di molecole idrofile di p.m. &lt; 600-700 Da (fosfati, disaccaridi, ecc.), mentre le molecole idrofobe (compresi alcuni antibiotici beta-lattamici, come ampicillina e cefalosporine) possono attraversare la componente lipidica della membrana esterna.\nAltre proteine della membrana esterna permettono la diffusione facilitata di numerose sostanze, quali maltosio, vitamina B12, nucleosidi e complessi ferro-carboniosi, mentre non sembra siano presenti sistemi di trasporto attivo.\nOltre alle proteine di trasporto, sono presenti recettori per la coniugazione batterica, per i fagi e le colicine (il recettore per il fago T6 e la colicina k \u00e8 anche implicato nel trasporto dei nucleosidi).\nTra la membrana interna e quella esterna \u00e8 compreso lo spazio periplasmico, parzialmente occupato dal peptidoglicano con la sua porosit\u00e0. In questo spazio sono presenti le proteine periplasmiche: binding-proteins, che specificamente legano zuccheri, aminoacidi e ioni, coinvolte nell'attivit\u00e0 recettoriale e di trasporto; enzimi, come le betalattamasi, codificate dai plasmidi. Lo spazio periplasmico \u00e8 pi\u00f9 spesso nei gram-negativi e pi\u00f9 sottile nei Gram-positivi.\nMetabolismo batterico.\nNei batteri non fotosintetici, l'ATP viene prodotto da reazioni di ossidoriduzione.\nVi sono due meccanismi generali per la formazione di ATP negli organismi non fotosintetici: la respirazione, in cui il substrato organico o inorganico \u00e8 ossidato completamente (nel caso di composti del carbonio, es.glucosio, l'ossidazione completa produce CO2 e H2O) e gli elettroni sono trasportati attraverso una catena di trasporto di elettroni (catena respiratoria) fino all'accettore finale, che \u00e8 ossigeno, nella respirazione aerobia, o un substrato diverso (NO3-, SO4=, CO2, fumarato), in caso di respirazione anaerobica; la fermentazione, in cui il substrato organico \u00e8 ossidato parzialmente e l'accettore finale di elettroni \u00e8 un composto organico, senza che vi sia l'intervento di una catena di trasporto di elettroni. I processi di fermentazione prendono il nome dal prodotto finale (f. lattica, alcolica, butirrica, propionica, ecc.).\nNella catena respiratoria, i portatori di elettroni sono ancorati nella membrana cellulare, in modo tale che il passaggio di elettroni sia seguito dal trasferimento di protoni (H+) dal citoplasma all'esterno. Poich\u00e9 la membrana \u00e8 impermeabile ai protoni, questo fenomeno determina un gradiente di protoni. L'energia del gradiente di protoni pu\u00f2 essere utilizzata in diversi processi, quali la generazione di ATP (modello chemiosmotico di formazione dell'ATP) o il trasporto di soluti. L'ATP si forma quando gli H+ diffondono nella cellula attraverso le ATP sintasi, il passaggio dei protoni attraverso queste proteine determina la conversione enzimatica di ADP e fosfato inorganico in ATP.\nL\"E. coli\" \u00e8 uno dei batteri pi\u00f9 studiati. Gli studi hanno dimostrato che \"E. coli\" pu\u00f2 utilizzare diversi enzimi nella catena respiratoria, a seconda delle condizioni ambientali, in particolare della presenza o meno di ossigeno, e del tipo di substrato presente in caso di condizioni anaerobie.\nIn condizioni aerobie, \"E. coli\" sintetizza due distinte citocromo-ossidasi (citocromossidasi o e d), mentre in condizioni anaerobie pu\u00f2 utilizzare nella catena respiratoria almeno cinque ossidoriduttasi terminali, che impiegano come accettori terminali di elettroni nitrato, dimetil-sulfossido (DMSO), trimetilamina-\"N\"-ossido (TMAO), o fumarato.\nNella catena respiratoria, un pool di chinoni (ubichinone o menachinone) accoppia l'ossidazione di NADH per opera della NADH-deidrogenasi alla riduzione dell'accettore terminale di elettroni da parte delle ossidoreduttasi terminali.\nLa citocromossidasi o \u00e8 l'enzima prevalente in condizioni ricche di ossigeno, ma con il diminuire della concentrazione di O2 i livelli della citocromossidasi o si riducono, mentre quelli della citocromossiadasi d aumentano. In condizioni povere di ossigeno, la sintesi degli enzimi della respirazione anaerobia permette di utilizzare accettori di elettroni diversi da O2, consentendo alla cellula procariota di mantenere il pi\u00f9 efficiente metabolismo respiratorio in luogo del metabolismo fermentativo.\nLa sintesi delle ossidoreduttasi anaerobie \u00e8 nitrato-dipendente, nel senso che il nitrato \u00e8 l'accettore di elettroni preferenziale, per cui quando, in condizioni anaerobiotiche, la sua concentrazione \u00e8 elevata, la sintesi della nitrato reduttasi \u00e8 elevata mentre quella degli altri enzimi (DMSO/TMAO-reduttasi e fumarato-reduttasi) rimane bassa. Soltanto quando il nitrato \u00e8 deficitario, la sintesi delle altre ossidoreduttasi aumenta.\nQuesto tipo di regolazione degli enzimi della catena respiratoria permette di utilizzare al meglio lo spazio disponibile sulla membrana cellulare.\nIn assenza dei substrati alternativi delle ossidoreduttasi, la cellula utilizza la fermentazione.\nIn presenza di nitrato e in condizioni di anaerobiosi, la nitrato-reduttasi respiratoria (Nar) costituisce circa il 50% delle proteine della membrana cellulare di \"E. coli\", mentre la formato-deidrogenasi ne rappresenta il 10% circa. Quindi, sebbene diversi donatori possano fornire elettroni alla Nar (es., NADH-deidrogenasi, succinato-deidrogenasi, lattato deidrogenasi) il sistema formato-nitrato reduttasi riveste una grande importanza fisiologica nelle suddette condizioni ambientali.\nNar \u00e8 composta da tre subunit\u00e0 proteiche: subunit\u00e0 catalitica NarG, che riduce il nitrato; subunit\u00e0 NarH, che contiene un centro [3Fe-4S] e tre centri [4Fe-4S] e trasferisce gli elettroni tra le altre due subunit\u00e0; subunit\u00e0 NarI, che grazie ai suoi cinque domini transmembranosi ancora le altre due subunit\u00e0 alla membrana, inoltre contiene un citocromo b e ossida i chinoni (ubichinone o menachinone), liberando due protoni nello spazio periplasmico. Gli elettroni sono trasferiti dai chinoni a NarI, quindi attraverso i centri Fe-S di NarH a NarG.\nIn \"E. coli\" sono presenti due isoenzimi Nar: NarA e NarZ. Il primo isoenzima \u00e8 inducibile ed \u00e8 espresso in condizioni di anaerobiosi e in presenza di nitrato; si ritiene che sia responsabile del 90% dell'attivit\u00e0 nitrato-reduttasica. Il secondo isoenzima \u00e8 presente costitutivamente e mostra una modesta induzione da parte del nitrato. Il ruolo fisiologico della NarZ \u00e8 quello di assicurare un rapido adattamento agli improvvisi passaggi dall'aerobiosi alla anaerobiosi, in attesa che la sintesi di NarA raggiunga livelli sufficienti.\nLa Nar dei batteri intestinali \u00e8 responsabile della nitrosazione delle ammine alchiliche e aromatiche a causa della sua debole capacit\u00e0 di generare NO. La formazione dei nitroso-composti \u00e8 una delle possibili cause del cancro gastrico.\nSintesi del peptidoglicano.\nLa sintesi della parete cellulare nei batteri Gram-positivi si sviluppa in 3 stadi, che si svolgono in distinti compartimenti cellulari: citoplasma, membrana cellulare e parete cellulare.\nLa sintesi dei precursori della parete cellulare comincia nel citoplasma e porta alla formazione dell'UDP-AM-pentapeptide nucleotide di Park (UDP-MurNAc-L-Ala-D-iGlu-L-Lys-D-Ala-D-Ala). Inizialmente si verifica l'attacco dell'acetil-glucosamina all'UDP e quindi la conversione ad acido UDP-muramico per condensazione con fosfoenolpiruvato e riduzione. Gli aminoacidi del pentapeptide vengono aggiunti singolarmente, con l'intervento di uno specifico enzima per ciascun amminoacido.\nIl nucleotide di Parker \u00e8 trasferito su un lipide della membrana cellulare, in seguito al Legame fosfo-estereo con un undecaprenil-pirofosfato a spese dell'UDP, cos\u00ec da formare il lipide I (C55-PP-MurNAc-L-Ala-D-isoGlu-L-Lys-D-Ala-D-Ala). Dopo un'ulteriore modificazione che comporta l'aggiunta di un disaccaride per interazione con UDP-GlcNAc, cos\u00ec da generare il lipide II [C55-PP-MurNAc(-L-Ala-D-isoGlu-L-Lys(Gly5)-D-Ala-D-Ala)- 1-4-GlcNAc], il precursore del peptidoglicano, ancorato al lipide, \u00e8 traslocato alla superficie extracitoplasmatica della membrana cellulare.\nQuindi il precursore del peptidoglicano \u00e8 incorporato nella parete cellulare, attraverso reazioni di transpeptidazione e transglicosilazione, con il contemporaneo distacco dal carrier lipidico. L'assemblaggio della parete cellulare \u00e8 catalizzato dagli enzimi PBP (proteine che legano la penicillina), localizzati nella membrana citoplasmatica. Si distinguono due gruppi di PBP, a basso e ad alto peso molecolare (HMW), enzimi bifunzionali comprendenti la classe A e quella B, che differiscono per i domini \"N\"-terminali.\nLe PBP HMW di classe A promuovono sia la polimerizzazione del glicano dai precursori disaccaridici (successive addizioni delle unit\u00e0 glicopeptidiche MurNAc(-L-Ala-D-isoGlu-L-Lys-D-Ala-D-Ala)-GlcNAc a C55-PP-MurNAc(-L-Ala-D-isoGlu-L-Lys-D-Ala-D-Ala)-GlcNAc) sia la transpeptidazione (cross-linking) dei peptici della parete. Quest'ultima reazione consiste nella rimozione proteolitica della D-Ala all'estremit\u00e0 C-terminale del pentapeptide e nella formazione di un nuovo legame ammidico tra l'aminogruppo del peptide trasversale (crossbridge) e il gruppo carbonilico della D-Ala in posizione 4. Questa reazione \u00e8 il bersaglio degli antibiotici beta-lattamici che mimano la struttura della D-alanil-D-alanina. Dopo la reazione proteolitica, gli antibiotici beta-lattamici continuano a occupare il residuo serinico del sito attivo delle PBP, inibendole.\nInterazioni tra batteri.\nGi\u00e0 nel 1970 i ricercatori dell'Universit\u00e0 di Harvard, Kenneth H. Nealson e John Woodland Hastings, confermarono l'intuizione che i batteri comunichino per mezzo di sostanze chimiche e, nel caso specifico dei batteri marini luminescenti, individuarono in un messaggero molecolare che si muove da una cellula batterica a un'altra, il controllore dell'emissione della luce; \u00e8 proprio il messaggero a indurre l'attivazione dei geni che codificano per un enzima (luciferasi) e per le proteine coinvolte in questo fenomeno.\nMentre in alcuni casi la comunicazione intercellulare non implica mutamenti nella forma o nel comportamento delle cellule, in altri, invece, la diffusione di segnali chimici induce a modificazioni sostanziali nella struttura e nella attivit\u00e0 dei microrganismi. Ad esempio i \"Myxococcus xanthus\", che vivono nel suolo, quando sono a corto di sostanze nutritive si riuniscono in strutture pluricellulari, che consentono a migliaia di spore, ossia a cellule con maggiore resistenza alle condizioni estreme, di venir trasportate in un sito pi\u00f9 idoneo. Le operazioni di aggregazione e di formazione di spore sono guidate da messaggeri chimici, che vengono attivati solo se un numero di cellule alto, o comunque superiore a una soglia, segnala problemi di sopravvivenza.\nLe cellule batteriche elaborano interazioni anche con organismi complessi: ad esempio, i \"Rhizobium\" promuovono lo sviluppo di alcune piante, instaurando un rapporto di simbiosi con esse, comunicando permanentemente con esse allo scopo di regolare tutte le fasi di un percorso che governa l'interazione di entrambi gli organismi."}
{"id": "19578", "revid": "554814", "url": "https://it.wikipedia.org/wiki?curid=19578", "title": "Ray Bradbury", "text": "Biografia.\nNacque a Waukegan, nell'Illinois, il 22 agosto del 1920, figlio di Leonard Spaulding Bradbury, un operaio elettrico statunitense di origini inglesi, e di Esther Bradbury (nata Moberg), una casalinga svedese. Nel 1934, durante la Grande depressione, a causa della quale il padre rimase disoccupato, si trasfer\u00ec con la propria famiglia in California, dove scopr\u00ec il mondo della fantascienza, tanto da iniziare a scrivere alcuni racconti sulle riviste del settore. Tra le sue prime opere si contano anche racconti polizieschi e noir.\nNel 1950 raccolse in un unico volume le sue \"Cronache marziane\", che ottennero un vasto successo internazionale. L'anno successivo segu\u00ec il romanzo breve \"Gli anni del rogo\" (\"The Fireman\") sulla rivista \"Galaxy Science Fiction\", espanso nel 1953 nel capolavoro per cui \u00e8 maggiormente ricordato, \"Fahrenheit 451\", una sorta di elogio alla lettura ambientato in una societ\u00e0 distopica, da cui fu tratto un film omonimo diretto da Fran\u00e7ois Truffaut.\nNegli anni successivi Bradbury intraprese la carriera di sceneggiatore cinematografico, iniziata con \"Moby Dick, la balena bianca\" di John Huston, senza per\u00f2 dimenticare la sua carriera di romanziere. Si ricordano infatti \"Il grande mondo laggi\u00f9\", \"Io canto il corpo elettrico!\", \"Paese d'ottobre\", \"Il popolo dell'autunno\", \"Viaggiatore del tempo\", l'ambizioso giallo \"Morte a Venice\" e il pi\u00f9 leggero \"Il cimitero dei folli\" e \"Le auree mele del sole\".\nNel 2006 \u00e8 stato insignito del titolo di duca di Diente de Le\u00f3n (un riferimento al romanzo \"Dandelion Wine\") dal sovrano del Regno di Redonda. Negli ultimi anni della sua vita si dimostr\u00f2 sfavorevole ai libri in formato elettronico, tanto da impedire che le proprie opere venissero pubblicate in forma digitale. Solo nel 2011 ha consentito di pubblicare in formato elettronico il suo romanzo di maggior successo, \"Fahrenheit 451\", sostenendo comunque di preferire il formato cartaceo.\n\u00c8 morto all'et\u00e0 di 91 anni il 5 giugno 2012 a Los Angeles, nella villa dove si era ritirato.\nOmaggi.\nIl 22 giugno 2012 viene caricato su YouTube il video musicale della canzone del noto deejay canadese deadmau5 \"The Veldt\", la quale \u00e8 un omaggio alla memoria dello scrittore statunitense e che raggiunge un discreto successo a livello mondiale.\nIl 22 agosto 2012 gli scienziati della NASA coinvolti nel progetto Mars Science Laboratory hanno dato il nome di Bradbury Landing all'area dell'atterraggio su Marte del rover \"Curiosity\", avvenuto il 6 agosto 2012."}
{"id": "19579", "revid": "35804", "url": "https://it.wikipedia.org/wiki?curid=19579", "title": "Universit\u00e0 di Genova", "text": ""}
{"id": "19581", "revid": "79968", "url": "https://it.wikipedia.org/wiki?curid=19581", "title": "Sciame meteorico", "text": "Gli sciami meteorici (o meteoritici, detti anche piogge meteoriche) sono fenomeni astronomici che consistono nella caduta di un gran numero (maggiore di 10 per ora) di meteore.\nMeccanismo.\nUno sciame meteorico avviene quando la Terra, nel suo moto orbitale intorno al Sole, attraversa l'orbita di una cometa che ha lasciato una scia di detriti. Entrando a contatto con l'atmosfera a una velocit\u00e0 di alcune decine di chilometri al secondo, questi piccoli frammenti di roccia (meteoroidi) sono \"bruciati\" per attrito con l'atmosfera, lasciando delle spettacolari scie luminose (ovvero le meteore, dette anche \"stelle cadenti\").\nGli sciami sono fenomeni che ricorrono ogni anno attorno alla stessa data, perch\u00e9 la Terra attraversa la stessa zona di spazio ogni anno. I nomi degli sciami meteorici si riferiscono ai nomi delle costellazioni da cui sembrano provenire tutte le scie luminose; in realt\u00e0 questa \u00e8 la direzione verso cui la Terra si muove lungo la sua orbita in quella data. Gli sciami pi\u00f9 famosi sono le Leonidi, le Geminidi, le Perseidi e le Quadrantidi.\nUna cometa o un asteroide in genere d\u00e0 origine a uno sciame di meteore, ma in alcuni casi anche a due: questi sciami sono centrati attorno a uno dei nodi o ad ambedue i nodi dell'orbita del corpo progenitore."}
{"id": "19582", "revid": "6923", "url": "https://it.wikipedia.org/wiki?curid=19582", "title": "Protista", "text": "I protisti (o protoctisti) sono un regno di organismi eucarioti, un gruppo eterogeneo e polifiletico di organismi, in cui si includono gli eucarioti che si possono considerare non appartenenti ai regni animali, piante o funghi. La categoria dei protisti viene attualmente utilizzata solo per comodit\u00e0 e non perch\u00e9 si pensa che costituiscano un gruppo naturale di organismi aventi caratteristiche in comune tra loro. Il termine \"protisti\" \u00e8 usato in tal senso in molti libri di testo scolastici.\nHaeckel propose di inserire questi organismi nel regno Protoctista o Protista, un raggruppamento che oggi appare come parafiletico: gli organismi classificati come tali non hanno infatti un recente antenato in comune e hanno in comune un'organizzazione abbastanza semplice (unicellulare o multicellulare senza tessuti altamente specializzati). Quindi il regno dei protisti \u00e8 una categoria per tutti gli organismi non inseribili in altri regni.\nNelle classificazioni pi\u00f9 recenti, pubblicate dagli ottanta del Novecento in poi, anche alla luce di recenti studi di filogenesi molecolare, la categoria dei protisti non \u00e8 presente ed \u00e8 stata sostituita da altre, che seguono criteri pi\u00f9 oggettivi.\nI protisti sono quindi molto diversi fra loro: alcuni si muovono, altri no; alcuni effettuano la fotosintesi; la maggior parte ha dimensioni microscopiche, ma alcuni sono di dimensioni pi\u00f9 grandi.\nL'abbandono del Regno dei Protisti nelle classificazioni moderne.\nNei sistemi di classificazione recenti non esiste la categoria dei Protisti:\nNella tabella seguente si nota l'uso e poi l'abbandono del Regno dei Protisti.\nIl regno dei Protisti nelle classificazioni storiche.\nNei sistemi di classificazione utilizzati sino agli anni ottanta del Novecento, i Protisti rappresentano il primo e fondamentale stadio evolutivo degli organismi eucarioti, prodotto dall'endosimbiosi tra organismi procarioti autotrofi ed eterotrofi (Cianobatteri e Batteri).\nI protisti sono stati divisi tradizionalmente in vari gruppi a seconda che siano eterotrofi o autotrofi: quindi protozoi, alghe (o \"protofite\") e \"funghi inferiori\". Questi raggruppamenti possono facilmente sovrapporsi (per esempio \"Chlamydomonas\" \u00e8 stata considerata a volte un'alga e a volte un protozoo flagellato).\nA un certo punto anche i batteri vennero considerati protisti, nel sistema a tre regni di Animalia (che corrisponde da vicino al gruppo moderno, ma includeva i protozoi), Plantae (che includeva piante, alghe e funghi), e Protista (tutto il resto). Gi\u00e0 prima dell'avvento delle classificazioni filogenetiche, i batteri (che sono procarioti) vennero posti separatamente, insieme alle cianoficee (le cosiddette \"alghe verdi-azzurre\").\nI protozoi, protisti eterotrofi.\nI protozoi sono protisti per lo pi\u00f9 unicellulari e mobili, che si nutrono per fagocitosi, sebbene ci siano numerose eccezioni. I protozoi vivono sia sulla terraferma che in acqua e ci sono anche vari parassiti. Solitamente venivano raggruppati in quattro classi:\nLe alghe, protisti autotrofi.\nCol nome di alghe si intendono molti organismi unicellulari che sono stati anche classificati come protozoi, poich\u00e9 molti ritengono che abbiano acquisito i cloroplasti attraverso un'endosimbiosi secondaria. Altri sono organismi non mobili, e alcuni pluricellulari, includendo membri dei seguenti gruppi:\nLe alghe verdi e rosse, con un piccolo gruppo chiamato glaucofite appaiono strettamente imparentate con le piante terrestri e sono quindi classificate nel regno delle piante (Plantae o Archaeplastida) nonostante la loro struttura assai semplice.\nAltre alghe si sono sviluppate separatamente. Tra esse le aptofite, le criptofite, i dinoflagellati, le euglenofite e le cloraracniofite, tutte le quali sono state considerate cromisti.\nProtisti noti.\nAlcuni protisti sono conosciuti anche fuori dall'ambito accademico.\n-paramecio, che appartiene ai ciliati, studiato a fondo in biologia perch\u00e9 possiede numerosi organuli specializzati;\n-diatomee, presenti in tutti gli oceani e anche in acqua dolce. La maggior parte di esse deposita silicio con strutture geometriche particolari e affascinanti - la presenza di silicio permette a questi esseri di formare particolari depositi fossili e rocce biogene;\n-euglena, anche essa molti studiata come modello biologico come 'tipico' Protista autotrofo;\n-Trypanosoma bruceli, che causa malattia del sonno trasportato dalla mosca tze-tze\nProtisti simili a funghi.\nVari organismi con un'organizzazione semplice vennero considerati \"funghi\" perch\u00e9 producevano spore. Di solito venivano chiamati \"funghi inferiori\" e questi includono i mixomiceti, gli acrasiomiceti e i chitridi. Mentre i chitridi vengono considerati funghi a tutti gli effetti, gli altri gruppi sono stati posti tra gli stramenopili (che hanno pareti cellulari composte da cellulosa) e negli amebozoi (che non hanno pareti cellulari)."}
{"id": "19583", "revid": "2117814", "url": "https://it.wikipedia.org/wiki?curid=19583", "title": "Virgilio Savona", "text": "Membro dal 1941 del Quartetto Cetra, di cui compose buona parte delle musiche e degli arrangiamenti, era il marito di Lucia Mannucci, altra storica componente del gruppo, nel quale entr\u00f2 nel 1944.\nOltre all'attivit\u00e0 nei Cetra, scrisse colonne sonore e compose musiche originali per spettacoli televisivi come, tra gli altri, \"Studio Uno\" e \"Biblioteca di Studio Uno\".\nFond\u00f2 nel 1969 I Dischi dello Zodiaco, etichetta orientata alla ricerca musicale popolare e pedagogica, curando in prima persona la pubblicazione di lavori come \"Sexus et politica\" di Giorgio Gaber, \"Filastrocche in cielo e in terra\" su testi di Gianni Rodari messe in musica dallo stesso Savona con Lucia Mannucci, \"Piccolo cabaret teologico-politico, erotico &amp; sentimentale\" di Michele L. Straniero e altri.\nFu anche scrittore e saggista: in collaborazione con il citato Straniero pubblic\u00f2 per Garzanti opere di cultura popolare come \"Canti dell'emigrazione\" e \"Canti dell'Italia fascista\" e conobbe anche un passaggio nella musica classica quando, su commissione di Luciano Berio, music\u00f2 una serie di poesie di Gianni Rodari, \"L'opera delle filastrocche\", nel 1982.\nLa sua esperienza nel Quartetto Cetra termin\u00f2 con lo scioglimento del gruppo nel 1988 a seguito della morte di Tata Giacobetti, il pi\u00f9 giovane dei quattro membri; dal 1990, dopo la morte anche di Felice Chiusano, ne era l'unico componente maschile superstite.\nMor\u00ec nel 2009, tre anni prima di sua moglie.\nBiografia.\nVirgilio Savona nacque il 21 dicembre 1919 a Palermo, anche se, come da prassi all'epoca, per ritardare la chiamata alle armi, fu registrato formalmente all'anagrafe il 1\u00ba gennaio 1920.\nLa carriera artistica di Savona inizi\u00f2 molto presto. Nel 1926, a sei anni, inizi\u00f2 a studiare musica sotto la guida della professoressa Renata Paroni. Due anni dopo entr\u00f2 in un coro e a dieci anni esord\u00ec alla radio, suonando un brano al pianoforte nel programma \"Il Giornalino del Fanciullo\".\nTerminato il ginnasio, Savona s'iscrisse al Conservatorio di Santa Cecilia a Roma, dove, ammesso al 6\u00ba anno, studi\u00f2 pianoforte nella classe del M\u00b0 Renzo Silvestri.\nDal 1939 al 1941 collabor\u00f2 con varie testate giornalistiche (\"Giornale dello Spettacolo\", \"Il Corriere Cinematografico\", \"L'Eco del Cinema\" e altre) scrivendo recensioni e articoli polemici sulla musica, il teatro e il cinema.\nComp\u00ec il servizio militare al corso allievi sottufficiali di Campobasso nel 1942.\nIl Quartetto Cetra.\nNel 1940, in occasione di uno spettacolo goliardico organizzato da Agenore Incrocci presso il \"Teatro Valle\" di Roma, conobbe i componenti del Quartetto Egie. Prima fu loro maestro di musica, poi, alcuni mesi dopo, entr\u00f2 nel gruppo in sostituzione di Iacopo Jacomelli. Da quel momento la formazione prese il nome di Quartetto Cetra.\nIl 19 agosto 1944 spos\u00f2 a Milano la cantante Lucia Mannucci e, nel 1946, nacque il loro unico figlio, Carlo. Nel 1947 Lucia Mannucci entr\u00f2 a far parte del Quartetto Cetra in sostituzione di Enrico De Angelis. Nel 1952 la coppia partecip\u00f2 al doppiaggio del film \"Il favoloso Andersen\".\nTra i componenti del Quartetto Cetra, Savona era conosciuto con il soprannome \"quello con gli occhiali\"; nel gruppo, oltre a cantare, fu compositore ed arrangiatore delle musiche che accompagnavano i testi scritti da Tata Giacobetti. Dalla collaborazione quarantennale tra Giacobetti e Savona nacquero centinaia di canzoni del Quartetto Cetra.\nSavona fu anche autore delle musiche e sceneggiatore per programmi radiofonici e televisivi, spettacoli teatrali e film. Negli anni 1970 fu molto attivo come pianista, direttore d'orchestra, arrangiatore, produttore.\nDalla fine degli anni sessanta svolse anche un'articolata attivit\u00e0 di ricerca nel canto popolare, pubblicando (spesso in tandem con Michele L. Straniero) diversi libri sui repertori tradizionali italiani, e seguendo la collana I Dischi Dello Zodiaco, etichetta da lui fondata, assieme ad Armando Sciascia, in seno alla Vedette.\nIl periodo \"impegnato\".\nTra le sue svariate collaborazioni si ricorda l'album \"Sexus et politica\" del 1970, con brani scritti per Giorgio Gaber che riprendevano testi di vari poeti latini tra cui Ovidio.\nNello stesso periodo in cui nascevano i cantautori, scrisse numerose canzoni molto diverse da quelle del suo repertorio, meno famose ma impegnate sul fronte politico e ideale, ad esempio \"Angela\", dedicata all'attivista afroamericana comunista Angela Davis, detenuta ingiustamente in quegli anni.\nLa canzone fu scritta da Tata Giacobetti e Virgilio Savona e incisa dal Quartetto Cetra.\nNel 1971 il Quartetto condusse il programma \"Stasera s\u00ec\", con la direzione musicale di Mario Bertolazzi; nel corso della puntata del 7 novembre il Quartetto present\u00f2 \"Angela\", e il giorno dopo Felice Chiusano ricevette da uno sconosciuto un messaggio: \"Dica al suo collega Savona di non fare il gradasso sul palcoscenico e di lasciar perdere la politica, di cantare \"Nella vecchia fattoria\" e di smetterla di sfruculiare con Angela Davis e tutto il resto... queste sono cose delicate, mi sono spiegato?\".\nChiusano raccont\u00f2 l'episodio a Savona, che ne trasse ispirazione per comporre l'ironica canzone \"Sono cose delicate\".\nNel 1972 pubblic\u00f2 un album di canzoni sue (testo e musica) intitolato \"\u00c8 lunga la strada\", che rivelava nuovamente un Virgilio Savona assai diverso da quello televisivo, edulcorato, anima dell'orecchiabile e ironico Quartetto Cetra. Nel brano \"Il testamento del parroco Meslier\" riprende l'incredibile testo - uno dei pi\u00f9 violenti e lucidi atti d'accusa contro l'\"Ancien R\u00e9gime\" e la religione cristiana (considerata il puntello della tirannide) - scritto dal prete francese materialista, ateo, protocomunista e rivoluzionario Jean Meslier (1664-1729). Nel brano intitolato \"La merda\" cerca invece ironicamente di riabilitare il simpatico e naturale prodotto corporeo, a suo dire ingiustamente associato, con intenti denigratori, a cose e persone di gran lunga peggiori di esso. Entrambi i brani, poco diffusi e raramente passati nella tv dell'epoca, sono reperibili su YouTube. Con Lucia Mannucci forma anche un altro gruppo: \"Lucia e Virgilio\".\nL'Opera delle Filastrocche.\nNel 1982 Luciano Berio commission\u00f2 a Virgilio Savona un'opera per ragazzi da rappresentare nella stagione del Maggio Musicale Fiorentino. Nacque cos\u00ec \"L'opera delle filastrocche\", per solisti, coro e orchestra sinfonica, per la quale Savona scelse di musicare dei testi di Gianni Rodari, per la maggior parte selezionati dalla raccolta \"Filastrocche lunghe e corte\". In questi testi la protagonista \u00e8 la vita di tutti i giorni, narrata attraverso scorci di citt\u00e0, stagioni, personaggi, talvolta realistici e talvolta immaginari, ma sempre attenti a sottolineare con leggerezza , il rispetto per gli altri, l\u2019importanza della sincerit\u00e0, il valore del lavoro e la necessit\u00e0 della pace, temi cari all\u2019autore.\nPer quanto riguarda l'approccio compositivo (Savona scrisse personalmente l'orchestrazione dell'intera partitura), l'autore disse in un'intervista: \"\u201cHo voluto costruire una musica piana e semplice, spesso sulla scia di moduli tipicamente popolareschi con scansioni ritmiche ben marcate e usando l\u2019accortezza di evitare inutili virtuosismi vocali o strumentali. Soltanto qua e l\u00e0, rispettando il percorso della poesia di Rodari, ho inserito momenti di pensoso raccoglimento, di palpitazione espressiva o di concitazione drammatica. \u00c8 nata cos\u00ec questa Opera delle Filastrocche che risulta essere nel suo insieme, malgrado i due antichissimi specchi dell\u2019umanit\u00e0 che di tanto in tanto vi fanno apparizione, un miracolo di ottimismo\u201d.\nL'opera fu rappresentata al Teatro della Pergola di Firenze e in molti teatri d\u2019Italia ottenendo sempre ampio consenso.\nGli ultimi anni.\nSi dedic\u00f2 inoltre all'attivit\u00e0 di produttore discografico, scoprendo artisti come Jemima (di cui produsse l'album \"Un nome, un senso\") e Dania Colombo (con cui collabor\u00f2 per l'album \"Son sempre io la donna\").\nNel 1990 contribu\u00ec con altri autori alla realizzazione dell\"'Enciclopedia della canzone italiana\", pubblicato dalle edizioni Curcio.\nNel 1991 scrisse il libro autobiografico \"Gli indimenticabili Cetra\", pubblicato da Sperling &amp; Kupfer nella collana \"Supersound\".\nTre anni dopo fu uno dei redattori dell'enciclopedia \"Canzoni Italiane\", pubblicata dalla Fratelli Fabbri Editori.\nNel 2000, nell'ambito del Premio Pippo Barzizza, gli fu assegnato il \"Trofeo alla carriera\" in qualit\u00e0 di arrangiatore e compositore.\nNel 2004 cur\u00f2 la raccolta \"Frusciati con brio\", composta da 57 vecchie registrazioni del Quartetto Cetra.\nNel 2007 pubblic\u00f2 con la moglie Lucia Mannucci l'album \"Capricci\", registrazioni di canzoni realizzate in casa.\nMor\u00ec il 27 agosto 2009 presso l'ospedale Fatebenefratelli di Milano, dove era stato ricoverato per complicazioni dovute alla malattia di Parkinson, di cui soffriva da anni.\nA cura del Comune di Milano il 31 agosto fu allestita nel \"foyer\" del Teatro Dal Verme una camera ardente per consentire alla cittadinanza di rendergli l'ultimo saluto. Al termine della cerimonia laica, la salma fu avviata alla cremazione."}
{"id": "19586", "revid": "228587", "url": "https://it.wikipedia.org/wiki?curid=19586", "title": "Pick-up", "text": ""}
{"id": "19587", "revid": "2184720", "url": "https://it.wikipedia.org/wiki?curid=19587", "title": "Lucia Mannucci", "text": "Biografia.\nTrasferitasi giovanissima a Milano, frequent\u00f2 la scuola \"Arte del movimento\" di Carla Strauss. Superata l'audizione EIAR, nel 1941 venne assegnata come cantante a disposizione delle orchestre radiofoniche. Per alcuni anni fu impegnata in \"tourn\u00e9e\" di concerti e riviste teatrali, in particolare con il maestro Alberto Semprini, lavorando, tra gli altri, con Gorni Kramer, Natalino Otto e il Quartetto Cetra.\nIl 19 agosto 1944 spos\u00f2 Antonio Virgilio Savona, componente del Quartetto Cetra (dal quale ebbe un figlio, Carlo). Tre anni dopo entr\u00f2 anche lei nel gruppo, in sostituzione di Enrico De Angelis. Inizi\u00f2 cos\u00ec tra i due un lungo sodalizio che univa vita privata e musicale. Del Quartetto Cetra lei fu la voce solista femminile.\nOltre all'attivit\u00e0 con i Cetra, Lucia Mannucci fu cantante solista, autrice di canzoni, attrice di musical, presentatrice di programmi radiofonici e televisivi.\nLanci\u00f2, negli anni quaranta, la canzone \"Ho un sassolino nella scarpa\", scritta da Fernando Valci. Fu il suo primo successo radiofonico, ma l'incisione del brano venne affidata a Natalino Otto. Nel 1942 usc\u00ec il suo primo disco per la Cetra. Successivamente incise per la Fonit, la Columbia, la Voce del Padrone e la Ricordi. Nel 1944 incise con il Quartetto Cetra \"Dove siete stata nella notte del 3 giugno\", di Age-Savona.\nAssieme al marito svolse attivit\u00e0 di ricerca nell'ambito della musica popolare, spesso destinata all'infanzia; insieme parteciparono al doppiaggio del film \"Il favoloso Andersen\". Nel 2007 pubblic\u00f2 insieme al marito il CD \"Capricci\", con registrazioni di canzoni realizzate in casa.\nMor\u00ec a Milano il 7 marzo 2012, all'et\u00e0 di 91 anni.\nDiscografia.\nSingoli"}
{"id": "19590", "revid": "1543377", "url": "https://it.wikipedia.org/wiki?curid=19590", "title": "Ente Italiano per le Audizioni Radiofoniche", "text": "L'Ente italiano per le audizioni radiofoniche, conosciuto anche con la sigla EIAR, fu la societ\u00e0 anonima (societ\u00e0 per azioni dal 1942) titolare della concessione in esclusiva delle trasmissioni radiofoniche circolari sul territorio italiano. L'EIAR svolgeva quindi la propria attivit\u00e0 di editore e operatore radiofonico in regime di monopolio.\nLa societ\u00e0 aveva sede a Roma mentre la direzione generale era a Torino, prima in via Bertola nell'attuale palazzo Enel, poi in via Arsenale 21. \u00c8 stata la \"voce\" del fascismo per gran parte del ventennio.\nStoria.\nCon Regio decreto-legge 17 novembre 1927, n. 2207 venne stabilita la trasformazione dell'Unione radiofonica italiana (URI) in EIAR. Il successivo 15 dicembre venne stipulata la nuova convenzione (resa esecutiva dal R.D. 29 dicembre 1927, n. 2526) che affidava all'EIAR la gestione della radiofonia circolare per i successivi 25 anni. \nCon lo stesso decreto le trasmissioni furono poste sotto il controllo del regime, attribuendo le relative competenze al Ministero delle poste e telegrafi e riservando a esso la nomina di quattro consiglieri di amministrazione.\nIl 1\u00ba luglio 1931 la Societ\u00e0 Idroelettrica Piemontese (SIP) acquis\u00ec il controllo della Radiofono , azionista di controllo dell'EIAR, e il 23 marzo 1933 la SIP divenne direttamente azionista di maggioranza della societ\u00e0.\nCon il R.D.L. 26 settembre 1935, n. 1829 la competenza sui programmi radiofonici pass\u00f2 al Ministero per la stampa e la propaganda, mentre quella sugli impianti tecnici rimaneva al Ministero delle comunicazioni .\nDopo l'8 settembre 1943 le sedi locali dell'EIAR continuarono a operare autonomamente. Le stazioni radio di Palermo, Napoli e Bari venivano gestite dal Psychological Warfare Branch alleato, mentre quella romana fu chiusa poco dopo la liberazione della citt\u00e0. Con D.L.L. n. 457 del 26 ottobre 1944, l'azienda fu riaperta nell'Italia liberata con la nuova denominazione Radio Audizioni Italiane. Nel 1954, questa divenne anche operatore televisivo, con la denominazione di Rai Radiotelevisione Italiana (RAI).\nNella Repubblica Sociale Italiana l'EIAR rimase l'organo del regime e la sede del \"Giornale Radio\" fu spostata a Busto Arsizio, mentre il 10 maggio 1944 la sede fu trasferita a Torino. Commissario straordinario, dal settembre 1943 al 1944, fu Ezio Maria Gray.\nIl 25 aprile 1945 la sede bustocca dell'EIAR assunse la denominazione di Radio Busto Libera e per prima annunci\u00f2 la caduta del fascismo e l'insurrezione generale.\nSedi e stazioni.\nLa rete in onde medie.\nIl Regio Decreto n. 2207/1927 prevedeva, nel capitolato d'oneri, che l'EIAR, subentrando all'URI, ampliasse la rete degli impianti di trasmissione. Infatti, dall'inizio degli anni trenta la nuova concessionaria intraprese un notevole ampliamento e potenziamento della rete. In particolare si costruirono: \nle stazioni di Trieste (capace di effettuare prove tecniche almeno dal 16 agosto 1931 e inaugurata il 28 ottobre), Bari (inaugurata il 6 settembre 1932, effettuava prove tecniche almeno dal 7 agosto), Palermo (inaugurata il 14 giugno 1931, effettuava prove tecniche dal 1\u00ba dello stesso mese), Firenze, la nuova trasmittente di Milano, gemella di quella di Roma Santa Palomba, e si potenziarono le stazioni di Genova (i cui lavori furono effettuati tra il 17 e il 23 agosto 1931), Bolzano, che fu anche trasferita in una nuova ubicazione (la sede e la trasmittente furono inaugurate il 28 ottobre 1931) e Roma, che vide anch'essa la sua sede trasferita in un nuovo palazzo.\nIl 17 dicembre 1933 le stazioni di Milano II e Torino II iniziarono a trasmettere i programmi delle stazioni meridionali (Roma, Napoli e Bari, fra loro collegate via cavo), mentre il 18 marzo 1934 la stazione di Roma II inizi\u00f2 a trasmettere i programmi delle stazioni settentrionali (Torino, Milano e Genova, anch'essi fra loro collegate via cavo): si iniziavano a formare due canali radiofonici.\nIl 9 agosto 1936 fu completato il collegamento via cavo fra tutte le stazioni radio italiane.\nIl 28 ottobre 1937 la stazione radio di Roma III inizi\u00f2 le trasmissioni del terzo programma, di carattere pi\u00f9 popolare.\nDal 23 giugno 1940, con l'entrata dell'Italia nella seconda guerra mondiale, le trasmissioni radiofoniche vennero unificate per tutte le stazioni. Tuttavia, il 14 giugno 1942 riprese la programmazione separata in due canali nell'orario serale.\nLe trasmissioni in onde corte.\nInaugurato dall'EIAR il 1\u00ba luglio 1930 tra Ardeatina e Laurentina il Centro Radio Imperiale di Prato Smeraldo serviva alla trasmissione di programmi di propaganda e notiziari per gli italiani nel mondo. Erano previste anche ritrasmissioni di programmi generati dalle sedi regionali dalla radio. Le frequenze principali erano: stazione 2R0 25,4\u00a0m pari a 11 810\u00a0kHz e stazione R03 su 31,13\u00a0m pari a 9 635\u00a0kHz.\nIl 28 ottobre 1934 iniziarono le trasmissione dirette all'America Settentrionale; il 12 marzo 1935 quelle dirette all'America Meridionale e all'Estremo Oriente; il 14 aprile dello stesso anno quelle dirette verso i paesi del Mediterraneo.\nIl 9 maggio 1938 iniziarono le trasmissioni della stazione radio a onde corte di Addis Abeba.\nTavole riassuntive sugli impianti.\nLa rete EIAR, al massimo della sua estensione, contava i seguenti impianti:\nLa potenza totale all'antenna impiegata era pari a 588,5\u00a0kW.\nQuando cambiava la stazione di origine delle trasmissioni (operazione detta \"inversione\") veniva messo in onda il cosiddetto uccellino della radio.\nIl centro di produzione di Via Asiago.\nNel gennaio 1932 fu inaugurato il nuovo centro di produzione di via Asiago, 10, a Roma. Il palazzo comprendeva tre piani fuori terra e due sotterranei. Gli auditoria erano sette: in particolare la sala A era dedicata alla lirica e sinfonica; la sala B alla musica da camera; un terzo studio al teatro di prosa; due studi piccoli erano utilizzati per i giornali radio.\nProgrammi.\nNel 1929 nacque il primo \"Radiogiornale\" che partiva da Milano: il notiziario informava con cinque edizioni quotidiane; la redazione era principalmente composta da annunciatori, scelti per la dizione e per il timbro vocale, in quanto le notizie venivano fornite esclusivamente dall'Agenzia Stefani. Nel 1935 il \"Giornale Radio\" (com'era stato nel frattempo ribattezzato) fu trasferito alla sede di Roma.\nAncora pi\u00f9 politicizzata era la rubrica \"Cronache del Regime\", commento ai fatti del giorno, tenuta dal 1933 al 1936 da Roberto Forges Davanzati e negli anni della seconda guerra mondiale, ribattezzata \"Commento ai fatti del giorno\", da Mario Appelius.\nIl pi\u00f9 famoso radiocronista, soprattutto di eventi sportivi, era certamente Nicol\u00f2 Carosio.\nPresso la sede EIAR di Torino furono create prima l'orchestra \"moderna\" del maestro Tito Petralia, nel 1930, e poi l'Orchestra sinfonica e il Coro dell'EIAR nel 1931. Nel 1933 si aggiunsero le orchestre di musica leggera: da un lato l'Orchestra Cetra, diretta prima dallo stesso Petralia e poi dal 1936 dal maestro Pippo Barzizza, e dall'altro l'Orchestra da ballo dell'EIAR diretta dal maestro Cinico Angelini. Queste ultime due orchestre rivaleggiavano ai microfoni dell'ente di stato nell'accompagnare i cosiddetti \"cantanti della radio\", come Alberto Rabagliati, il Trio Lescano, Silvana Fioresi, che lanciavano le canzoni di successo dell'epoca.\nNel 1936 iniziarono ad andare in onda dal vivo il luned\u00ec i popolari \u201cGrandi Concerti Martini &amp; Rossi\u201d, che presentavano arie operistiche interpretate dai grandi cantanti lirici italiani del tempo, ma anche da esordienti. Il primo ciclo di questi concerti durer\u00e0 fino al 1943.\nAncor maggiore popolarit\u00e0, tanto da essere considerato il primo successo di massa della radio italiana, ebbe la rivista \"I quattro moschettieri\" su testi di Angelo Nizza e Riccardo Morbelli e musiche del maestro Egidio Storaci. La trasmissione and\u00f2 in onda dalla sede di Torino dal 1934 al 1937 ed era collegata a un riuscito concorso di figurine disegnate da Angelo Bioletto, distribuite nelle confezioni Buitoni e Perugina.\nTelevisione.\nIl 2 dicembre 1937 presso la sede di Roma, con studio situato all'ultimo piano del palazzo in via Asiago, inizi\u00f2 la sperimentazione della \"radiovisione\", come veniva chiamata inizialmente la televisione. L'anno successivo inizi\u00f2 un servizio sperimentale ma regolare di trasmissioni televisive limitato a Roma, che fu interrotto nel 1940: in giugno l'Italia attacc\u00f2 la Francia e le frequenze furono requisite dal Ministero della Guerra. Nel 1939, alla XXI Fiera Campionaria di Milano, furono mostrati ai visitatori programmi sperimentali appositamente trasmessi dalla Torre del Parco.\nConsociate.\nL'EIAR aveva partecipazioni significative in due societ\u00e0 che svolgevano un'attivit\u00e0 strettamente legata a quella radiofonica.\nLa pi\u00f9 nota di esse era la Cetra, sigla di \"Compagnia per edizioni, teatro, registrazioni ed affini\", con sede a Torino, che era una delle maggiori case discografiche italiane proprio grazie al legame con l'EIAR, in quanto i maggiori cantanti trasmessi dalla radio incidevano poi per la Cetra.\nL'altra consociata era la SIPRA, sigla di \"Societ\u00e0 Italiana per la Pubblicit\u00e0 Radiofonica Anonima\", concessionaria della pubblicit\u00e0 radiofonica e poi anche del \"Radiocorriere\".\nCuriosit\u00e0.\nLa giornata-tipo della EIAR \u00e8 stata descritta nel film del 1940 diretto da Giacomo Gentilomo \"Ecco la radio!\".\nAlcune canzoni ebbero come oggetto proprio le trasmissioni dell'EIAR: \"L'uccellino della radio\" (Filippini-Morbelli-Nizza), \"La famiglia canterina\" (Cherubini-Bixio), \"Quando la radio canta\" (Prato-Morbelli). Esse contengono precisi riferimenti a personaggi e programmi.\nNegli studi dell'EIAR Augusto De Angelis ambient\u00f2 il romanzo giallo \"Il Do tragico\" del 1937, con protagonista il commissario De Vincenzi. Nel 1977 ne \u00e8 stato tratto l'omonimo episodio della serie televisiva Il commissario De Vincenzi. Soprattutto la prima puntata contiene varie citazioni di programmi dell'EIAR.\nUna perfetta ricostruzione dello studio radiofonico dell'EIAR di Torino degli anni quaranta dovuta allo scenografo Massimo Pauletto e al curatore del Museo della RAI Claudio Girivetto \u00e8 stata fatta per il film del 2010 Le ragazze dello swing."}
{"id": "19592", "revid": "547992", "url": "https://it.wikipedia.org/wiki?curid=19592", "title": "Felice Chiusano", "text": "Fu uno dei componenti del Quartetto Cetra.\nBiografia.\nChiusano impar\u00f2 a suonare la chitarra da autodidatta.\nPrima dei vent'anni, dal suo paese in provincia di Latina, si trasfer\u00ec a Roma.\nDopo il lavoro si esibiva nei locali come cantante e chitarrista; impar\u00f2 inoltre a suonare la batteria.\nSuperata l'audizione EIAR, venne assegnato come cantante a disposizione delle orchestre radiofoniche.\nNel 1941 subentr\u00f2 a Enrico Gentile nella formazione del Quartetto Ritmo, che da quel momento prese il nome di Quartetto Cetra.\nNel Quartetto Cetra, i cui altri componenti erano Lucia Mannucci, Virgilio Savona e Tata Giacobetti, Chiusano fu soprannominato \"il pelato\"; la sua figura era caratterizzata dalla battuta sempre pronta, condita da una grande vena umoristica.\nNegli anni settanta e ottanta, con la riduzione degli impegni artistici dei Cetra, si dedic\u00f2 all'organizzazione di spettacoli e manifestazioni culturali.\nMor\u00ec per un tumore al fegato a 68 anni. Il suo corpo \u00e8 stato sepolto nel cimitero di Teglio."}
{"id": "19593", "revid": "7", "url": "https://it.wikipedia.org/wiki?curid=19593", "title": "Giovanni Domenico Cassini", "text": ""}
{"id": "19596", "revid": "125410055", "url": "https://it.wikipedia.org/wiki?curid=19596", "title": "Tata Giacobetti", "text": "Fu uno dei componenti del Quartetto Cetra.\nBiografia.\nGiacobetti impar\u00f2 la musica da autodidatta, suonando il contrabbasso.\nMentre studiava scenografia all'Accademia di Belle Arti di Roma si esibiva anche come cantante nelle serate goliardiche.\nNel 1940 fond\u00f2 il quartetto vocale Quartetto Egie (nome ricavato dalle iniziali dei nomi dei componenti), che, in seguito al cambio di formazione, l'anno seguente divenne Quartetto Cetra.\nNel Quartetto Cetra la sua carriera artistica dur\u00f2 oltre quarant'anni, durante i quali fu protagonista come cantante e attore alla radio, in teatro, in televisione, al cinema e nella pubblicit\u00e0.\nTra i componenti del gruppo, Giacobetti \u00e8 ricordato come \"il bello\"; fu l'autore della maggior parte dei testi del quartetto, musicati assieme a Virgilio Savona, altro componente del gruppo; dalla collaborazione tra i due nacquero centinaia di canzoni del vasto repertorio del gruppo.\nCome autore di testi collabor\u00f2 anche con Gorni Kramer, col quale scrisse \"La gatta che scotta\" per Adriano Celentano, Giovanni D'Anzi e Armando Trovajoli.\nNel 1964 spos\u00f2 l'attrice Valeria Fabrizi, che debutt\u00f2 in televisione al suo fianco in un western musicale ideato da lui stesso, \"Non cantare, spara\" (1968). I due ebbero una figlia, Giorgia.\nMor\u00ec nel 1988, all'et\u00e0 di 66 anni, a causa di un infarto miocardico; riposa nel cimitero del Verano a Roma. Lo stesso anno termin\u00f2, di conseguenza, l'attivit\u00e0 del Quartetto Cetra."}
{"id": "19597", "revid": "834", "url": "https://it.wikipedia.org/wiki?curid=19597", "title": "Giovanni Giacobetti", "text": ""}
{"id": "19598", "revid": "118142496", "url": "https://it.wikipedia.org/wiki?curid=19598", "title": "Pick-up (elettronica)", "text": "Il pick-up (trasduttore) \u00e8 un dispositivo elettrico, utilizzato principalmente in ambito musicale, in grado di trasformare le vibrazioni delle corde di uno strumento musicale cordofono (ad esempio la chitarra elettrica o il basso elettrico) in impulsi di tipo elettrico. Viene utilizzato anche all'interno dell'organo Hammond e nell'impianto d'accensione dei mezzi a motore; in particolare, in quest'ultimo caso, per poter rilevare la posizione dell'albero motore.\nTipologia/funzionamento.\nEsistono vari tipi di pick-up:\nI pick-up magnetici.\nLe caratteristiche di un pick-up magnetico dipendono da una serie di elementi: principalmente il materiale dei poli e le caratteristiche della bobina.\nMolto del suono ad esempio dipende dalla sezione del filo della bobina e dal numero di giri. Un filo molto sottile (ad esempio ) produce un suono molto sottile, mentre un filo di sezione pi\u00f9 grossa (ad esempio 0,056-0,06-0,063) produce un suono pi\u00f9 pieno e corposo. Il numero delle spire generalmente varia intorno alle migliaia e influenza principalmente la potenza d'uscita del segnale e il picco di risonanza. \nAlcune caratteristiche dimensionali incidono anche in maniera significativa sul suono di un pick-up, fra queste l'altezza dei magneti. All'aumentare dell'altezza del pick-up ne aumentata la larghezza dell'avvolgimento ottenendo un suono pi\u00f9 aperto in quanto il valore dell'induttanza dell'avvolgimento viene ridotto.\nSpesso le spire dell'avvolgimento vengono immerse in un bagno di cera o di qualche tipo di resina al fine di evitare che il pick-up funga da microfono e raccolga anche rumori di ambiente oltre alle vibrazioni delle corde.\nIl materiale usato principalmente per i poli magnetici \u00e8 l'Alnico, una lega di alluminio, nickel, ferro e cobalto, ai quali si aggiungono alcuni metalli minoritari, come rame e titanio. Questo materiale risulta resistente alla corrosione ed agli urti, i pick-up in Alnico sono piuttosto duraturi e, salvo shock magnetici, decadono circa del 4-5% ogni 100 anni.\nL'Alnico viene catalogato in base alle sue caratteristiche specifiche quali la capacit\u00e0 di attrazione del magnete (o potere coercitivo) che ne \u00e8 la caratteristica principale per la riproduzione del suono, e la potenza viene quindi misurata in una serie numerica in cui i numeri pi\u00f9 bassi hanno maggiore potere coercitivo, fatta eccezione per l'alnico 5 che \u00e8 pi\u00f9 potente. Per i pick-up si utilizzano generalmente Alnico 2, 3, 4 e 5.\nIn maniera piuttosto generale la variazione del suono va da un pick-up Alnico 2, caratterizzato da una certa morbidezza dell'attacco sui bassi, a un Alnico 5 che presenta una maggiore aggressivit\u00e0. I poli dei pick-up delle Fender Stratocaster sono in Alnico 5, i famosi PAF della Gibson vennero inizialmente prodotti in Alnico 2, quindi in Alnico 4 e infine 5. Ora, a causa della richiesta di suoni cosiddetti \"vintage\", si sta tornando all'Alnico 2.\nPosizionamento.\nIl pick-up deve essere posizionato in una certa posizione e modo a seconda dell'utilizzo:\nApplicazioni meccaniche ed elettrotecniche.\nViene utilizzato sui motori termici o elettrici a seconda del tipo e posizionato sull'albero motore di queste macchine.\n\"Nei motori termici\", questo sensore serve all'impianto d'accensione per poter determinare il momento migliore per scoccare la scintilla ai capi della candela.\n\"Nei motori elettrici\", questo sensore viene utilizzato solo sul motore brushless, in quanto in tutti gli altri tipi di motore vi \u00e8 o un controllo meccanico o comunque non ve n'\u00e8 bisogno.\nStrumenti musicali.\nIl posizionamento di un pick-up elettromagnetico \u00e8 molto importante per la resa timbrica, almeno quanto gli altri parametri costruttivi. Poich\u00e9 ci\u00f2 che determina la tensione in uscita \u00e8 lo spostamento della corda, e non la velocit\u00e0 di spostamento (che d\u00e0 invece l'intensit\u00e0 del campo elettrico), in posizioni diverse i pick-up intercettano diversamente le varie armoniche, generando un filtro a pettine.\n\"Posizionamento verticale (distanza dalle corde):\"&lt;br&gt;Un fattore molto importante nel posizionamento del pick-up \u00e8 l'attrazione esercitata sulla corda soprastante: se da una parte \u00e8 vero che maggiore \u00e8 la vicinanza della corda al pick-up e maggiore \u00e8 il segnale in uscita, \u00e8 altrettanto necessario tener presente che l'oscillazione di una corda troppo esposta al campo magnetico verrebbe modificata dallo stesso con conseguente perdita di sustain.\n\"Posizionamento orizzontale:\"&lt;br&gt;La disposizione dei pick-up sul corpo dello strumento determina gran parte della timbrica di quest'ultimo. Una soluzione molto diffusa soprattutto fra i costruttori di chitarre e bassi elettrici prevede l'utilizzo di due o pi\u00f9 pick-up disposti in posizioni del corpo differenti, solitamente uno in prossimit\u00e0 del ponte e un secondo in prossimit\u00e0 del manico, per ottenere pi\u00f9 punti di ripresa che verranno poi miscelati attraverso potenziometri e interruttori al fine di ottenere il segnale di uscita desiderato. Un pick-up posto vicino al ponte registra una timbrica decisamente pi\u00f9 secca e priva di sustain mentre uno a manico sar\u00e0 molto pi\u00f9 morbido e povero di attacco.\nNel giradischi.\nViene indicato con il termine pick-up il fonorivelatore montato sui bracci di lettura dei dischi in vinile, costituito da una cartuccia comprendente la puntina di lettura e il relativo trasduttore elettromeccanico o piezoelettrico."}
{"id": "19600", "revid": "438678", "url": "https://it.wikipedia.org/wiki?curid=19600", "title": "Codice automodificante", "text": "La programmazione di codice automodificante (in inglese: \"self-modifying code\") \u00e8 una particolare tecnica di programmazione volta a realizzare programmi in grado di modificare il proprio codice durante l'esecuzione.\nPer la complessit\u00e0 dell'analisi relativa a tali algoritmi, \u00e8 una tecnica sconsigliata per quasi tutte le applicazioni: allo stato attuale solo i virus, i programmi di intelligenza artificiale ed alcuni algoritmi di protezione del software fanno uso di codice automodificante. I virus lo fanno per cercare di sfuggire all'analisi dei programmi antivirus, mentre in intelligenza artificiale serve per simulare (o per alcuni imitare) l'apprendimento. Infine gli algoritmi di protezione del software usano il codice automodificante per rendere difficoltosa la realizzazione di \"crack\" in grado di eliminare la protezione sul software stesso.\nNormalmente il codice automodificante viene scritto nel linguaggio nativo del processore su cui deve girare (assembly), tuttavia \u00e8 possibile, con opportuni accorgimenti, scrivere codice automodificante con linguaggio di alto livello.\nIn origine i programmi automodificanti erano realizzati per ottenere il massimo delle prestazioni dalle macchine, ma con i moderni microprocessori ci\u00f2 non \u00e8 pi\u00f9 vero, anzi spesso ottengono il risultato opposto: un moderno processore pu\u00f2 venire rallentato dal codice automodificante.\n poich\u00e9 rende notevolmente pi\u00f9 complessa la realizzazione degli stessi microprocessori. I microprocessori moderni suddividono le istruzioni e i dati in due aree separate di memoria. Il codice automodificante non \u00e8 dotato di questa netta suddivisione dato che utilizza i dati per adattare il proprio codice e questo rende la sua gestione in un processore moderno molto difficile. Intel e AMD attualmente supportano l'esecuzione di codice automodificante sui loro prodotti della linea x86. Questo supporto \u00e8 mantenuto per questioni di compatibilit\u00e0 con le precedenti applicazioni."}
{"id": "19603", "revid": "466539", "url": "https://it.wikipedia.org/wiki?curid=19603", "title": "Mister Hula Hoop", "text": "Mister Hula Hoop (\"The Hudsucker Proxy\") \u00e8 un film del 1994 diretto e prodotto da Joel ed Ethan Coen, scritto dai due fratelli con Sam Raimi, e interpretato da Tim Robbins, Jennifer Jason Leigh e Paul Newman. La pellicola, finanziata con un budget di circa 40.000.000 di dollari dalla Silver Pictures insieme a PolyGram Filmed Entertainment e Working Title Films, e distribuita dalla Warner Bros, \u00e8 la prima grande produzione dei fratelli Coen dopo i successi ottenuti con titoli dal budget pi\u00f9 modesto come \"Arizona Junior\" e \"Barton Fink - \u00c8 successo a Hollywood\". Il film, rivelatosi un insuccesso commerciale, \u00e8 stato presentato in concorso al 47\u00ba Festival di Cannes.\nTrama.\n1958. Norville Barnes, giovane neolaureato di Muncie, Indiana, arriva a New York per cercare lavoro. L'unico che trova \u00e8 come addetto alla posta delle industrie Hudsucker, il cui fondatore e presidente si \u00e8 appena suicidato gettandosi dal 45\u00ba piano nonostante l'enorme successo dell'azienda.\nIl consiglio di amministrazione, ritenendo che il pacchetto azionario del defunto presidente verr\u00e0 posto in vendita, decide di fare crollare il valore delle azioni per poi ricomprarle a basso prezzo e, per favorire l'operazione di aggiotaggio, decide di nominare un presidente fantoccio (un \"proxy\", procuratore, da cui il titolo originale del film). La scelta cade sull'ingenuo Barnes, spedito a consegnare una \"lettera blu\" a Sidney Mussburger, subdolo manovratore dell'intero consiglio. Amy Archer, intraprendente giornalista, cerca di scoprire chi sia veramente il nuovo presidente e circuisce Barnes facendosi assumere come segretaria. I suoi primi articoli ritraggono Barnes come un perfetto idiota e le azioni, come previsto da Mussburger, crollano. Barnes, per\u00f2, lasciato libero d'agire, fa produrre l'invenzione che da tre anni tiene in serbo: l'hula hoop.\nLa Archer comprende lentamente che Barnes non \u00e8 sprovveduto come sembra e se ne innamora mentre l'hula hoop ha un successo planetario. Mussburger e il consiglio decidono di rimuovere Barnes, il quale si inebria del suo successo e diventa arrogante ed egoista. Abbandonato da Amy, che gli rinfaccia il cambiamento da giovane entusiasta a presuntuoso arricchito, Barnes subisce l'accusa di avere rubato l'idea dell'hula hoop all'ascensorista Buzz, da poco licenziato dallo stesso Barnes dopo avergli proposto l'invenzione della cannuccia pieghevole.\nL'accusa \u00e8 orchestrata da Mussburger in combutta col giornale della Archer (di cui Barnes e Mussburger scoprono la vera identit\u00e0) la quale, sapendo la verit\u00e0, tenta di scuotere un Barnes depresso e ubriaco, sul cui capo pesa l'allontanamento dalla societ\u00e0.\n\u00c8 la notte di Capodanno e Barnes, rincorso per le vie di New York da una folla guidata da Buzz, si rifugia nel palazzo Hudsucker e tenta il suicidio gettandosi dalla finestra. Decide di cambiare idea, ma mentre sta rientrando in ufficio, scivola sul cornicione e precipita. Il volo dal 44\u00ba piano si interrompe bruscamente quando gli ingranaggi dell'orologio Hudsucker vengono bloccati dall'anziano custode Moses: il tempo della Hudsucker \u00e8 il tempo di tutti. Dal cielo scende in veste d'angelo il defunto Hudsucker, che invita Barnes a consegnare l'indomani a Mussburger la \"lettera blu\" dimenticata nella tasca del grembiule: questa contiene le ultime volont\u00e0 del vecchio presidente che, prevedendo le mosse che si sarebbero poi effettivamente verificate, assegna al suo successore tutti i titoli azionari e d\u00e0, cos\u00ec, una seconda opportunit\u00e0 a Barnes, il quale ritorna da Amy e riprende le redini dell'azienda inventando il frisbee.\nAccoglienza.\nIncassi.\n\"Mister Hula Hoop\" venne distribuito nelle sale cinematografiche degli Stati Uniti l\u2019undici marzo 1994 incassando solo $2.816.518 a fronte di un budget di $25 milioni, poi salito a $40 milioni per la lunga post-produzione e il lancio pubblicitario. Il film \u00e8 uscito al cinema in Italia il 12 maggio 1994 piazzandosi al n. 51 nella classifica del box office 1993-94, ed \u00e8 stato, a tutti gli effetti, un flop a livello mondiale.\nCritica.\n\"Mister Hula Hoop\" ebbe recensioni discordanti da parte dei critici cinematografici. Sul sito Rotten Tomatoes ha ottenuto una valutazione media del 57% basata su 42 recensioni, con un punteggio medio di 6,27/10."}
{"id": "19604", "revid": "438678", "url": "https://it.wikipedia.org/wiki?curid=19604", "title": "Teoria della complessit\u00e0 computazionale", "text": "In informatica, la teoria della complessit\u00e0 computazionale \u00e8 una branca della teoria della computabilit\u00e0 che studia le risorse minime necessarie (principalmente tempo di calcolo e memoria) per la risoluzione di un problema. Con \"complessit\u00e0 di un algoritmo\" o \"efficienza di un algoritmo\" ci si riferisce dunque alle risorse di calcolo richieste. I problemi sono classificati in differenti \"classi di complessit\u00e0\", in base all'efficienza del migliore algoritmo noto in grado di risolvere quello specifico problema.\nUna distinzione informale, ma di grande rilievo, \u00e8 quella posta tra i cosiddetti problemi \"facili\", di cui si conoscono algoritmi di risoluzione efficienti, e \"difficili\", di cui gli unici algoritmi noti non sono efficienti. Ad esempio la maggior parte della crittografia moderna si fonda sull'esistenza di problemi ritenuti difficili; ha enorme rilevanza lo studio di tali problemi, poich\u00e9, qualora si dimostrasse l'esistenza di un algoritmo efficiente per un problema ritenuto difficile, i sistemi crittografici basati su di esso non sarebbero pi\u00f9 sicuri.\nDescrizione.\nMisurazione delle risorse.\nPer misurare l'efficienza di un algoritmo in maniera univoca, bisogna definire una metrica indipendente dalle tecnologie utilizzate, altrimenti uno stesso algoritmo potrebbe avere efficienza diversa a seconda della tecnologia sulla quale \u00e8 eseguito. Per questo motivo si usa fare riferimento ad un modello di calcolo generico: la macchina di Turing. Qualunque modello di calcolo scelto (ad esempio la macchina RAM, ma si pu\u00f2 parlare anche di computer reali), ai fini della classificazione dei problemi, si comporta come la macchina di Turing. La tesi di Church-Turing afferma, infatti, che la classe delle funzioni calcolabili coincide con quella delle funzioni calcolabili da una macchina di Turing.\nPer quel che riguarda la misurazione della risorsa \"tempo\", data una macchina di Turing formula_1, si dice che \"formula_1 opera in tempo formula_3\" se \"formula_3\" \u00e8 il \"massimo\" numero di passi necessari alla macchina per produrre il risultato su un input formula_5 di lunghezza formula_6.\nPer quel che riguarda la misurazione della risorsa \"spazio\", data una macchina di Turing formula_1, si dice che \"formula_1 opera in spazio formula_3\" se \"formula_3\" \u00e8 il \"massimo\" numero di celle visitate durante una computazione su un input formula_5 di lunghezza formula_6, oltre a quelle occupate dall'input.\nAffinch\u00e9 queste affermazioni siano valide, formula_3 dev'essere una \"funzione di complessit\u00e0 propria\", cio\u00e8 deve soddisfare le seguenti condizioni:\nPoich\u00e9 questo tipo di misurazione \u00e8 molto dettagliata, quindi di solito difficilmente applicabile alla realt\u00e0, si introducono approssimazioni che permettano di operare su algoritmi pi\u00f9 astratti. In particolare si ricorre alla notazione formula_14 (\"O grande\"). Formalmente:\nformula_15 se formula_16 tali che formula_17, formula_18, formula_19\nLa funzione formula_3 da un certo formula_6 in poi cresce al pi\u00f9 come la funzione formula_22. Per fare un esempio, formula_23 perch\u00e9 possiamo trovare una coppia di costanti formula_24 che soddisfano la condizione sopra. Si dice quindi che un algoritmo opera in tempo formula_25 se termina in un tempo proporzionale a formula_3 dato un input di dimensione formula_6.\nPer valutare le prestazioni di un algoritmo, solo in parte legate alla classificazione di un problema, \u00e8 utile distinguere alcuni casi: si considerano il \"caso ottimo\", il \"caso peggiore\" e il \"caso medio\".\nIn questo ambito tornano dunque utili altre due misure, complementari della notazione \"O grande\":\nClassi di complessit\u00e0.\nPartendo dalla misurazione delle risorse computazionali si possono definire le classi di complessit\u00e0:\nPossiamo cos\u00ec definire le seguenti classi di complessit\u00e0:\nTra queste classi sono note le seguenti relazioni di equivalenza:\nAltre relazioni non sono note.\nL'implicazione pratica principale data da questa classificazione \u00e8 la suddivisione in problemi che sappiamo risolvere in modo efficiente e in problemi che non sappiamo se possono essere risolti in modo efficiente. Infatti, calcolare il \"caso ottimo\" di un algoritmo di solito non \u00e8 un'operazione troppo complicata; ci\u00f2 che \u00e8 molto difficile determinare \u00e8 se un certo algoritmo \u00e8 il migliore possibile per un dato problema. Dimostrazioni di questo tipo sono molto rare, la pi\u00f9 nota \u00e8 senz'altro quella riguardante l'ordinamento per confronto.\nData questa premessa, osserviamo che se sappiamo che un certo problema formula_64, \u00e8 in generale un errore dire formula_65 perch\u00e9 non \u00e8 possibile dirlo, data anche l'inclusione \"non stretta\" di formula_66 in formula_67. Infatti, pur sapendo che formula_68, non si sa se formula_69 o se formula_70, e questo \u00e8 uno dei grandi problemi ancora aperti nell'informatica teorica, tanto da meritarsi un posto nei problemi per il millennio.\nProblemi \"NP-completi\".\n\u00abQuando il problema \"formula_66 \u00e8 uguale a formula_72?\"\u00bb\nIl quesito \u00e8 stato formulato nel 1971 e se ne intravedeva la soluzione dietro l'angolo, tuttavia dopo pi\u00f9 di quarant'anni di studi la questione \u00e8 ancora aperta, ed essendo considerato uno dei problemi per il millennio la sua soluzione permetterebbe di vincere un milione di dollari USA (v. premio Clay). Gli unici passi avanti che si sono fatti riguardano la classificazione dei problemi. La strada che si \u00e8 seguita \u00e8 stata osservare che molti dei problemi che stavano nella classe formula_72 seguivano una stessa struttura: la costruzione della soluzione con un algoritmo \"non deterministico\" e la verifica della soluzione costruita con un algoritmo deterministico. Ci si chiedeva quindi se ci fosse un denominatore comune in questi problemi, e in effetti c'era: ci si \u00e8 accorti che esistono dei problemi tali che un algoritmo per risolvere uno di questi problemi pu\u00f2 essere convertito in un algoritmo per risolvere un qualunque problema NP. Questi problemi sono stati detti \"NP-difficili\" (\"NP-hard\"). Un problema NP-difficile potrebbe anche non stare in formula_72, nel senso che la verifica della soluzione (o equivalentemente l'\"algoritmo di Gastone\") potrebbe richiedere un tempo pi\u00f9 che polinomiale.\nRiduzione in spazio logaritmico.\nPer dimostrare questa sorta di equivalenza, ci si riconduce alla teoria dei linguaggi, e si sfrutta il concetto di riduzione. Formalmente:\nIn particolare, si sfrutta la riduzione \"in spazio logaritmico\" (simbolo formula_83), che permette di sfruttare propriet\u00e0 insiemistiche molto utili:\nLa riduzione \"in spazio logaritmico\" \u00e8 una riduzione che, oltre alle propriet\u00e0 appena elencate, ha la caratteristica di essere calcolabile da una macchina di Turing che opera in spazio logaritmico, ed \u00e8 grazie a questo che si dimostra la sua transitivit\u00e0.\nNP-completezza.\nAlla luce di queste definizioni, si pu\u00f2 dire che un problema formula_92 \u00e8 \"NP-difficile\" se formula_93. I problemi \"NP-completi\" invece sono quei problemi formula_94 che sono anche NP-difficili, quindi tali che formula_93. \u00c8 interessante notare che quasi tutti i problemi formula_72 (tranne quelli in formula_66 ovviamente) sono anche NP-completi; l'unica eccezione nota, per ora, \u00e8 l'isomorfismo di grafi, per il quale nessuno \u00e8 ancora riuscito a dimostrare n\u00e9 la completezza, n\u00e9 l'eventuale appartenenza alla classe P. Fino a pochi anni fa, anche la verifica di primalit\u00e0 (dato un numero formula_6, dire se \u00e8 primo oppure no) era un problema NP ma non NP-completo; tuttavia nel 2002 fu trovato un algoritmo che spostava il problema in P.\nEsempi di problemi NP-completi sono il problema del commesso viaggiatore e il problema di soddisfacibilit\u00e0 booleana.\nCon l'obiettivo di dimostrare l'uguaglianza formula_99, si cominci\u00f2 a cercare un algoritmo polinomiale per la soluzione di uno qualunque dei problemi NP-completi: questo avrebbe automaticamente fatto collassare tutta la classe di problemi formula_72 nella classe formula_66. Nessuno \u00e8 riuscito a trovarne uno, n\u00e9 nessuno \u00e8 mai riuscito a dimostrare che formula_102 attraverso un controesempio, sebbene molti esperti sospettino che questa sia la relazione tra le due classi."}
{"id": "19605", "revid": "1543377", "url": "https://it.wikipedia.org/wiki?curid=19605", "title": "Internet Control Message Protocol", "text": "In telecomunicazioni e informatica l'Internet Control Message Protocol (ICMP) \u00e8 un protocollo di servizio per reti a pacchetto che si occupa di trasmettere informazioni riguardanti malfunzionamenti, informazioni di controllo o messaggi tra i vari componenti di una rete di calcolatori.\nDescrizione.\nICMP \u00e8 incapsulato direttamente in IP (\u00e8 un protocollo di livello 3 dello stack TCP/IP) e non \u00e8 quindi garantita la consegna a destinazione dei pacchetti. Viene utilizzato da molti applicativi di rete, tra cui ping e traceroute.\n\u00c8 definito nelle seguenti RFC:\nIncapsulamento.\nUn messaggio ICMP viene incapsulato in IP:\n +------------+-----------+-------------+----------\n | Header L2 | Header IP | Header ICMP | Dati...\nHeader ICMP.\nICMP pu\u00f2 essere usato per veicolare diversi tipi di messaggi di gestione, identificati primariamente dal tipo e dal relativo codice.\n bit del messaggio:\n 0 1 2 3\n 0 1 2 3 4 5 6 7 8 9 0 1 2 3 4 5 6 7 8 9 0 1 2 3 4 5 6 7 8 9 0 1\n | Tipo | Codice | Checksum dell'Header ICMP |\n | Dati...\nTipo.\nByte (8 bit), specifica il formato del messaggio ICMP:\nCodice.\nByte (8 bit), ulteriore qualificazione del messaggio\nChecksum dell'Header ICMP.\nWord (16 bit), controllo della correttezza del messaggio.\n\u00c8 il complemento a uno, troncato a 16 bit, del complemento a uno della somma dei primi bit del messaggio con il campo \"Tipo\".\nDati.\nLunghezza variabile, sono i dati specifici del tipo di messaggio identificato dai campi \"Tipo\" e \"Codice\""}
{"id": "19606", "revid": "767487", "url": "https://it.wikipedia.org/wiki?curid=19606", "title": "Carlito's Way", "text": "Carlito's Way \u00e8 un film del 1993 diretto da Brian De Palma, con Al Pacino e Sean Penn. Basato sui romanzi \"Carlito's Way\" e, principalmente, \"After Hours\" del giudice e scrittore Edwin Torres, si decise di usare il titolo del primo libro per evitare che la pellicola potesse essere confusa con il film \"Fuori orario\" (1985) di Martin Scorsese, il cui titolo originale \u00e8 per l'appunto \"After Hours\".\nTrama.\n1975: Carlito Brigante \u00e8 un ex spacciatore portoricano che, dopo essere stato condannato a trent'anni di reclusione, esce dal carcere grazie a alcuni cavilli legali, ritrovando per le strade del suo quartiere i suoi vecchi amici e compagni. Tornato in libert\u00e0 si accorge per\u00f2 di come in cinque anni moltissime cose siano cambiate. Il suo desiderio \u00e8 quello di mantenersi pulito e risparmiare il denaro necessario per trasferirsi su un'isola dei Caraibi, con l'obiettivo di rilevare un autonoleggio e dare un taglio netto a un passato di violenza.\nPer raggiungere il suo scopo prende la gestione di \"El Paraiso\", un bel locale in cui investe denaro anche il suo avvocato e amico David Kleinfeld. Una sera, nel locale, Carlito ha una discussione con un giovane spacciatore, Benny Blanco del Bronx, per problemi di conti non pagati. Nel frattempo ritrova Gail, la sua ex fidanzata, lasciata poco prima di entrare in carcere per scontare la pena di trent'anni; egli vive come in un sogno, ma diversi eventi lo riportano indietro nel tempo, in quel mondo da cui sarebbe voluto uscire.\nIl suo avvocato, infatti, si \u00e8 messo nei guai con Tony Taglialucci, un boss della mafia siciliana, e con la sua \"famiglia\". Carlito, mosso da un sentimento di riconoscenza nei confronti di chi era riuscito a farlo uscire prima del previsto dalla prigione, segue l'avvocato per aiutarlo, ma rimane coinvolto nel duplice omicidio del boss Tony Taglialucci e del figlio Frankie, progettato, all'insaputa di Carlito, e messo in atto dallo stesso Kleinfeld. Dopo essersi capacitati della situazione, gli uomini del clan tendono poi una trappola all'avvocato, riuscendo in un primo momento a ferirlo.\nNel frattempo Carlito viene fermato e condotto al commissariato dove i poliziotti, sapendo com'\u00e8 andata realmente la vicenda, tentano inutilmente di farlo testimoniare contro Kleinfeld per il duplice assassinio dei Taglialucci in cambio di totale immunit\u00e0, facendogli anche ascoltare una registrazione dove l'avvocato propone a un giudice di mettere in galera Carlito. Successivamente l'altro figlio del defunto boss desideroso di vendicarsi, Vincent \"Vinnie\" Taglialucci, si reca all'ospedale dove si trova in cura Kleinfeld per far fuori lo stesso, il quale viene ingannato dall'ex amico Carlito che, sentendosi tradito, rimuove di nascosto i proiettili dalla pistola dell'avvocato per facilitare il compito ai siciliani.\nI sospetti di Vincent Taglialucci cadono per\u00f2 anche su Carlito, dopo che questi viene avvistato nell'ospedale in cui era ricoverato Kleinfeld. Carlito sar\u00e0 quindi raggiunto e poi inseguito da Vincent e da altri uomini del clan, e li uccider\u00e0 a uno a uno in una sequenza rocambolesca e drammatica, nel tentativo di raggiungere Gail, che lo attende davanti al treno che avrebbe dovuto condurli all'isola del sogno. Ma l\u00ec, tradito da Pachanga, trova anche Benny Blanco, che uccide sia lui che lo stesso Pachanga. In un ultimo sforzo Carlito riesce per\u00f2 nell'intento di dare a Gail la somma di denaro necessaria affinch\u00e9 lei ed il figlio, che aspetta da Carlito, possano vivere serenamente. Mentre muore, Carlito vede un cartellone pubblicitario animarsi e in esso Gail e il loro bambino ballano su una spiaggia.\nSequel.\nNel 2005 fu girato un prequel destinato al circuito home video, intitolato \"Carlito's Way - Scalata al potere\". L'unico membro del cast originale a recitare nuovamente \u00e8 Luis Guzm\u00e1n (interprete di Pachanga), che per\u00f2 interpreta un altro ruolo."}
{"id": "19607", "revid": "1652635", "url": "https://it.wikipedia.org/wiki?curid=19607", "title": "Backdoor", "text": "Una backdoor (dal termine inglese per \"porta di servizio\" o \"porta sul retro\") \u00e8 un metodo, spesso segreto, per passare oltre (aggirare, bypassare) la normale autenticazione in un prodotto, un sistema informatico, un crittosistema o un algoritmo.\nLe backdoor sono spesso scritte in diversi linguaggi di programmazione e hanno la funzione principale di superare le difese imposte da un sistema, come pu\u00f2 essere un firewall, al fine di accedere in remoto a un personal computer, ottenendo per mezzo di un sistema di crittografia un'autenticazione che permetta di prendere il completo o parziale possesso del computer vittima.\nUna backdoor pu\u00f2 celarsi segretamente all'interno di un ignaro programma di sistema, di un software separato, o pu\u00f2 anche essere un componente hardware malevolo come apparati di rete, sistemi di sorveglianza e alcuni dispositivi di infrastruttura di comunicazione che possono avere celate al loro interno backdoor maligne permettendo l'intrusione di un eventuale criminale informatico (cracker).\nCaratteristiche generali.\nNormalmente, tali stratagemmi sono installati furtivamente, e in alcuni casi sono deliberatamente e ampiamente volute; per esempio possono essere intenzionalmente create da un gestore di sistema informatico (amministratori di rete o sistemista) permettendo una pi\u00f9 agevole opera di manutenzione dell'infrastruttura informatica, agendo sul sistema software del computer da remoto oppure per ripristinare password dimenticate dagli utenti. Spesso per\u00f2 tali buchi vengono utilizzati da hacker intenzionati a manomettere il sistema.\nAlcune password di default, possono funzionare da backdoor se non vengono fatti i giusti controlli e le appropriate modifiche di sicurezza. Alcune funzionalit\u00e0 di debugging possono anche agire come falla per aggirare il sistema se non vengono rimossi nella versione ufficiale.\nPossono anche essere installate autonomamente da alcuni malware (come virus, worm o trojan), in modo da consentire a un utente esterno di prendere il controllo remoto della macchina senza l'autorizzazione del proprietario.\nNel 1993, il governo degli Stati Uniti ha tentato di implementare un sistema di crittografia, il Clipper chip, con una backdoor esplicita a cui forze dell'ordine e agli enti per la sicurezza nazionale \u00e8 stata data l'autorizzazione per accedervi, ma questo chip non ha avuto successo n\u00e9 in campo internazionale n\u00e9 in campo industriale.\nSpesso le backdoor vengono generate attraverso dei software malevoli denominati trojan che vengono fatti installare sul computer delle vittime con l'inganno, per esempio inviando loro delle email che invitano a cliccare su dei link infetti (phishing) oppure tramite dei programmi che apparentemente svolgono delle funzioni normali ma in realt\u00e0 operano in background per infettare il computer (trojan horse).\nSono molto pericolosi in quanto aggirano i sistemi di protezione del sistema sfruttando le porte del firewall che l'utente ha aperto per consentire il funzionamento di programmi per il P2P (es. Emule) e l'assistenza remota.\nUn esempio celebre \u00e8 il programma Back Orifice, che attiva una backdoor sul sistema in cui viene installato, dando la possibilit\u00e0 a chiunque ne conosca indirizzo IP di controllare la macchina. Oltre ad essere molto pericolosi per l'integrit\u00e0 delle informazioni presenti sul sistema, le backdoor installate dai virus possono essere utilizzate per condurre degli attacchi di tipo DDoS (distributed denial of service).\nI requisiti essenziali di ogni backdoor, sono:\nTrapdoor.\nUna trapdoor \u00e8 un punto di ingresso non documentato a un modulo o a un programma che un utente maligno potrebbe sfruttare per accedere al sistema.\nLa loro creazione avviene generalmente in buona fede, dal momento che vengono spesso inserite in fase di sviluppo del codice per testare il programma, o in seguito per update (aggiornamenti).\nUna volta rilasciato il software, devono esser tolti per evitare di non lasciare buchi nella sicurezza.\nUn particolare tipo di trapdoor \u00e8 quello legato a un controllo approssimativo degli errori all'interno di un programma, in particolare in riferimento ai dati in ingresso.\nSe non viene verificata l'ammissibilit\u00e0 dei dati in input, un utente malevolo potrebbe infatti causare effetti indesiderati nel sistema.\n\u00c8 ci\u00f2 che accade con le SQL injection, dove l'attaccante sfrutta un punto di ingresso (ad esempio un form) per fornire una stringa SQL (query) in grado di provocare danni al database (ad esempio una drop table).\nControllare sempre che l'input sia quello che ci si aspetta \u00e8 quindi un'ottima regola da applicare per garantire maggiore sicurezza.\nDai documenti rivelati da Edward Snowden risulta che dopo il 2010 la NSA ha introdotto segretamente \"trapdoor\" nei software di crittografia commerciali distribuiti in tutto il mondo collaborando con le aziende di produzione.\nOsservazioni.\nLe minacce di backdoor sono iniziate a emergere con l'ampliarsi della rete internet, e cos\u00ec facendo all'aumento di utenti che ne fanno parte.\nPeterson e Turn durante una discussione avvenuta nel 1967 nella conferenza di AFIPS, durante un'analisi di attacchi attivi, hanno rilevato l'uso di trapdoor per bypassare strutture di sicurezza consentendo l'accesso diretto ai dati.\nL'uso della parola chiave \u201ctrapdoor\u201d coincide con la definizione di backdoor (porta sul retro), tuttavia grazie dall'invenzione della crittografia a chiave pubblica, il termine trapdoor ha acquisito un significato differente, e quindi il termine backdoor \u00e8 ora preferito.\nGeneralmente, tali violazioni della sicurezza sono stati discussi a lungo in un rapporto della Task Force RAND Corporation pubblicato nel 1970 sotto ARPA sponsorizzato da J.P. Anderson e D.J. Edwards.\nUna backdoor in un sistema di login, pu\u00f2 iniettare dinamicamente username e password all'interno di un form, permettendo cos\u00ec l'accesso al sistema.\nUn famoso esempio di quest'ultimo tipo \u00e8 stato utilizzato come trama del film Wargames del 1983, in cui l'ingegnere della WOPR (War Operation Plan Response) inserendo come password il nome del proprio figlio deceduto, \u00e8 riuscito ad avere l'accesso al sistema, permettendo cos\u00ec la visualizzazione di documenti, nei quali al loro interno era presente un videogioco con un simulatore a intelligenza artificiale.\nSebbene aziende per difendersi da attacchi di backdoor utilizzano software proprietari (software il cui codice sorgente non \u00e8 disponibile pubblicamente), sono ugualmente esposti a frequenti attacchi.\nAlcuni programmatori tuttavia riescono segretamente a installare degli \"Easter egg\" all'interno di programmi, ben consapevoli dei possibili provvedimenti giudiziari nel compiere un tale gesto.\nI pi\u00f9 comuni, per\u00f2 anche i meno pericolosi sono NetBus e DarkComet Rat, che offrono una quantit\u00e0 smisurata di comandi effettuabili sulla macchina controllata, compresi lo sniffing remoto di tutti gli hardware. Tutte le versioni del programma sono state ampiamente utilizzate da \"script kiddie\" e il programma \u00e8 stato reso popolare anche dall'uscita di Back Orifice, a causa delle sue dimensioni pi\u00f9 ridotte, il programma originale aveva un file eseguibile (.exe) di 500 KB.\nL'attaccante pu\u00f2 quindi utilizzare Back Orifice per installare il server NetBus sul computer di destinazione, Quando viene fatto partire per la prima volta, il server si auto installa nel computer host, tra cui la modifica del Registro di Sistema di Windows per partire automaticamente a ogni avvio del sistema. Il server \u00e8 un demone che si mette in attesa di connessioni sulla porta 12345 (in alcune versioni, il numero di porta pu\u00f2 essere modificata da remoto).\nMa ne esistono di tanti tipi e solitamente sono programmati specificamente per la macchina da controllare, cos\u00ec da eseguire le azioni remote nel modo pi\u00f9 efficiente possibile evitando di essere scoperti.\nLa maggior parte dei programmi antivirus rilevano e rimuovono NetBus.\nTipologie.\nNetBIOS.\nIl protocollo NetBIOS \u00e8 un protocollo remoto per la condivisione dei file instaurato nel sistema Windows 9x/ME che permetteva l'accesso da remoto non autorizzato, che ha comportato un enorme scompiglio fra gli utenti Windows che si sono visti violare la loro privacy.\nFunzionava grazie alla porta 139 e chiunque conoscesse un'IP di un pc con porta 139 poteva connettersi e \"curiosare\" nel disco rigido del computer del malcapitato, con l'avvento dei Port Scanner chiunque poteva trovare un indirizzo IP vulnerabile. Tuttavia il problema venne ben presto risolto.\nTrojan Horse.\nIl backdoor pi\u00f9 comune \u00e8 denominato Trojan e consiste in un codice eseguibile malevolo che permette di stabilire una connessione tra un pc locale, inconsapevole del rischio di attacco, e uno remoto dal quale viene portato l'attacco.\nUna volta stabilita la connessione, un cracker pu\u00f2 eseguire azioni che variano in funzione del server o del servizio con cui ha avuto accesso al pc sotto attacco. Tipicamente un trojan possiede meccanismi atti a raggirare i protocolli di sicurezza del sistema operativo usato, quindi \u00e8 difficile capire da un'analisi superficiale se un computer infetto ha funzioni di backdoor.\nOgni giorno vengono creati e diffusi trojan sempre diversi per cui \u00e8 consigliabile dotare il sistema operativo di software anti malware e antivirus aggiornati specifici per la rilevazione ed eradicazione di questi programmi malevoli.\nBackdoor for exploit.\nLe backdoor possono essere sfruttate per portare a termine degli exploit, ad esempio su siti web.\nSemplicemente sono codici maligni che vengono \"iniettati\" all'interno di un sito web, grazie a un bug (difetto) di programmazione del sito stesso. Ci\u00f2 provoca l'interpretazione del nuovo codice come parte della programmazione del sito, anche se solitamente \u00e8 una shell (interprete di comandi) che permette di eseguire azioni all'interno del sistema che ospita il sito web che generalmente sono concesse solo agli amministratori, senza richiedere nessun tipo di password o autenticazione.\nQueste tecniche sono note come Remote File Inclusion o Code injection.\nCompiler Backdoors.\nQuesto attacco \u00e8 stato originariamente presentato da Karger &amp; Schell nel 1974 con il nome di \"Trap Door insertion\", in un'analisi di sicurezza degli Stati Uniti Air Force di Multics, dove hanno descritto un attacco del genere su un compilatore PL / I , chiamato \"compilatore botola\"; inoltre, viene indicata una variante in cui il codice di inizializzazione del sistema viene modificato inserendo una backdoor durante l'avvio, tale variante \u00e8 conosciuta anche come \"virus di boot\".\nQuesto meccanismo di backdoor si basa sul fatto che la gente controlla solamente il codice sorgente, senza compilare il codice sorgente (codice oggetto).\nUn programma chiamato compilatore viene utilizzato per creare il secondo dal primo, e solitamente per tale operazione si utilizza un compilatore, fidandosi.\nThompson mostra una versione modificata di compilatore Unix C che \u00e8 in grado di:\nPoich\u00e9 il compilatore \u00e8 un programma compilato, per gli utenti umani sarebbe estremamente improbabile notare le istruzioni in linguaggio macchina che svolgono celatamente questi compiti.\nQuel che \u00e8 peggio, in una prova di Thompson di implementazione di tale concetto, il compilatore modificato, modifica il programma di analisi (il decompilatore), in modo che chiunque esamini i file binari nel solito modo, non vedrebbe il codice vero in esecuzione, ma qualcos'altro.\nAsymmetric Backdoors.\nUna backdoor \u00e8 detta \"simmetrica\" quando tutti coloro che la trovano possono utilizzarla a loro volta liberamente.\nIl termine \"backdoor simmetrica\" \u00e8 stato introdotto da Adam Young e Moti Yung in \u201cProceedings of Advances in Cryptology\" (procedure avanzate di crittologia).\nUna backdoor asimmetrica, pu\u00f2 essere utilizzata solo da un attaccante che conosce gi\u00e0 l'esistenza di tale vulnerabilit\u00e0, rendendola in tale pubblica (ad esempio, tramite la pubblicazioni divulgate dal \"reverse engineering\", ecc.).\nTale metodo \u00e8 computazionalmente irrintracciabile, questa classe di attacchi \u00e8 stato definito \"kleptography\"; essi possono essere effettuati in software, hardware (ad esempio, smart card), o una combinazione dei due.\nLa teoria di backdoor asimmetrica \u00e8 parte di un pi\u00f9 ampio campo ora chiamato cryptovirology. In particolare, NSA ha inserito una backdoor kleptographic nello standard Dual EC DRBG.\nEsiste un backdoor asimmetrica sperimentale nella chiave di generazione RSA.\nQuesta backdoor OpenSSL RSA creata da Young e Yung, utilizza un doppino intrecciato di curve ellittiche, ed \u00e8 stata resa disponibile pubblicamente.\nStrategie di attacco.\nIn realt\u00e0, le ricerche rivelano che molte delle backdoor utilizzate in attacchi mirati, sono state appositamente progettate per bypassare qualsiasi tipo di sistema di rilevamento delle intrusioni (IDS).\nStrategie di intrusione:\nEsempi.\nMolti worm per computer (come Sobig e Mydoom) installano una backdoor sul computer infetto (di norma un PC con connessione a banda larga, sul quale girano Microsoft Windows e Microsoft Outlook).\nTali backdoor sono installate con lo scopo di permettere agli spammer di inviare posta indesiderate dalle macchine infette.\nAltri, come il rootkit distribuito di nascosto in milioni di dischi di Sony/BMG alla fine del 2005, sovrastavano illegalmente misure DRM (Digital Rights Management), in quel particolare caso, come agenti di raccolta dati; dato che entrambi i software illegittimi di nascosto trasmettevano periodicamente dati ai server centrali.\nNel 2003 un sofisticato tentativo di impiantare una backdoor nel kernel di Linux, ha permesso agli sviluppatori software di scoprire una falla nel sistema operativo, in quel caso la modifica di due linee di codice permetteva all'attaccante di avere i permessi di accesso di root chiamando la funzione sys_wailt4, questo perch\u00e9 si \u00e8 utilizzato al posto del simbolo di uguaglianza di controllo == il simbolo = che corrisponde al simbolo di assegnazione in tal caso risultava sempre vero la condizione di accesso.\nQuesta piccola differenza \u00e8 facilmente trascurata, e potrebbe anche essere interpretata come un errore tipografico accidentale, piuttosto che un vero e proprio attacco intenzionale.\nNel gennaio del 2014, una backdoor \u00e8 stata scoperta in alcuni prodotti Samsung che possiedono come sistema operativo Android, come i dispositivi Samsung Galaxy.\nAlcune versioni di Android Samsung possiedono al loro interno una backdoor nativa che consente l'accesso remoto ai dati memorizzati sul dispositivo, ovvero all'intero file system, in particolar modo, il software che si occupa della gestione della comunicazione con il modem. Utilizzando il protocollo Samsung IPC, \u00e8 possibile implementare una classe di richieste riconosciute come comandi di RFS, che permette all'attaccante di poter eseguire via modem remoto operazioni di I/O sul disco rigido della periferica o sulla memoria.\nQuando il processo modem \u00e8 in esecuzione, \u00e8 possibile che possa offrire il controllo remoto over-the-air, che potrebbe esser utilizzato per il rilascio di comandi RFS e quindi accedere al file system del dispositivo.\nTrusting Trust.\nQuesto attacco risale al Karger &amp; Schell del 1974, ed \u00e8 stato reso popolare nel 1984 nell'articolo di Kenneth Thompson, dal titolo \"Reflections on Trusting Trust\" (Riflessioni sul fidarsi della fiducia).\nIl primo a parlare di questo attacco fu lo stesso Thompson, in occasione del discorso che tenne, nel lontano 1983, quando ricevette il Premio Turing, uno dei pi\u00f9 ambiti premi nella comunit\u00e0 informatica.\nQui discute di come gli strumenti stessi impiegati per creare le applicazioni e tutto il software che utilizziamo possono diventare vettori di attacchi alla loro sicurezza, e racconta in particolare come lui stesso, per divertimento, avesse introdotto una backdoor nelle primissime versioni del sistema operativo Unix, che gli permetteva di entrare in qualsiasi computer che utilizzava la sua creazione senza conoscerne le credenziali di accesso.\nE la trappola non era nel codice: anche un attento programmatore che avesse analizzato il codice sorgente del sistema operativo non avrebbe trovato nessuna traccia della backdoor medesima.\nLa trappola era nel compilatore: Durante la procedura di compilazione il compilatore inseriva, solo in una determinata parte del sistema operativo, una trappola di cui non vi era traccia nel codice sorgente leggibile da un umano.\nQuella sera, nella sala gremita di azzimati professori e di barbuti hacker con camicie a fiori alla moda californiana, Ken spieg\u00f2 come attraverso un processo di apprendimento progressivo il software potesse inglobare informazioni al proprio interno annegandole in livelli pi\u00f9 interni rispetto a quelli che una ordinaria analisi normalmente considera.\nLe affermazioni di Thompson svelavano, finalmente, come anni di ricerche sul codice sorgente dello Unix non avessero dato esito: semplicemente occorreva andare pi\u00f9 a fondo. Ken stava dicendo che il software installato su una macchina non \u00e8 semplicemente l'ultimo livello di software installato, ma anche la memoria di tutto quanto si \u00e8 fatto in precedenza.\nContromisure.\nUna volta che il sistema \u00e8 stato compromesso con un backdoor, come ad esempio il compilatore Trusting Trust, \u00e8 molto difficile per l'utente \"legittimo\" riprendere il controllo del sistema originario. Tuttavia sono stati suggeriti diversi punti deboli pratici nello schema Trusting.\nAd esempio, un utente sufficientemente motivato potrebbe accuratamente esaminare il codice macchina del compilatore attendibile prima dell'uso.\nCome accennato in precedenza, ci sono modi per nascondere il trojan, come sovvertire il decompilatore; ma ci sono anche modi per contrastare la difesa, come scrivere il proprio decompilatore da zero.\nUn metodo generico per contrastare gli attacchi di Trusting, si chiama Diverse Double Compiling (DDC).\nQuesto approccio richiede che il compilatore di fiducia sia in grado di compilare il codice sorgente del compilatore genitore di prova.\nTale metodo cambia radicalmente le cose, perch\u00e9 adesso un utente malintenzionato deve contemporaneamente sovvertire sia il compilatore originale, che tutti i compilatori utilizzati in come compilatori di fiducia.\nQuesto metodo \u00e8 stato applicato dal suo autore per verificare che il compilatore C della suite GCC, utilizzando ICC (v. 11.0) come diverso compilatore, contenesse al suo interno un trojan.\nIn pratica, tali verifiche non sono fatte dagli utenti finali, tranne in circostanze estreme di rilevazione e analisi delle intrusioni, a causa della rarit\u00e0 di tali attacchi sofisticati, e perch\u00e9 i programmi sono in genere distribuiti in forma binaria.\nTali verifiche sofisticate sono di interesse per produttori di sistemi operativi, al fine di garantire che essi non ci siano distribuzioni di software compromessi, soprattutto in ambienti ad alta sicurezza, dove questi attacchi sono una preoccupazione reale costante."}
{"id": "19608", "revid": "968255", "url": "https://it.wikipedia.org/wiki?curid=19608", "title": "Forrest Gump", "text": "Forrest Gump \u00e8 un film del 1994 diretto da Robert Zemeckis e interpretato da Tom Hanks.\nLiberamente ispirato all'omonimo romanzo di Winston Groom del 1986, il film narra l'intensa vita di Forrest Gump, un uomo dotato di uno sviluppo cognitivo inferiore alla norma, nato negli Stati Uniti d'America a met\u00e0 degli anni quaranta e, grazie a una serie di coincidenze favorevoli, diretto testimone di importanti avvenimenti della storia statunitense.\nIl film spazia su circa trent'anni di storia degli Stati Uniti d'America: Forrest, seduto su una panchina, comincia a raccontare la propria storia, che inizia quando egli stesso era un bambino e si conclude approssimativamente nel 1982. Durante questi anni Forrest conoscer\u00e0 importanti personaggi della seconda met\u00e0 del XX secolo come Elvis Presley, John F. Kennedy, Lyndon B. Johnson, John Lennon, George Wallace e Richard Nixon, stabilir\u00e0 un nuovo clima di pace tra Stati Uniti d'America e Cina, diventer\u00e0 una stella prima del football e poi del ping-pong, parteciper\u00e0 alla guerra del Vietnam e a un raduno hippy, senza tuttavia rendersi realmente conto di quanto tutto questo fosse straordinario.\n\"Forrest Gump\" \u00e8 stato accolto in modo estremamente positivo sia dalla critica sia dal pubblico, dominando gli Oscar del 1995, portando a casa 6 statuette, sfiorando il record di 14 nomination di \"Eva contro Eva\", \"Titanic\" e \"La La Land\". Il film si trova inoltre al 13\u00ba posto nella classifica dei 250 migliori film di sempre redatta voto per voto dagli utenti di IMDb. Nel 1998 l'American Film Institute l'ha inserito al settantunesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 posizionato al settantaseiesimo posto.\nIl film ebbe anche un notevole impatto sulla cultura popolare. Frasi come \u00abcorri, Forrest, corri\u00bb sono diventate parte del linguaggio comune. Lo stesso Tom Hanks riadatter\u00e0 una frase del suo personaggio nel suo discorso alla cerimonia degli Oscar.\nTrama.\nNel 1981 Forrest Gump, mentre attende un autobus seduto a una fermata di Savannah, racconta la storia della sua vita ad ascoltatori occasionali.\nForrest nasce e cresce nel piccolo paesino di Greenbow, in Alabama, dove vive con la sola madre. Forrest \u00e8 affetto da gravi problemi di postura, che lo costringono a portare dei tutori alle gambe, e soprattutto da uno sviluppo cognitivo lievemente inferiore alla media, per questo la madre lo cresce dicendogli che non dovr\u00e0 mai permettere che gli altri si considerino superiori a lui e che come tali lo trattino. Nonostante l\u2019iscrizione di Forrest alla scuola pubblica venga respinta a causa appunto del suo quoziente intellettivo, la madre, determinata nel dare al figlio le stesse opportunit\u00e0 degli altri bambini, riesce a farlo ammettere al prezzo di concedersi sessualmente al preside. Il primo giorno di scuola Forrest incontra sull'autobus la piccola Jenny, e i due diventano subito amici. Si scopre in seguito che Jenny viene molestata e maltrattata insieme alle sorelle dal padre; Forrest far\u00e0 in modo che l'uomo venga arrestato. Un giorno Forrest scopre le proprie straordinarie doti di corridore mentre cammina con Jenny, che lo incita a fuggire correndo (e rompendo le protesi) dai bulli che lo perseguitano. Qualche anno dopo Forrest, adolescente, viene notato dall'allenatore della squadra di football dell'Universit\u00e0 dell'Alabama, dove viene ammesso per meriti sportivi. Qui le vite di Forrest e Jenny cominciano a separarsi, in quanto lei studia ad un college femminile e frequenta altri ragazzi. Gump prende involontariamente parte all'integrazione razziale nell'Universit\u00e0 dell'Alabama, contro la volont\u00e0 del governatore George Wallace. Terminata l'universit\u00e0, con una laurea ottenuta in buona parte per meriti sportivi, Forrest decide di arruolarsi nell'esercito, rivelandosi da subito un eccellente soldato. Nel campo di addestramento, Forrest diventa amico del caporale Benjamin Buford Blue, detto Bubba, soldato afroamericano anch'esso affetto da un leggero ritardo mentale, che sogna di possedere un peschereccio di gamberi, dato che le sue antenate e sua madre hanno cucinato e cucinano gamberi prestando servizio presso molte ricche famiglie.\nForrest continua a pensare a Jenny, e un giorno scopre che lei \u00e8 stata espulsa dall'universit\u00e0 per aver posato per la rivista Playboy indossando la felpa della sua universit\u00e0. Riesce a trovarla in un night club mentre sta cantando \"Blowin' in the Wind\" nuda, coperta solo da una chitarra; vedendola importunata da alcuni spettatori uomini, la porta via dal palcoscenico. Dopo una discussione, in cui lei gli fa promettere di tornare vivo dalla guerra, i due si separano un'altra volta.\nDopo l'addestramento, Forrest e Bubba vengono mandati in Vietnam, dove conoscono il tenente Dan Taylor, comandante del loro plotone. Forrest non dimentica mai di scrivere a Jenny, che nel frattempo ha iniziato a girovagare per l'America con un gruppo di hippies. Bubba convince Forrest a diventare suo socio e primo ufficiale della sua futura barca, con la quale intende lanciarsi, una volta finita la guerra, nella pesca dei gamberi. Durante una delle consuete marce attraverso la foresta, il plotone cade in un'imboscata ed \u00e8 costretto a ripiegare in quanto in inferiorit\u00e0 numerica. Forrest desidera salvare Bubba, e nel cercarlo trova e salva cinque altri suoi commilitoni, compreso il tenente Dan, ferito gravemente alle gambe. Dopo essere stato colpito da una pallottola alle natiche, Forrest riesce infine a trovare anche Bubba, che per\u00f2 \u00e8 stato ferito gravemente e pochi istanti dopo muore tra le sue braccia.\nRicoverato all'ospedale militare, Gump vi trova anche il tenente Dan, che ha perso entrambe le gambe. L'uomo non \u00e8 felice di essere stato salvato da Forrest e, anzi, lo accusa di aver cambiato il suo destino che, a suo dire, era quello di morire con onore sul campo di battaglia, come da tradizione della sua famiglia. Nell'esercito Forrest impara a giocare a ping pong e, diventato velocemente un ottimo giocatore, viene mandato in Cina come esponente della squadra dell'esercito, per un grande torneo che segner\u00e0 l'inizio della diplomazia del ping pong.\nPer aver salvato i suoi compagni, Forrest viene premiato con la \"Medal of Honor\" dal presidente Lyndon B. Johnson. Nel frattempo a Washington si tiene un convegno pacifista di hippies, al quale Forrest ritrova Jenny. La ragazza racconta a Forrest della sua vita e dei suoi problemi con le droghe. In breve i due si separano nuovamente.\nMentre si trova a Washington, dove era stato nuovamente invitato per i suoi meriti sportivi, Gump provoca involontariamente lo scandalo Watergate e le conseguenti dimissioni del Presidente Richard Nixon. Poco dopo viene congedato, ma prima di fare ritorno a casa incontra il tenente Dan e scopre che si \u00e8 dato all'alcool. Forrest parla al tenente della promessa fatta a Bubba di comprare una nave per la pesca dei gamberi e il tenente, sarcastico, promette a Forrest che se mai diventasse capitano di una barca lui gli avrebbe fatto da primo ufficiale.\nMentre Jenny continua la sua vita sregolata, dandosi anche alla prostituzione, Forrest usa i soldi datigli dai suoi sponsor quando giocava a ping pong per acquistare un peschereccio per gamberi, e viene raggiunto dal tenente Dan che, in cerca di motivazione, tiene fede alla sua promessa e si offre come primo ufficiale. Una notte, mentre sono in mare, sulle coste degli Stati Uniti si abbatte l'uragano Carmen, che distrugge tutte le imbarcazioni dei pescatori tranne quella di Forrest, che, essendo rimasto l'unico in grado di gettare le reti, riesce a pescare gamberi in grande quantit\u00e0 e a venderli ad alto prezzo. In questo periodo il tenente Dan ricomincer\u00e0 a sorridere alla vita, fino a ringraziare Forrest per averlo salvato in Vietnam.\nSaputo che sua madre si \u00e8 ammalata, Forrest si reca da lei e le resta accanto fino a quando lei muore, lasciando la gestione dell'azienda al tenente Dan, il quale ne usa i profitti per acquistare ingenti quote della Apple, rendendo entrambi miliardari. Forrest, tuttavia, sapendo che i soldi non sono importanti per lui, decide di cedere parte di quelle azioni alla famiglia di Bubba, per permettere loro finalmente un po' di serenit\u00e0.\nForrest decide di rimanere a vivere nella casa in cui \u00e8 nato e cresciuto e occupa le giornate tagliando l'erba per i concittadini, quando Jenny si presenta a casa sua. I due trascorrono di nuovo del tempo assieme. Una sera, prima di andare a dormire, Forrest le chiede di sposarlo. Lei rifiuta, considerandosi una minaccia per un uomo puro come lui; l'unico modo che trova per dimostrargli il suo affetto \u00e8 andare a letto con lui, fuggendo per\u00f2 la mattina dopo e restituendogli la medaglia d'onore che Forrest le aveva regalato.\nSvegliatosi e resosi conto della fuga di Jenny, Forrest avverte una forte voglia di correre, quindi si alza ed inizia a correre, partendo da casa sua, e arriva fino alla fine della strada, poi della citt\u00e0, poi dell'Alabama. Corre quindi fino all'oceano Pacifico e poi indietro fino a quello Atlantico, fermandosi solo per mangiare, dormire e andare in bagno. L'avventura di Forrest suscita l'attenzione mediatica. La gente lo prende come esempio e guida, anche se lui ammette di non avere una motivazione particolare per cui correre, se non la voglia di farlo. Dopo pi\u00f9 di tre anni di corsa, Forrest si ferma dicendo semplicemente di essere stanco, e torna a casa. Qui riceve una lettera di Jenny, che lo invita ad andarla a trovare.\nCon questo finisce il lungo flashback, tornando nel 1981 alla fermata dell'autobus. Si capisce che \u00e8 proprio la lettera di Jenny il motivo per cui Forrest \u00e8 seduto su quella panchina: sta aspettando l'autobus che lo porter\u00e0 a casa del suo unico grande amore. Alla fine Forrest non prende il bus, perch\u00e9 una signora con cui ha parlato gli ha detto che il luogo dove deve recarsi \u00e8 poco distante, quindi decide di andarvi a piedi. Arrivato a casa di Jenny scopre che ella \u00e8 diventata madre di un bambino, Forrest Jr., che la donna afferma essere figlio di Forrest. All'inizio Forrest teme che il bambino possa aver ereditato il suo problema mentale, ma Jenny lo tranquillizza dicendogli che si \u00e8 dimostrato fin da subito molto sveglio e intelligente. Jenny chiede a Forrest di sposarla e lui accetta, ma gli rivela anche di essere malata di un virus che i medici non sono ancora riusciti a identificare. Poco tempo dopo il loro matrimonio, alla cui cerimonia partecipa anche il tenente Dan, che ora ha una fidanzata e porta un paio di protesi che gli permettono di camminare di nuovo, Jenny muore. Forrest la fa seppellire alla base di un albero dove si vedevano da bambini e, andandola a trovare, le racconta di aver preso la casa del padre dell'amata e di averla fatta abbattere, per poi riflettere su tutto quello che li ha portati ad essere l\u00ec. Le racconta anche di Forrest Jr., commosso per l'incredibile intelligenza del bambino e per il loro solido rapporto. In quell'occasione lo si vede anche piangere, per la prima volta. Le lascia poi una lettera scritta per lei dal figlio, senza aprirla, e se ne va dicendole che, se lei avr\u00e0 bisogno ancora di lui, non sar\u00e0 mai lontano.\nIl bambino resta quindi con Forrest e, al suo primo giorno di scuola, il padre lo accompagna alla stessa fermata del pullman scolastico da cui lui stesso partiva ogni mattina. Forrest resta seduto su di un ceppo, mentre ai suoi piedi una piuma bianca viene sollevata dal vento, volando via.\nProduzione.\nIl film, che concentra gli spettatori soprattutto sul personaggio di Forrest, presenta un notevole passo avanti nella tecnologia di ripresa e di post produzione, che pu\u00f2 non essere notato a un primo sguardo. Le tecniche CGI hanno permesso che il personaggio di Forrest incontrasse fisicamente personaggi che nel 1994 erano gi\u00e0 defunti, come John Fitzgerald Kennedy e John Lennon, e perfino che stringesse loro la mano. Per questo innovativo uso degli effetti visivi, il film ha vinto il Premio Oscar. In particolare per la realizzazione di queste sequenze sono stati usati filmati di repertorio. L'effetto finale \u00e8 un notevole coinvolgimento dello spettatore, che \u00e8 inconsciamente indotto a pensare che Forrest Gump sia realmente esistito, aumentando cos\u00ec l'illusione scenica che gi\u00e0 normalmente si crea quando si guarda un film.\nTom Hanks non percep\u00ec un vero e proprio compenso, ma decise di chiedere una percentuale sugli incassi, portandosi a casa alla fine 40 milioni di dollari. Una cifra molto alta all'epoca considerando che Hanks, al tempo in cui il film fu girato, non era ancora cos\u00ec famoso e richiesto come attore. Era infatti reduce dalle riprese di \"Philadelphia\" (terminate il 4 febbraio 1993), il film diretto da Jonathan Demme che lo porter\u00e0 a vincere il primo Oscar come miglior attore la sera del 21 marzo 1994. Le riprese di \"Forrest Gump\" iniziarono il 27 agosto 1993 per concludersi il 9 dicembre successivo tra Savannah, Georgia (le scene iniziali della panchina), California, Carolina del Sud, Utah e Arizona.\nNel film sono numerose le frasi pronunciate dal protagonista e divenute celebri. Fra tutte si ricorda: \"\u00abMamma diceva sempre: la vita \u00e8 uguale a una scatola di cioccolatini, non sai mai quello che ti capita\u00bb\" (\u00ab\"Mama always said life was like a box of chocolates. You never know what you're gonna get\"\u00bb), che \u00e8 stata scelta dall'American Film Institute come la numero 40 tra le 100 migliori citazioni cinematografiche di tutti i tempi tratte da film di produzione USA. Il film compare inoltre al 37\u00ba posto della lista, sempre stilata dall'AFI, dei 100 film da applausi.\nRiprese.\nLe riprese del film sono avvenute negli Stati Uniti, con particolare riferimento agli Stati della California, della Georgia, del North Carolina e del South Carolina.\nColonna sonora.\nAlcune delle canzoni che compongono la colonna sonora del film:\nIl compositore Alan Silvestri ha composto \"The Feather Theme\", cio\u00e8 il tema che accompagna i titoli iniziali, in cui si vede la piuma che cade. Inoltre Silvestri ha scritto anche tutti i pezzi musicali strumentali che accompagnano il film. La colonna sonora di \"Forrest Gump\" \u00e8 stata uno degli album pi\u00f9 venduti negli Stati Uniti, arrivando a 12 milioni di copie.\nDistribuzione.\nDate di uscita.\nIl film \u00e8 andato in onda in prima visione su Canale 5 il 3 novembre 1997, totalizzando un ascolto medio di 12.915.000 telespettatori.\nAccoglienza.\nIncassi.\nProdotto con un budget di 55 milioni di dollari, il film debutt\u00f2 al primo posto del botteghino nordamericano con un incasso di oltre 24 milioni nel suo primo weekend. Divenne un successo finanziario, incassando 330.252.182 nei soli Stati Uniti e 347.693.217 all'estero, per un totale di 677.945.399 in tutto il mondo. Fu il maggior successo dell'anno negli Stati Uniti, e il secondo complessivo in tutto il mondo dopo \"Il re leone\".\nCritica.\nIl film fu accolto ottimamente dalla critica. Il sito Rotten Tomatoes riporta che il 71% delle 102 recensioni professionali ha dato un giudizio positivo sul film, con un punteggio medio di 7.2/10. Il consenso critico del sito recita: \"\"Forrest Gump\" potrebbe essere un film eccessivamente sentimentale con un messaggio alquanto problematico, ma la sua dolcezza e il suo fascino sono di solito sufficienti per approssimare profondit\u00e0 e grazia\". Su Metacritic ha invece un punteggio di 82 basato su 20 recensioni.\nRoger Ebert diede al film un giudizio di quattro stelle su quattro, definendolo \"una commedia, credo, o forse un dramma o un sogno\" e \"un atto di equilibrio mozzafiato tra commedia e tristezza, in una storia ricca di grandi risate e verit\u00e0 silenziose\".\nRiconoscimenti.\nNel 2011 \u00e8 stato scelto per essere conservato nel National Film Registry della Biblioteca del Congresso degli Stati Uniti.\nInfluenza culturale.\nNonostante la sua popolarit\u00e0, l'accoglienza riservata al film non fu ovunque positiva. Alcune critiche notano come il successo di Forrest risulti derivare dal fare ci\u00f2 che gli \u00e8 detto da altri, senza che il protagonista abbia una sua iniziativa, in contrasto con il carattere forte e indipendente di Jenny, che tocca pi\u00f9 volte il fondo (Droga, prostituzione). Jenny, che dovrebbe essere dei due quella forte e \"normale\", quella che sta accanto a Forrest e lo aiuta, \u00e8 invece quella che pi\u00f9 di tutti ha bisogno del suo aiuto. Altri, al contrario, colgono nella figura di Forrest un'apertura totale ed entusiastica a tutto ci\u00f2 che avviene intorno a s\u00e9, apertura che \u00e8 continua occasione per operare scelte di vita, sempre portate alle estreme conseguenze. Questo messaggio \"esistenziale\" finisce per caratterizzare l'intero film. Comunque, dopo l'uscita del film, \"Forrest Gump\" divenne un vero e proprio fenomeno di costume, e le frasi \u00ab\"Stupido \u00e8 chi lo stupido fa\"\u00bb e \u00ab\"La vita \u00e8 come una scatola di cioccolatini: non sai mai quello che ti capita\"\u00bb diventarono famosissime.\nNel linguaggio giornalistico in Italia, il nome del protagonista viene delle volte usato per designare personaggi che hanno raggiunto obiettivi rilevanti nella vita senza avere particolari capacit\u00e0 o per puro caso.\nSequel.\nVisto il clamoroso successo del film, nel 2001 i produttori incaricarono Eric Roth di scrivere una sceneggiatura per un possibile secondo capitolo, adattandosi a \"Gump &amp; Co.\", seguito del libro su cui era basato Forrest Gump, entrambi scritti da Winston Groom. Il film proseguirebbe con le avventure di Forrest, negli anni ottanta e '90, compresa la caduta del muro di Berlino, ma nulla \u00e8 andato in porto anche se la Paramount ha recuperato lo script di Roth. Il progetto si aren\u00f2 definitivamente in seguito agli attentati dell'11 settembre 2001, quando Roth, Tom Hanks e Robert Zemeckis convennero di comune accordo che il progetto non fosse pi\u00f9 rilevante."}
{"id": "19609", "revid": "438678", "url": "https://it.wikipedia.org/wiki?curid=19609", "title": "PC DOS", "text": "PC DOS (noto anche come IBM Personal Computer Disk Operating System, IBM Disk Operating System, IBM DOS) precedentemente noto come 86-DOS, \u00e8 stato un sistema operativo che la IBM ha commercializzato dal 1981 al 2000 per personal computer.\nInizialmente fornito da Microsoft, in seguito \u00e8 stato sviluppato congiuntamente a essa dalla stessa IBM fino alla versione 5.0. Contemporaneamente Microsoft ha commercializzato una propria versione parzialmente compatibile e nota come MS-DOS; fino alla versione 5.0 PC DOS e MS-DOS risultarono molto simili ma dalle successive iniziarono a differenziarsi.\nStoria.\nIl PC DOS di IBM \u00e8 stato uno dei tre principali sistemi operativi che ha dominato il mercato dei personal computer dal 1985 al 1995. L'accordo originale del 1981 tra IBM e Microsoft prevedeva che quest'ultima avrebbe fornito il prodotto di base (a quell'epoca un clone abbastanza primitivo del CP/M che era il leader del mercato), e che le due aziende avrebbero continuato a sviluppare i diversi moduli per renderlo un sistema pi\u00f9 potente e affidabile, condividendo i codici risultanti. L'MS-DOS e il PC DOS dovevano essere oggetto di linee commerciali separate con IBM che doveva venderlo esclusivamente per i PC IBM mentre Microsoft nel rimanente mercato.\nPer molti anni l'MS-DOS e il PC DOS rimasero praticamente identici, tanto che molte persone tendevano a confonderli e che un programma scritto per l'uno funzionava sicuramente bene anche sull'altro. I PC IBM venivano comunque venduti con il PC DOS nella tradizionale bustina blu IBM, mentre altre aziende marchiavano differentemente le loro versioni di DOS: la maggior parte semplicemente scrivendo \"MS-DOS su licenza Microsoft\", senza cambiamenti nel software; nel caso dell'MS-DOS rinominato in Compaq DOS furono inclusi dei miglioramenti.\nPrincipali differenze fra PC DOS e MS-DOS.\nLa differenza principale fra i due sistemi del tutto analoghi, IBM PC DOS e MS-DOS, trova le sue radici nella storia, in quanto la Microsoft doveva fornire il sistema operativo all'IBM senza poterlo redistribuire e quindi senza violare le licenze, n\u00e9 poteva, almeno all'inizio, vendere al dettaglio e quindi all'utente finale lo stesso prodotto. L'ottimizzazione per i sistemi IBM prevedeva la fruizione di appositi chip proprietari, il cui contenuto in ROM era protetto da copyright. Da una parte i cloni IBM-compatibili riuscivano ad aggirare le funzioni di tali chip spesso utilizzando sistemi alternativi, e d'altra parte Microsoft cominci\u00f2 a diffondere una nuova versione del suo sistema OEM per i medesimi compatibili, il cui mercato era sempre pi\u00f9 in ascesa. Analogamente quasi tutti i produttori di software avevano pi\u00f9 interesse a sviluppare per l'intero parco di prodotti che comprendeva il ricco mercato dei cloni.\n\u00abL'unica cosa che i fabbricanti dei cosiddetti `compatibili IBM\u00b4 non possono copiare \u00e8 il contenuto di una ROM particolare, che \u00e8 protetta da copyright e che contiene alcune routine base per la gestione dell'input/output. Il PC-DOS si aggancia direttamente a questa ROM, che nei compatibili deve essere diversa, pena l'essere citati in giudizio dall'IBM. Ne consegue che questi computer debbono usare una propria versione del sistema operativo, che si aggancia a una ROM diversa da quella dell'IBM. \u00c8 questa versione del sistema operativo che si chiama propriamente MS-DOS.\u00bb. In generale questo non crea particolari problemi di sorta, ma \u00abfanno eccezione soltanto alcuni programmi particolarmente sofisticati, che scavalcano il sistema operativo per accedere direttamente agli organi hardware di input e output [...]: se trovano una ROM diversa da quella IBM si comportano in maniera imprevedibile o semplicemente inchiodano la macchina. [...]\u00bb (da \u00abIl Programma Invisibile\u00bb, Michele Pacifico).\nAltre differenze di rilievo tra PC DOS e MS-DOS agli inizi riguardavano inoltre l'uso degli editor, che per problemi di licenza furono eliminati e poi riscritti per le versioni Micro-Soft per i cloni dell'IBM PC, nonch\u00e9 alcune routine, l'interprete BASIC (originale BASICA, o BASIC Advanced, e IBM BASIC) sostituiti dapprima con il GW-BASIC; e anche alcune \"feature\" evolute, come quelle contenute nei driver e nelle librerie di gestione dell'indirizzamento per l'uso di eventuale hard disk. I comandi come FORMAT, nella versione IBM implementavano il supporto per i floppy disk maggiorati (\"extended floppy disks sizes\"). In seguito, e progressivamente, dalla versione 3.2 alla 5.0 di MS-DOS, si susseguivano introduzioni di funzioni addizionali nell'una o nell'altra versione DOS, che mancavano nella versione concorrente, di norma supplite da funzioni pi\u00f9 o meno equivalenti dell'altra distribuzione. Per esempio il command processor della versione Micro-Soft (cos\u00ec si chiamava agli albori) includeva dalla versione 3.2 il parametro \"cttydev\" non previsto nel PC DOS, che permetteva di sostituire a piacere l'input o l'output standard di default (cio\u00e8 tastiera e monitor). La caratteristica non era per\u00f2 esclusiva, perch\u00e9 anche su PC DOS era possibile riprogrammare gli input e output con il comando CTTY. Altre differenze potevano presentarsi nei codici e nel comportamento dei caratteri di controllo editing (tasti editing DOS, in \"edlin\", per esempio), sequenze di controllo ANSI escape, etc., che potevano dipendere anche dalla macchina utilizzata (l'Olivetti M24, per esempio, includeva sistemi di set addizionali e codici di controllo anche con il tasto COMMAND e 18/36 tasti di funzione, altri Olivetti utilizzavano in alternativa o in aggiunta il tasto SET). Inizialmente e per svariati anni MS-DOS non contemplava affatto un suo \"fdisk\" come il PC DOS - si dovette aspettare a lungo per averla (fu la versione 3.2 a implementarla), e il comando FORMAT era molto pi\u00f9 limitato, mentre nella versione 5.0 di MS-DOS era possibile, per esempio, formattare i floppy disk da 3\u00bd pollici predisposti a 2.88 MB (anzich\u00e9 720 KB o 1.44 MB).\nVersioni.\nLa tabella sottostante riporta tutte le release del sistema operativo. Per ogni release viene riportato anche il nome del sistema operativo e alcune note. Come si pu\u00f2 vedere infatti il nome del sistema operativo \u00e8 cambiato pi\u00f9 volte. In particolare, dopo la release 5.02, il nome del sistema operativo \u00e8 cambiato a ogni nuova release.\nIBM DOS 5.0.\nNelle versioni di DOS dalla 1 alla 5 le differenze tra l'MS-DOS e il PC DOS sono rimaste trascurabili. Dopo il lancio del DOS 5.0, invece, IBM e Microsoft - fino ad allora i pi\u00f9 stretti degli alleati - si sono evidentemente trovati ampiamente in disaccordo. Il problema principale era relativo al futuro dei sistemi operativi pi\u00f9 avanzati, non pi\u00f9 basati su un'interfaccia a riga di comando - Microsoft intendeva favorire Windows perch\u00e9 pi\u00f9 facilmente commerciabile e perch\u00e9 ne possedeva totalmente i diritti esclusivi, IBM intendeva favorire il pi\u00f9 ambizioso e tecnicamente sofisticato progetto comune IBM/Microsoft chiamato OS/2. Da questo momento in poi MS-DOS e PC-DOS divergono e inoltre, per la prima volta, IBM inizia attivamente a commercializzare PC-DOS verso altri produttori di computer e al grande pubblico.\nIBM PSP (il ramo \"Personal Software Products\") mirava a essere sicuro che il PC DOS rimanesse un salto davanti ai suoi concorrenti nella corsa al numero della versione. Quando fu distribuito l'MS-DOS 6.0, IBM aggiorn\u00f2 velocemente il proprio PC DOS 6.0 al PC DOS 6.1. Poco dopo l'MS-DOS 6.0 incontr\u00f2 problemi, sia nella stabilit\u00e0, sia di natura legale e dovette essere aggiornato diverse volte, divenendo MS-DOS 6.2, 6.21 e 6.22; IBM aggiorn\u00f2 il PC DOS alla versione 6.3, che doveva diventare la pi\u00f9 conosciuta e con un certo successo commerciale. Un numero non indifferente di piccoli produttori di PC scelse il PC DOS proprio in questo periodo, esigenza particolarmente avvertita da coloro che erano stanchi di attendere l'uscita, promesso da diverso tempo, di un aggiornamento per il DR-DOS 6.0 della Digital Research/Novell.\nIBM PC DOS 7 e IBM PC DOS 2000.\nIl passo finale della guerra dei DOS giunse con l'introduzione pi\u00f9 o meno simultanea del PC DOS 7.0 e del Novell DOS 7.0. Microsoft era uscita dai progetti DOS non senza una ragione: la versione di Windows funzionava soltanto sul DOS 7.0, rendendo impraticabile la vendita di un sistema operativo compatibile, problema laddove Windows 95 riusc\u00ec.\nIl PC DOS esiste ancora e viene utilizzato nel mercato delle soluzioni \"embedded\" e in altre nicchie di mercato, \u00e8 stato aggiornato alla versione 7.1. Tale versione \u00e8 compatibile con l'anno 2000 ed \u00e8 anche nota come PC DOS 2000."}
{"id": "19610", "revid": "21880", "url": "https://it.wikipedia.org/wiki?curid=19610", "title": "Crypturellus erythropus colombianus", "text": ""}
{"id": "19611", "revid": "466539", "url": "https://it.wikipedia.org/wiki?curid=19611", "title": "American Beauty", "text": "American Beauty \u00e8 un film del 1999 scritto da Alan Ball e diretto da Sam Mendes, vincitore di numerosi riconoscimenti: cinque Premi Oscar, tre Golden Globe e ben sei Bafta nel 2000.\nLa pellicola narra i turbamenti e le ossessioni generati da una adolescente su un impiegato di mezza et\u00e0, interpretato da Kevin Spacey, specchio del padre di famiglia medio dell'America contemporanea. Il film \u00e8 stato descritto dalla critica cinematografica come una satira sugli obiettivi e sul concetto stesso di bellezza del ceto medio americano; tali analisi riscontrano nel lavoro di Mendes anche un approfondito sviluppo dell'amore romantico e di quello paterno, della sessualit\u00e0, della bellezza, del materialismo, della catarsi dalle proprie preoccupazioni e del riscatto personale.\nUscito nelle sale del Nord America il 15 settembre 1999, \"American Beauty\" venne positivamente accolto sia dalla critica sia dal pubblico; fu il film con le recensioni migliori di tutto il 1999 e incass\u00f2 oltre 350 milioni di dollari nel mondo. Durante la notte degli Oscar del 2000, la pellicola, precedentemente candidata in otto categorie, consegu\u00ec il prestigioso riconoscimento in cinque categorie: miglior film, miglior regia (Sam Mendes), miglior attore protagonista (Kevin Spacey), migliore sceneggiatura originale (Alan Ball) e migliore fotografia (Conrad Hall).\nTrama.\nLester Burnham \u00e8 un uomo di 42 anni in crisi di mezza et\u00e0, depresso, annoiato e arreso alla sua vita divenuta ormai grigia e monotona. Detesta il suo lavoro di scrittore per un periodico, in particolare i suoi superiori, e non sopporta pi\u00f9 la moglie Carolyn, una nevrotica e spregiudicata quanto ambiziosa agente immobiliare, frustrata perch\u00e9 non riesce ad ottenere il successo che invidia nei colleghi pi\u00f9 celebri. La loro figlia sedicenne, Jane, \u00e8 un'adolescente insicura e imbarazzata dai genitori. Carolyn viene presentata nella scena d'apertura mentre coltiva in giardino i fiori che prestano il nome alla pellicola: rose rosse della variet\u00e0 American Beauty.\nI nuovi vicini della famiglia Burnham sono il colonnello pensionato del Corpo dei Marines Frank Fitts, molto autoritario, conformista, conservatore e omofobo, sua moglie Barbara, una donna dall'aria depressa e spenta, e il giovane figlio Ricky che, oppresso dalla ottusa rigidit\u00e0 del severissimo padre, si finge agli occhi di quest'ultimo un bravo studente occupato in piccoli lavoretti, quando in realt\u00e0 si procura i soldi con lo spaccio di marijuana. Il ragazzo \u00e8 un sensibile sognatore, ma anche uno scaltro pusher e, grazie ai lauti guadagni ricavati dalla vendita della droga, pu\u00f2 permettersi ogni tipo di attrezzatura tecnologica all'avanguardia, come la videocamera con cui spende molto tempo e registra ci\u00f2 che pi\u00f9 lo colpisce.\nUna sera i coniugi Burnham vanno ad assistere ad un'esibizione di cheerleading in cui partecipa Jane, tenutasi nell'intervallo di una partita scolastica di pallacanestro. Lungo la strada Lester fa notare alla moglie che probabilmente la figlia non desidera affatto la loro presenza allo spettacolo, ma la moglie \u00e8 convinta del contrario; ne scaturisce un dialogo che, mettendo in luce come a Carolyn non interessi affatto l'attivit\u00e0 di Jane ma solo darle l'impressione di donarle attenzioni (e in generale dare l'impressione di essere una brava madre in una famiglia da spot pubblicitario), contribuisce a smascherare la cortina di falsit\u00e0 e ipocrisia borghese che caratterizza il personaggio. Durante l'esibizione Lester nota una cheerleader amica della figlia, Angela Hayes, e ne rimane folgorato: questo incontro cambier\u00e0 per sempre la sua vita.\nLe vicende dei personaggi cominciano ad intrecciarsi. Lester incontra Ricky ad una festa del mondo del ramo immobiliare a cui la moglie lo costringe a partecipare per questione di immagine e, grazie al ragazzo, ricomincia a fumare marijuana, riprovando sensazioni giovanili. Angela, che sogna di diventare modella e sembra convinta che il suo successo in tale carriera sia imminente, \u00e8 abituata a ricevere continuamente dagli uomini sguardi e apprezzamenti che nutrono il suo ego e placano le sue insicurezze, cosicch\u00e9 quando va a casa di Jane si diverte a provocare Lester. Questi origlia poi dietro la porta della stanza della figlia, sentendo che Angela parla proprio di lui a Jane (per nulla entusiasta del discorso), dicendole che il padre sarebbe pi\u00f9 attraente se si allenasse con costanza. Con lo scopo di infastidire l'amica, Angela arriva a esplicitare interesse sessuale nei confronti dell'uomo. Lester, ormai invaghitosi della giovane, comincia allora a fare attivit\u00e0 fisica, con l'intenzione di sedurre la cheerleader.\nTutte queste nuove sensazioni \"risvegliano\" l'animo del protagonista, che riscopre la propria vitalit\u00e0 e sete di libert\u00e0. Al lavoro reagisce alla manovra di licenziamento che si stava chiudendo cinicamente su di lui e, dopo aver minacciato di rivelare le frodi e le relazioni extraconiugali del direttore editoriale, riesce a ricattare i suoi superiori e a ottenere una liquidazione pari a , abbandonando la posizione con una divertita lettera di disprezzo.\nLiberatosi del lavoro che da anni era causa di infelicit\u00e0 e oppressione, trova impiego presso un piccolo Fast Food e comincia a fare tutto ci\u00f2 che ha sempre sognato e che possa renderlo felice e soddisfatto, come comprare una costosa automobile sportiva degli anni '70 che aveva sempre desiderato. In una scena rimasta iconica, i tre membri della famiglia si radunano a cena e Carolyn incalza nervosamente il marito affinch\u00e9 egli annunci alla figlia il proprio licenziamento; mentre la moglie carica ogni sua parola di astio e sarcasmo, l'uomo non si scompone troppo e racconta i fatti senza giri di parole davanti ad un'interdetta e imbarazzata Jane, mostrando il piglio deciso del nuovo Lester che sta nascendo. Carolyn invece si altera e concentra il discorso su di s\u00e9 sfociando in un pietoso soliloquio; viene interrotta dal marito che, con disinvoltura, scaraventa di colpo un piatto di portata sul muro e, di fronte alle due famigliari atterrite, mette in chiaro che da quel momento non avrebbe pi\u00f9 accettato di essere inesistente ai loro occhi. Questo episodio segna il definitivo cambio di rotta di Lester nel suo rapporto con la moglie. Quest'ultima nel frattempo, sempre vittima della sua insoddisfazione perenne, intraprende una relazione amorosa con il proprio rivale in affari Buddy Kane che, nel suo arrivismo, lei considera un \"modello\" per il successo. La tresca risveglia l'amor proprio e la passione anche in lei. I due passano il tempo a fare sesso e a sparare con la pistola in un poligono di tiro. Un giorno, dopo aver passato la mattinata insieme, gli amanti si recano nel Fast Food dove lavora Lester, facendosi scoprire. Lester reagisce senza scomporsi, dicendo alla moglie di non essere arrabbiato e che desidera vederla felice. L'episodio segna il naufragio del matrimonio del protagonista e determina la fine della storia tra Buddy e Carolyn, che si impone a fatica di sopprimere la disperazione che cova interiormente.\nNel frattempo Jane si accorge che Angela, personificazione della vanit\u00e0 e del narcisismo, si compiace del fatto che Lester sia attratto da lei e comincia a detestare il suo continuo pavoneggiarsi e i suoi sproloqui su tutti i ragazzi con cui dice di andare a letto. Quando poi Jane incontra Ricky e i due vicini di casa cominciano a frequentarsi, Angela la critica aspramente, definendo Ricky un pazzo per via della sua abitudine a filmare gli altri (abitudine che lo aveva portato diverse volte a registrare proprio Jane, che si era accorta della cosa manifestando dapprima rabbia e inquietudine e poi una curiosit\u00e0 venata di appagamento). L'amicizia tra le due ragazze si raffredda quindi sempre di pi\u00f9. Angela \u00e8 infatti segretamente gelosa e possessiva nei confronti di Jane, sua unica amica, perch\u00e9 questa sta incontrando l'amore e si sta allontanando da lei, mentre lei \u00e8 sempre pi\u00f9 terrorizzata dall'idea di rimanere \"una persona qualunque\".\nUn giorno il padre di Ricky si imbatte in un video del figlio che riprende l'allenamento fisico di Lester attraverso una finestra e, vista anche la continua frequentazione tra i due (che si incontrano solo per lo spaccio di droga), comincia a sospettare che tra loro intercorra un rapporto omosessuale. Frank, insospettito, una sera osserva di nascosto il figlio dalla finestra di camera sua, mentre il ragazzo si trova nell'abitazione di Lester. Per una serie di visuali parziali, confonde l'ennesimo spaccio di droga per un atto sessuale. Al ritorno del figlio in casa, lo aggredisce furiosamente accusandolo di essere gay e minacciando di cacciarlo di casa. Ricky allora decide di mentire e ammette falsamente la propria omosessualit\u00e0 allo scopo di troncare finalmente i rapporti con un padre violento e tirannico, ridimensionato alla fine della scena ad un - parole di Ricky - \"patetico vecchio\" in lacrime, e abbandona la casa.\nPoco dopo, Jane e Angela tornano a casa Burnham, con l'intenzione di passare la notte insieme. Entrando, si imbattono in Lester che sta in cucina da solo. Lester \u00e8 ormai un'altra persona e quando Angela insiste con le sue avances reagisce in modo molto sicuro, tanto che la ragazza capisce di non poter pi\u00f9 giocare. Ne segue un litigio fra le due giovani, interrotto dall'arrivo di Ricky che convince Jane a seguirlo a New York per costruire insieme una nuova vita. Angela interviene e critica gli amanti nel tentativo di trattenere l'amica, ma Ricky la zittisce, mettendo a nudo le sue insicurezze. Intanto, sotto una pioggia battente e con le lacrime agli occhi, il colonnello Fitts si presenta di fronte al garage in cui Lester si sta allenando, apparentemente per confrontarsi con lui. Dopo un quieto scambio di battute in cui l'ex militare crolla emotivamente e si appoggia piangendo al vicino, il colonnello prova a baciare Lester manifestando cos\u00ec la propria omosessualit\u00e0 a lungo repressa; il tentativo di approccio viene tuttavia respinto educatamente da Lester.\nQuest'ultimo torna in casa e si imbatte in Angela, reduce da un lungo pianto, che, dopo essersi fatta consolare, si mostra disposta a concedersi. I due si baciano ma durante i primi approcci la ragazza, sempre disinibita e provocante agli occhi dell'uomo, gli confida di essere in realt\u00e0 ancora vergine. Lester allora riflette su ci\u00f2 che sta facendo e frena il proprio desiderio, suscitando sconforto e smarrimento nella giovane. L'uomo la rassicura e i due cominciano a chiacchierare. Lester le chiede come sta Jane e Angela gli risponde che \u00e8 felice e che crede di essersi innamorata. Lester sorride felice per la figlia, dopodich\u00e9 Angela gli pone la domanda inversa, ossia come sta lui: Lester risponde che \u00e8 passato del tempo da quando qualcuno gliel'ha chiesto e che ora sta \"alla grande\". A questo punto Angela va in bagno. Nel frattempo Ricky e Jane sono in camera, abbracciati sul letto, che pianificano il viaggio; Carolyn invece, dopo un momento di riflessione che non riesce a placare il suo turbamento, sta rincasando e sembra leggersi nelle sue intenzioni l'idea di uccidere il marito con la pistola che aveva comprato qualche giorno prima per tirare al poligono. Con l'arma nella borsa, procede lentamente, in preda all'emozione, sotto il temporale, verso la porta rossa della casa.\nLester intanto osserva commosso una foto di famiglia, mentre la sua voce fuori campo comincia a condurre il finale della pellicola; una pistola gli si avvicina alla nuca e un colpo di arma da fuoco lo uccide all'istante, proiettando sulla parete il sangue rosso che contrasta con le piastrelle bianche in un accostamento di colori simbolico che ricorre in tutto il film. Il corpo \u00e8 rinvenuto dalla figlia con il fidanzato; questi osserva affascinato il volto di Lester sereno, con la stessa curiosit\u00e0 con cui veniva rapito da molte situazioni e immagini del mondo in cui lui vedeva una \"bellezza\" che i pi\u00f9 non coglievano. A compiere l'assassinio \u00e8 stato il vicino Frank Fitts, che torna a casa sporco di sangue. Rientra anche Carolyn che, vedendo il corpo del marito, corre in camera, nasconde la borsetta con la pistola e scoppia in lacrime. Il film termina con la voce fuori campo di Lester, che aveva anche aperto l'inizio del film anticipando la propria morte: il protagonista ricorda alcuni episodi significativi della sua vita e, riprendendo un discorso fatto da Ricky a Jane durante il film, conclude considerando come, malgrado la morte, \u00ab\u00e8 difficile restare arrabbiati quando c'\u00e8 tanta bellezza nel mondo\u00bb.\nProduzione.\nSviluppo del progetto e regia.\nNel 1997 Alan Ball decise di entrare nel mondo del cinema dopo diversi anni trascorsi a scrivere sceneggiature per sitcom televisive come \"Grace Under Fire\" e \"Cybill\". Si leg\u00f2 dunque alla United Talent Agency (UTA), dove il suo portavoce Andrew Cannava lo spinse a scrivere una sceneggiatura speculativa. Ball present\u00f2 a Cannava tre differenti progetti: due tradizionali commedie romantiche e \"American Beauty\", pensato senza troppe pretese nei primi anni novanta e, a quei tempi, chiamato \"American Rose\". Sebbene la storia e le tematiche non fossero propriamente commerciali, Cannava opt\u00f2 proprio per \"American Beauty\", la cui realizzazione era fortemente sentita da Alan Ball.\nDurante lo sviluppo della sceneggiatura, Ball cre\u00f2 una nuova sitcom dal titolo \"Oh, Grow Up\" e rivers\u00f2 tutta la frustrazione dovuta alle incessanti richieste della rete televisiva nella scrittura di \"American Beauty\". Lo sceneggiatore non si aspettava di poter vendere il prodotto, reputandolo poco pi\u00f9 importante di un biglietto da visita, ma la storia attir\u00f2 le attenzioni di diverse personalit\u00e0 attive nel campo della produzione cinematografica. Cannava pass\u00f2 il testo ad alcuni produttori, tra cui Dan Jinks e Bruce Cohen, i quali a loro volta lo sottoposero all'attenzione della DreamWorks. Grazie all'aiuto dei dirigenti Glenn Williamson e Boob Cooper e con Steven Spielberg (conosciuto nel parcheggio della Amblin Entertainment) nelle vesti di assistente di studio, Ball venne convinto a sviluppare il suo progetto alla DreamWorks.\nNonostante in un primo tempo la casa di produzione statunitense avesse deciso di non opzionare tale sceneggiatura, nell'aprile 1998 la DreamWorks acquist\u00f2 a titolo definitivo la parte per 250\u00a0000 dollari, superando le offerte di Fox Searchlight Pictures, October Films, Metro-Goldwyn-Mayer e Lakeshore Entertainment. Il budget per la lavorazione del film venne inizialmente fissato tra i 6 e gli 8 milioni di dollari, ma la produzione finale ne richiese circa 15.\nI produttori della pellicola, i sopraccitati Jinks e Cohen, vollero coinvolgere Alan Ball sia nella scelta degli interpreti sia in quella del regista. I tre, per la direzione della pellicola, parlarono con circa venti soggetti interessati, molti dei quali potevano essere considerati delle vere e proprie \u00abprime scelte\u00bb in questo ambito. Lo sceneggiatore non era orientato su nomi altisonanti, pensando che il coinvolgimento di un regista particolarmente noto avrebbe comportato un aumento del budget stabilito e innervosito oltremodo la DreamWorks. La produzione, invece, non trascur\u00f2 registi come Mike Nichols e Robert Zemeckis, da lei contattati ma che comunque declinarono l'offerta.\nNello stesso anno Sam Mendes (poi regista teatrale) riport\u00f2 in auge a New York il musical \"Cabaret\" insieme all'amico e regista Rob Marshall. Fu Beth Swofford della Creative Artists Agency a organizzare il primo incontro tra Mendes e gli uomini dello studio a Los Angeles per discutere circa la sua possibile direzione. Il regista entr\u00f2 in contatto con il copione di \"American Beauty\" a casa di Swofford e subito cap\u00ec che quello era il progetto che aspettava di realizzare dall'inizio della sua carriera; nel 1984 rimase colpito dal modo in cui il film \"Paris, Texas\" di Wim Wenders descriveva la societ\u00e0 statunitense moderna come un paesaggio mitico, e nella sceneggiatura di Ball egli ritrov\u00f2 le stesse affascinanti tematiche. Steven Spielberg elogi\u00f2 Mendes per il lavoro svolto a teatro con \"Oliver!\" e \"Cabaret\", incoraggiandolo ad assumere la regia del nuovo film della DreamWorks.\nL'ultimo passo era trovare l'accordo con i dirigenti della casa di produzione, poich\u00e9 Jinks e Cohen avevano gi\u00e0 appoggiato la candidatura di Mendes; Ball, allo stesso modo, era rimasto impressionato dall'\u00abacuto senso visivo\u00bb del regista teatrale messo in mostra in occasione del musical \"Cabaret\", ed era convinto che le sue scelte non sarebbero state banali. Diceva che a Mendes piaceva guardare sotto la superficie della storia, talento questo che secondo lui si confaceva alla perfezione con le esigenze richieste da \"American Beauty\"; altro fattore determinante fu il suo curriculum vitae, in cui figuravano diverse partecipazioni da drammaturgo nelle produzioni teatrali. Mendes incontr\u00f2 prima Chris Cooper, Walter Parkes e Laurie MacDonald, poi Cooper da solo e infine entr\u00f2 in studio.\nLa somma pattuita per il contratto con il regista fu di 150\u00a0000 dollari, cifra minima consentita dalle leggi della Directors Guild of America, ma successivamente Mendes afferm\u00f2 che tra imposte e commissioni del suo agente ne guadagn\u00f2 appena 38\u00a0000. Nel giugno 1998 la DreamWorks conferm\u00f2 di averlo assunto alla direzione del film. Il regista vision\u00f2 alcune pellicole per migliorare la sua abilit\u00e0 nel \u00absuscitare un accresciuto senso dello stile\u00bb: \"Re per una notte\", \"All That Jazz - Lo spettacolo continua\" e \"Rosemary's Baby - Nastro rosso a New York\".\nSteven Spielberg, presente un paio di volte sul set, sugger\u00ec a Mendes di non scoraggiarsi per i costi se avesse avuto una \u00abgrande idea\u00bb verso la fine di una lunga giornata di lavoro. Inserimenti arbitrari che lo stesso direttore della pellicola dichiar\u00f2 di non aver omesso: \u00abAccadde tre o quattro volte, e le aggiunsi tutte [le sue trovate]\u00bb. Nonostante il sostegno di Spielberg e sebbene lo studio non interferisse in maniera determinante per quanto concerne i contenuti, Mendes e la DreamWorks dibatterono diffusamente sul programma e sulle spese.\nSceneggiatura.\nBall nella stesura della sceneggiatura venne in parte influenzato da due episodi verificatisi nei primi anni novanta. Intorno al 1991/1992 vide un sacchetto di plastica trasportato dal vento fuori dal World Trade Center e in lui ci\u00f2 provoco un'\u00abinattesa risposta emozionale\u00bb, tanto da osservarlo per circa dieci minuti. Nel film, sar\u00e0 il personaggio di Ricky a rievocare questo episodio, mostrando a Jane un video da lui registrato in cui si vede proprio un sacchetto di plastica bianco che volteggia sulle foglie cadute davanti ad un muro di mattoni rosso, mentre Ricky fuori campo spiega a Jane un suo pensiero sulla \"bellezza\" in un discorso che lo vede quasi commuoversi e rendersi vulnerabile alla ragazza: in questo punto della trama i due si avvicinano sentimentalmente. Nel 1992, invece, lo sceneggiatore si interess\u00f2 al caso mediatico sollevato da Amy Fisher e not\u00f2 come un fumetto riguardante tale scandalo fosse divenuto in breve tempo assai commerciale.\nDisse che \u00absentiva sotto questo fatto una nuova storia, che era pi\u00f9 affascinante e pi\u00f9 tragica\u00bb rispetto alla notizia giunta al pubblico, tentando per questa ragione di ricavarne un dramma. Scritte le prime 40 pagine, Ball si rese conto che l'idea sarebbe stata maggiormente adatta per un film e, dunque, si ferm\u00f2. I temi visivi presenti non erano infatti adatti alla rappresentazione sul palcoscenico, cos\u00ec come la storia \u00abintensamente personale\u00bb di ogni personaggio. In questa prima versione comparivano gi\u00e0 tutti i personaggi, sebbene Carolyn ricoprisse un ruolo minore; la coppia omosessuale, i due Jim, invece, avevano pi\u00f9 spazio nella narrazione.\nLe vicende di Lester si ispirarono direttamente ad aspetti della vita di Ball, il quale similmente al protagonista del film, superata la soglia dei 30 anni, si trov\u00f2 a dover mettere da parte le proprie passioni e ad accettare lavori non sempre appaganti. Il colonnello Frank Fitts nacque dai ricordi di infanzia di Ball, che sospettava che il padre fosse omosessuale; allo stesso modo il personaggio portato in scena era secondo lui un uomo che \u00abha rinunciato alla possibilit\u00e0 di essere se stesso\u00bb. Il frequente alternarsi tra la commedia e il dramma non fu qualcosa di intenzionale, bens\u00ec derivava inconsciamente dal punto di vista sulla vita dell'autore. Egli disse che tale accostamento favor\u00ec un contrasto pi\u00f9 netto, che dava a ogni particolare caratteristica un impatto maggiore.\nNel testo inviato ai potenziali attori e registi Lester e Angela avevano un rapporto sessuale, ma al momento delle riprese Ball dovette completamente rivedere la scena. Lo scrittore si era precedentemente mostrato assai restio a modificarla, ritenendo tale cambiamento qualcosa di troppo puritano. Fu l'allora presidente della DreamWorks Walter Parkes a convincere Ball, ricordandogli come anche nella mitologia greca l'eroe \u00abviveva un momento di epifania prima che si verificasse la tragedia\u00bb. Jinks e Cohen chiesero a Ball di non stravolgere niente nel copione, dacch\u00e9 sarebbe stato inopportuno farlo prima ancora di aver assunto il regista. Le prime bozze prevedevano un flashback riguardante i trascorsi tra i Marines di Frank Fitts, una sequenza che avrebbe chiarito inequivocabilmente il suo orientamento omosessuale. Il colonnello, dopo la morte in battaglia del soldato di cui si era innamorato, avrebbe interpretato la disgrazia come punizione per le sue preferenze sessuali; tale scena, tuttavia, non si sarebbe adattata alla narrazione (sarebbe stata l'unica prolessi riguardante un personaggio) e inoltre avrebbe privato il film di un fattore sorpresa interessante. Nella stesura finale tutto ci\u00f2 rimase solo sottinteso.\nBall venne coinvolto completamente nella produzione della pellicola nonostante si fosse precedentemente accordato per collaborare a uno show televisivo. Liberatosi per un anno da tale impegno a seguito di un colloquio con i registi della trasmissione, egli pot\u00e9 presenziare alle riprese per riadattare il copione e aiutare gli interpreti nella comprensione dello stesso. Le scene finali originarie, nelle quali Ricky e Jane, sotto l'accusa del colonnello Fitts, erano ricercati per l'assassinio di Lester, vennero tagliate solo in post produzione. Ball defin\u00ec queste sequenze inutili, oltrech\u00e9 frutto di \u00abrabbia e cinismo\u00bb provati al momento della scrittura. Lo sceneggiatore e il regista corressero lo \"script\" due volte prima di inviarlo agli attori, e altre due prima della rilettura conclusiva.\nUn altro passo presente nella sceneggiatura iniziale fu quello che vedeva Ricky e Jane discutere sulla bellezza e sulla morte nell'automobile di Angela; in un primo momento si era pensato a una \u00abgrande scena ambientata in una superstrada\u00bb in cui tre testimoni di un incidente stradale conversavano sugli stessi temi avendo visto a terra un corpo senza vita. Il cambio in questione fu una decisione pratica, in quanto la produzione era in ritardo coi tempi (solo mezza giornata era disponibile per girare ci\u00f2, non due giorni) e aveva bisogno di ridurre i costi. Ball acconsent\u00ec, a patto che la scena mantenesse i pensieri di Ricky sulla morte di una donna senza tetto: \u00abQuando vedi qualcosa del genere \u00e8 come se Dio ti stesse osservando, solo per un secondo. E se stai attento puoi guardare indietro\u00bb, avrebbe affermato Ricky.\n\u00abE che cosa vedi?\u00bb avrebbe domandato Jane; \u00abLa bellezza\u00bb, risposta del ragazzo. Lo sceneggiatore divenne furioso quando seppe che l'intenzione era quella di omettere questa parte. Per lui era \u00abuna delle scene pi\u00f9 importanti della pellicola\u00bb, il cuore e l'anima di essa. Per rimpiazzare invece la sequenza della superstrada, venne pensato un punto di svolta, l'episodio in cui Jane sceglie di tornare a casa da scuola con Ricky e non con Angela. Alla fine delle riprese la sceneggiatura era passata attraverso dieci differenti bozze.\nCast e personaggi.\nMentre Mendes aveva in mente dall'inizio di dare le parti dei protagonisti a Kevin Spacey e Annette Bening, i dirigenti della DreamWorks erano poco entusiasti di tali scelte. Lo studio suggeriva diverse alternative, tra le quali Bruce Willis, Kevin Costner o John Travolta per il ruolo di Lester, Helen Hunt o Holly Hunter per interpretare Carolyn. Il regista non voleva un grande nome che \u00abavrebbe fatto aumentare il peso della pellicola\u00bb; Spacey era la scelta giusta per quanto dimostrato in \"Americani\", \"I soliti sospetti\" e \"Seven\". L'attore, sorpreso, dichiar\u00f2: \u00abGeneralmente interpreto personaggi molto furbi, manipolativi e intelligenti. Di solito io mi muovo nell'oscurit\u00e0, in una sorta di acque pericolose. Qui invece si tratta di un uomo che vive un passo alla volta, agendo d'istinto. \u00c8 questa in realt\u00e0 una parte molto pi\u00f9 vicina a me, per il mio modo di essere, rispetto alle altre\u00bb. Mendes, pur senza il consenso dello studio, offr\u00ec il ruolo di Carolyn alla Bening che, comunque, insieme a Spacey, entr\u00f2 in trattativa con la DreamWorks a partire dal settembre 1998.\nL'attore protagonista si ispir\u00f2 nel suo portamento alle movenze \u00abgrossolane e goffe\u00bb (lett. \"schlubby\") di Walter Matthau. Nel film il fisico di Lester passa da flaccido a tonico, come risultato di un duro allenamento di Spacey proprio durante le riprese; ma a causa delle riprese, non avvenute in ordine cronologico, egli dovette spesso modificare la propria postura per rendere visibile o meno il cambiamento. Prima di girare, Mendes e Spacey analizzarono la performance di Jack Lemmon ne \"L'appartamento\" (1960), giacch\u00e9 il regista voleva che il suo interprete di punta emulasse \u00abil modo in cui [Lemmon] si muoveva, il modo in cui osservava, il modo in cui stava in ufficio e il modo in cui si comportava da uomo comune pur essendo gi\u00e0 un uomo speciale\u00bb. Mendes volle rappresentare attraverso l'espediente narrativo del doppio monologo iniziale e finale la solitudine del protagonista e del film stesso.\nAnnette Bening per entrare totalmente nel personaggio e per arricchire il suo repertorio ha ricordato delle donne conosciute in giovent\u00f9: \u00abSono stata abituata a fare la babysitter costantemente. Vai in chiesa e osservi come le persone si presentano all'esterno, poi quando ti trovi nella loro casa guardi il loro comportamento e noti le differenze\u00bb. Il parrucchiere collabor\u00f2 con l'attrice per creare su di lei un'acconciatura \"presidenziale\", mentre Mendes e lo scenografo consultarono cataloghi di vendite per corrispondenza per meglio stabilire l'ambiente di Carolyn come \u00abimmacolata villa suburbana\u00bb. Un aiuto ulteriore per l'interpretazione della Bening fu la musica, secondo il regista esattamente quella che a Carolyn sarebbe piaciuta; in particolare, assecond\u00f2 l'attrice nella scelta della canzone \"Don't Rain on My Parade\" (versione di Bobby Darin), cantata da Carolyn nella scena in auto.\nSam Mendes sostenne l'improvvisazione da parte suoi attori. Ne \u00e8 un esempio la scena della masturbazione di Lester nel letto accanto alla moglie, in cui il regista stimol\u00f2 l'inventiva di Kevin Spacey nell'uso di eufemismi durante la discussione. \u00abHo voluto ci\u00f2 non solo perch\u00e9 era divertente, ma anche perch\u00e9 non volevo che sembrasse tutto gi\u00e0 preparato. L'intenzione era quella di dare l'impressione che tali parole uscissero dalla sua bocca di getto, senza pensarci su. [Spacey] \u00e8 cos\u00ec controllato, io invece volevo che lui \"sfondasse\" (lett. \"break through\")\u00bb. L'interprete principale si impegn\u00f2, sino a tirar fuori 35 espressioni particolari, ma la Bening non riusc\u00ec a mantenere una faccia seria durante la recitazione, e la scena dovette essere girata una decina di volte.\nPer quanto concerne i personaggi di Jane, Ricky e Angela, la produzione diede carta bianca a Mendes. Dal novembre 1998 le parti furono assegnate rispettivamente a Thora Birch (nonostante all'epoca fosse ancora minorenne e la parte prevedesse una scena di nudo), Wes Bentley, che batt\u00e9 la concorrenza di quotati attori sotto i 25 anni di et\u00e0, e Mena Suvari. A Bentley, la cui esperienza venne successivamente raccontata nel 2009 dal documentario \"My Big Break\", venne fornita da Mendes una videocamera per allenarsi a filmare ci\u00f2 che Ricky avrebbe voluto.\nPeter Gallagher (Buddy Kane) e Allison Janney (Barbara Fitts) entrarono nel cast dopo l'inizio delle riprese avvenuto nel dicembre 1998. L'attrice vision\u00f2 un libro di dipinti di Edvard Munch; Mendes le disse: \u00abIl tuo personaggio \u00e8 l\u00ec da qualche parte\u00bb. Il regista tagli\u00f2 gran parte dei dialoghi di Barbara, incluse le conversazioni con il marito, poich\u00e9 reputava che quanto ci fosse da dire sulla coppia \u2013 la loro umanit\u00e0 e vulnerabilit\u00e0 \u2013 fosse gi\u00e0 ben espresso attraverso i loro condivisi momenti di silenzio. Chris Cooper \u00e8 il colonnello Fitts, Scott Bakula \u00e8 Jim Olmeyer e Sam Robards \u00e8 Jim Berkley. I due Jim ritraevano per Mendes la classica felice e noiosa coppia da film. L'ispirazione giunse a Ball dopo aver visto una \u00abblanda, seccante, coppia eterosessuale\u00bb, i cui abiti erano stati minuziosamente abbinati: \u00abNon posso aspettare il momento in cui una coppia gay si mostri tanto noiosa\u00bb.\nMendes conosceva una coppia omosessuale con lo stesso nome di battesimo, ed \u00e8 da ci\u00f2 che deriva la particolarit\u00e0 che i due personaggi hanno in comune. Il regista volle fortemente due settimane di prove per l'intero cast, sebbene ogni sessione non fosse tanto regolare quanto quelle a cui era abituato in teatro; in questa circostanza, talvolta, gli attori potevano essere assenti. Non mancarono diverse improvvisazioni e proposte degli interpreti, inserite nel copione in un secondo tempo. Spacey e la Bening lavorarono molto anche sull'aspetto romantico dell'amore perduto tra Lester e Carolyn, come si evince dalla scena in cui il marito seduce la moglie dopo una discussione polemica sull'acquisto della nuova automobile sportiva.\nRiprese, luoghi e scenografia.\nLe operazioni di ripresa principali durarono all'incirca 50 giorni, dal 14 dicembre 1998 al febbraio 1999. Il film venne girato a Burbank (California) nel backlot di propriet\u00e0 della Warner Bros., ad Hancock Park e a Brentwood (Los Angeles), mentre le riprese aeree iniziali e conclusive vennero effettuate a Sacramento. Come ambientazione per le scene a scuola venne scelta la South High Scool, a Torrance, i cui studenti, peraltro, recitarono da comparse nel pubblico durante la partita di pallacanestro.\nLa scenografa Naomi Shohan paragon\u00f2 la zona della casa dei Burnham a una citt\u00e0 dell'Illinois, Evanston, precisando: \u00abNon sto parlando del posto, ma dell'archetipo. Il contesto si poteva trovare pi\u00f9 o meno ovunque negli Stati Uniti \u2013 dei sobborghi ambiziosi\u00bb, ma l'obiettivo era quello di creare un ambiente che rappresentasse al meglio i personaggi del film, archetipi essi stessi.\n\u00abSono tutti molto forzati, e le loro vite costruite\u00bb, aggiunse la Shohan. I Burnham sono stati pensati come opposto dei Fitts, laddove i primi posseggono ideali puri ma al tempo stesso sgraziati e carenti in materia di \u00abequilibrio interiore\u00bb, con Carolyn che fa di tutto pur di dare l'impressione della \u00abperfetta famiglia americana\u00bb; la casa dei secondi, contrariamente, \u00e8 raffigurata in una \u00abesagerata oscurit\u00e0 e simmetria\u00bb.\nPer il collocamento delle ville dei Burnham e dei Fitts, la produzione scelse due propriet\u00e0 adiacenti nel backlot della Warner denominato \"Blondie Street\". Gli operatori ricostruirono ambedue le case e crearono all'interno di esse stanze fittizie, che stabilirono a loro volta le linee del campo visivo tra le finestre delle camere da letto di Jane e Ricky, e tra quest'ultima e il garage di Lester.\nParticolare attenzione richiese il posizionamento degli infissi nel garage dei Burnham, giacch\u00e9 bisognava rendere credibile la scena in cui il colonnello Fitts, guardando dalla finestra della camera da letto del figlio, intende erroneamente che Lester stia pagando Ricky per ottenere una fellatio. Gli interni della casa dei Burnham vennero filmati in un'abitazione a Los Angeles, vicino all'Interstate 405 e al Sunset Boulevard, mentre per quelli della villa dei Fitts si opt\u00f2 per una casa nel quartiere di Hancock Park. La stanza di Ricky fu progettata in modo tale da far trasparire al pubblico la sua personalit\u00e0 \u00abmonacale\u00bb, ma al tempo stesso il suo lato voyeuristico attraverso le attrezzature ad alta tecnologia. \u00c8 in questo senso che la produzione limit\u00f2 in tale circostanza l'uso del rosso, in quanto si trattava di un segno di riconoscimento importante per altre situazioni. Nella casa dei Burnham prevale un blu \"tranquillo\", dai Fitts, invece, si mantiene una \u00abdepressa tavolozza militare\u00bb.\nLo stile visivo dominante di Sam Mendes venne elaborato e messo in scena, con un design minimalista che forn\u00ec una \u00abscarsa, quasi surreale sensazione \u2013 un luminoso, frizzante, spigoloso quadro alla maniera di Ren\u00e9 Magritte in un sobborgo americano\u00bb; il regista chiese ai costumisti di scaricare tale \"cornice\". Per questo motivo rese la sequenza in cui Lester sogna Angela \u00abmaggiormente fluida e graziosa\u00bb, riducendo al minimo l'impiego di telecamere a mano che non avrebbero manifestato la tensione percepibile con inquadrature stabili. Ci\u00f2 si nota, ad esempio, nel momento in cui il regista ci mostra la prima cena dei Burnham con un'inquadratura che lentamente si fa sempre pi\u00f9 stretta e mantenendo sempre la distanza necessaria tra i personaggi, una peculiarit\u00e0, quest'ultima, caratteristica per chi, come lui, ha lavorato in teatro. Mendes volle mantenere vivo il pathos, chiudendo la scena solo quando Jane avrebbe lasciato la tavola.\nPer la sequenza in cui Frank Fitts pesta il figlio fu adoperata una camera a mano, in quanto, su indicazione del regista, essa avrebbe dotato il filmato di un'\u00abenergia cinetica, distante dall'equilibrio\u00bb. Il medesimo tipo di macchina gir\u00f2 gli estratti dei video di Ricky, per i quali Mendes ottenne una qualit\u00e0 visiva caratteristica. In particolare, il video del sacchetto di plastica richiese l'uso di macchine del vento; tale scena fu girata in quattro riprese, delle quali due, della seconda unit\u00e0, non soddisfecero appieno il regista, che dovette quindi prendere in mano la camera e girare da s\u00e9. Nel suo primo tentativo di miglioramento sentiva che mancava grazia, ma nell'ultimo scelse come sfondo un muro di mattoni e aggiunse delle foglie per terra. A questo punto Mendes constat\u00f2 come l'ambiente circostante avesse dato uno spessore alle linee del sacchetto di plastica.\nIl regista evit\u00f2 i primi piani, che reput\u00f2 tecnica ampiamente abusata, e, come consigli\u00f2 Steven Spielberg, immagin\u00f2 uno spettatore nell'estremit\u00e0 inferiore del monitor della macchina da presa, per tenere a mente che le riprese sarebbero state destinate ad uno schermo da 40 piedi (10 metri). Mendes era talmente insoddisfatto dopo i primi tre giorni di lavoro che si procur\u00f2 dalla DreamWorks un permesso per girare nuovamente: \u00abIniziai con una scena sbagliata, effettivamente, una scena comica, e anche gli attori recitarono in maniera troppo appariscente. Fu mal girata, colpa mia, mal composta, colpa mia, i costumi erano pessimi, colpa mia; eppure tutti stavano facendo ci\u00f2 che chiedevo. Fu tutta colpa mia\u00bb.\nConsapevole di essere praticamente un novizio nel mondo del cinema, Mendes si avvalse della presenza di Conrad L. Hall: \u00abPresto presi una decisione molto consapevole. Se non capivo tecnicamente qualcosa, per dire, chiedevo a lui ulteriori spiegazioni in merito, senza alcun imbarazzo\u00bb. Per alcuni effetti i tecnici si servirono della computer-generated imagery, come nel caso della \"cascata\" di petali di rosa su Mena Suvari, creata per la maggior parte in fase di post produzione. Nella stessa sequenza, tuttavia, furono usati anche petali reali, sostenuti da fili rimossi digitalmente in postproduzione. Sempre grazie alla tecnologia venne aggiunto nella panoramica dall'alto il vapore, che dietro alla vasca di Angela era stato prodotto realmente.\nFotografia.\nConrad Hall non era la prima scelta per quanto concerne il ruolo di direttore della fotografia; Mendes lo riteneva \u00abtroppo vecchio e con troppa esperienza\u00bb per accettare il lavoro, oltre a essere stato informato che lavorare assieme a lui sarebbe stato molto difficile. Il regista prov\u00f2 a contattare Frederick Elmes, il quale tuttavia declin\u00f2 l'offerta per via della sceneggiatura. In tale circostanza, Tom Cruise, presente sul set di \"The Blue Room\", film diretto da Mendes e che vedeva protagonista l'allora moglie di Cruise, Nicole Kidman, sugger\u00ec a Mendes di ricorrere a Hall, conosciuto nelle vesti di produttore esecutivo ai tempi di \"Without Limits\". Alla pre-produzione Conrad Hall collabor\u00f2 per un mese, in cui elabor\u00f2 dalla lettura del testo una possibile illuminazione da dare al film, affinata passo dopo passo prima dell'incontro con il regista. Il direttore della fotografia si preoccup\u00f2 in primo luogo dei personaggi, che secondo lui il pubblico non avrebbe gradito. Durante le prove del cast, egli prov\u00f2 a identificarsi con gli attori, al fine di ricavare nuove idee per l'approccio alle immagini e alla grafica.\nHall era intenzionato a lavorare su una linea pacifica che evocasse il classicismo, per fare da contraltare ai turbolenti eventi della storia e permettere al pubblico di comprenderli al meglio. Mendes e Hall avrebbero dovuto discutere sull'atmosfera da costruire nelle scene, ma infine fu permesso al direttore della fotografia di illuminare il set nella maniera che reputava necessaria. Nella maggior parte dei casi veniva data l'illuminazione al soggetto \u00abintroducendo\u00bb i bianchi e i neri, prima di aggiungere una luce di riempimento che si riflettesse su particolari pannelli scanalati o su carta bianca posizionata sul soffitto. Tale procedimento forn\u00ec a Hall un pi\u00f9 ampio controllo sulle ombre, con luci di riempimento non invadenti e zone oscure immuni da fuoriuscite.\n\"American Beauty\" venne girato con un \"aspect ratio\" di 2,35:1 in formato \"Super 35\", grazie a una Kodak Vision 500T 5279 da 35 millimetri.\nIl \"Super 35\" fu una scelta dettata soprattutto dalla possibilit\u00e0 di avere un campo pi\u00f9 vasto, capace di evidenziare anche gli angoli della vasca piena di rose nella ripresa dall'alto, a creare una sorta di cornice attorno ad Angela. Venne mantenuto per tutta la durata del film il medesimo rapporto focale (T1.9). Dando la sua preferenza a inquadrature larghe, Hall opt\u00f2 per attrezzature ad alta velocit\u00e0, per permettere dei pi\u00f9 delicati effetti di illuminazione. Oltre alla Kodak Vision 500T 5274 e alla EXR 5248, utilizzate per gli effetti della luce del giorno, si serv\u00ec anche di camere Panavision Platinum, dotate di obiettivo a lunghezza focale fissa e zoom. Hall incontr\u00f2 difficolt\u00e0 con l'apparecchiatura Kodak, che forniva secondo lui un troppo accentuato contrasto, e chiese alla multinazionale un lotto di camere tipo 5279 con un 5% di contrasto in meno. Il direttore della fotografia us\u00f2 un filtro Tiffen Black ProMist da 1/8 di pollici in quasi ogni sequenza, una scelta che, a posteriori, probabilmente non avrebbe fatto; i vari passaggi ottici da operare di volta in volta richiesero infatti di ingrandire il \"Super 35\" per l'edizione anamorfica da destinare al pubblico, portando la qualit\u00e0 video a un sottile degrado. La diffusione attraverso tale filtro non fu perci\u00f2 necessaria.\nHall, la prima volta che vide il film in sala, sostenne che l'immagine era leggermente confusa e che se non avesse usato il Tiffen Black ProMist si sarebbe ottenuto un risultato pi\u00f9 vicino ai progetti originari. Hall fu molto influente nella scelta di inserire la pioggia in tutta la sequenza finale. Durante l'incontro e poi il bacio tra Lester e Angela cre\u00f2 l'effetto della precipitazione, visibile attraverso la finestra che d\u00e0 sul giardino. Per accentuare tale suggestione mise del materiale specifico sui vetri affinch\u00e9 le gocce d'acqua scorressero pi\u00f9 lentamente, e illumin\u00f2 la coppia dall'esterno con una luce quasi non realistica per una situazione notturna, ma comunque funzionale al contrasto. Quando i due si spostarono sul divano, egli cerc\u00f2 di far persistere l'idea della pioggia nell'inquadratura, proiettando l'immagine di essa sul soffitto al di sopra di Lester grazie all'illuminazione dalla finestra. In altre circostanze ancora si aiut\u00f2 con dispositivi appositi per la riproduzione del suono del temporale.\nMontaggio.\nChristopher Greenbury, montatore di \"American Beauty\" assieme a Tariq Anwar, dovette abbandonare il lavoro durante la post produzione a causa di un conflitto di programmazione con \"Io, me &amp; Irene\". La pellicola, quindi, fu montata in parte da Mendes stesso con l'aiuto di un operatore del montaggio in circa dieci giorni. Con questa fase il regista realizz\u00f2 la profonda differenza che intercorreva tra il prodotto finale e l'idea iniziale; egli pensava ad un film \u00abpi\u00f9 stravagante, poliedrico\u00bb, rispetto a quanto ottenuto. D'altro canto, venne trascinato dall'emozione e dall'oscurit\u00e0, iniziando in questo senso ad introdurre i motivi musicali e ad operare una cernita delle riprese. Dalla sua versione originale Mendes tagli\u00f2 press'a poco 30 minuti, in cui rientrava una scena di apertura con Lester che in un sogno immaginava di volare sopra la citt\u00e0.\nDopo aver trascorso due giorni a filmare Spacey su uno sfondo blu, Mendes si rese conto che la sequenza sarebbe stata troppo bizzarra, \u00abcome in un film dei fratelli Coen\u00bb, e quindi inadatta per le situazioni che stava cercando di allestire. Nel montaggio finale la scena iniziale venne ricavata dal passaggio, a circa met\u00e0 del film, in cui Jane e Ricky ventilano la possibilit\u00e0 di assassinare Lester; una scena, questa, che avrebbe chiarito la futura innocenza dei due giovani, sia per l'impostazione, sia, soprattutto, per il tono con cui Jane compie la richiesta. Tuttavia l'estratto, collocato all'inizio del film, fu utilizzato da Mendes per creare una certa ambiguit\u00e0 sul comportamento di Ricky, grazie anche all'aiuto delle musiche.\nLa vista aerea successiva del quartiere era stata pensata originariamente per situare la scena dell'irreale volo di Lester. Furono proprio i primi dieci minuti di film ad impegnare maggiormente il regista per il montaggio. Tra le varie versioni della scena d'apertura ne venne scartata nelle ultime settimane una sin troppo \"esplicita\" per Mendes, in cui i due ragazzi sarebbero stati dichiarati colpevoli dal punto di vista giuridico dell'omicidio di Lester; troppo fascino misterioso avrebbe perso il film, e troppo distante dal tema dominante della redenzione sarebbe stato un inserimento simile.\nSecondo Sam Mendes, il processo avrebbe trasformato la pellicola \u00abin qualcosa di simile a un episodio di \"NYPD - New York Police Department\"\u00bb, quando, contrariamente, l'intento era quello di creare nell'inizio/finale \u00abuna miscela poetica di sogno e memoria, con una risoluzione narrativa\u00bb. Alan Ball prese visione di tali sequenze in un montaggio che le riduceva notevolmente, ed erano talmente brevi per lui che era come se \u00abnon fossero state registrate realmente\u00bb. Pur in accordo con Mendes, lo sceneggiatore si mostr\u00f2 entusiasta nel momento in cui il regista le tagli\u00f2. Ball sostenne che senza di esse il prodotto avrebbe acquistato pi\u00f9 ottimismo e si sarebbe evoluto in qualcosa che \u00abin tutte le sue oscurit\u00e0 avrebbe avuto un cuore assai romantico\u00bb.\nColonna sonora.\nLa colonna sonora di Thomas Newman (\"American Beauty: Original Motion Picture Score\") fu registrata a Santa Monica, in California, e distribuita a partire dall'11 gennaio 2000. Gli strumenti utilizzati per comporla furono principalmente a percussione \u2013 tra cui tabla, bonghi, piatti, pianoforti, xilofoni e marimbe, ma anche chitarre, flauti e strumenti tipici della cosiddetta \"world music\" \u2013 in modo tale da creare l'atmosfera adatta e da scandire il ritmo su indicazione di Sam Mendes. Newman \u00abantepose il battito, il ritmo e i coloriti alla melodia\u00bb, creando un'opera pi\u00f9 minimalista delle sue precedenti.\nEgli costru\u00ec ogni battuta intorno ad un \u00abpiccolo, infinito, ripetersi di frasi\u00bb, tanto che spesso l'unica variazione si mostrava attraverso un \u00abassottigliamento della struttura principale per otto battute\u00bb. Il compositore sfrutt\u00f2 anche la musica elettronica, e nelle tracce \u00abpi\u00f9 stravaganti\u00bb si serv\u00ec di particolari metodi, come percuotere il metallo mentre un dito mischiava delle tazze o come utilizzare un mandolino non accordato. Newman era convinto che tali musiche servissero a far scorrere il film senza intaccare l'\u00abambiguit\u00e0 morale\u00bb della sceneggiatura: \u00abCi fu un'operazione di equilibrio molto delicata, in relazione alla quale la musica gioc\u00f2 un ruolo fondamentale nel preservarlo [l'equilibrio]\u00bb.\nSecondo \"Filmmaker\" il lavoro, che \u00abha legittimato le aspirazioni trascendentaliste della pellicola\u00bb, \u00e8 una delle migliori creazioni di Newman. Nel 2006 la stessa rivista statunitense l'ha inserita nelle 20 migliori colonne sonore essenziali che sono state in grado parlare ai \u00abcomplessi e innovativi rapporti tra musica e narrazione\u00bb. Prodotta dal supervisore delle musiche del film, Chris Douridas, una compilation della colonna sonora in versione ridotta usc\u00ec il 5 ottobre 1999. Oltre a due tracce presenti anche nella colonna sonora originale di Newman, contiene brani di artisti vari, ad esempio The Who, Bill Withers, Betty Carter, Peggy Lee.\nPromozione e distribuzione.\nCampagna pubblicitaria.\nLa DreamWorks strinse un accordo con Amazon.com per creare il sito web ufficiale, la prima volta che la compagnia statunitense realizz\u00f2 una sezione speciale dedicata ad un lungometraggio. La pagina contiene una galleria di immagini, la filmografia del cast e degli operatori, e un'intervista esclusiva con Spacey e con la Bening.\nLa tagline del film \u2013 \u00ab...guarda da vicino\u00bb (lett. \"...look closer\") \u2013 proviene originariamente da un ritaglio incollato sullo scompartimento del posto di lavoro di Lester, posizionato dagli scenografi. La casa di produzione della pellicola progett\u00f2 due parallele campagne pubblicitarie e due trailer, per adulti e adolescenti; ci\u00f2 nonostante, in entrambi i promo distribuiti l'immagine finale era quella di una ragazza (non Mena Suvari come si pensa erroneamente, bens\u00ec la modella statunitense Chloe Hunter) che tiene una rosa, come nella locandina.\nValutando i manifesti di film usciti nel 1999, David Hochman di \"Entertainment Weekly\" reput\u00f2 quello di \"American Beauty\" il migliore in assoluto, poich\u00e9 riusc\u00ec a evocare la tagline: \u00abTorni alla locandina ancora, e ancora, pensando ogni volta di scovare qualcosa\u00bb. La produzione, in accordo con il regista, decise in un primo tempo di non proiettare immagini della pellicola in anteprima, ma successivamente Mendes la persuase per avere un riscontro di pubblico; a San Jose (California) avvenne la rappresentazione davanti a giovani spettatori selezionati, con Mendes che si dichiar\u00f2 entusiasta.\nDate di uscita e incassi.\nLa prima mondiale di \"American Beauty\" si tenne l'8 settembre 1999 al Grauman's Egyptian Theatre, Los Angeles. Tre giorni pi\u00f9 tardi la pellicola venne presentata al Toronto International Film Festival, per poi essere proiettata alla presenza del cast e dei principali artefici del film in alcune universit\u00e0 statunitensi, tra cui la UC Berkeley, la NYU, la UCLA, la Austin UT e la Northwestern University.\nIl 15 settembre fu lanciato in distribuzione limitata in tre sale sia a Los Angeles che a New York. Altre strutture mostrarono il film in tale fase di distribuzione, finch\u00e9 il mercato divenne ufficialmente globale il 1\u00ba ottobre, venendo proposto in 706 cinema del Nord America.\nGli incassi nel primo fine settimana pari a 8\u00a0188\u00a0587 dollari gli permisero di giungere in terza posizione al botteghino. Prima di un fisiologico e progressivo calo, in tutto il mese il film raggiunse un picco di 1528 per quanto concerne il numero di sale in cui fu proiettato, con ottimi riscontri di gradimento sia tra il pubblico femminile che maschile, senza alcuna fascia d'et\u00e0 predominante. A met\u00e0 febbraio la DreamWorks, a seguito del successo ai Golden Globe 2000, ri-estese la distribuzione da 7 a 1990 sale nel mese successivo. La diffusione del film si arrest\u00f2 nel Nord America solo il 4 giugno 2000, con un incasso complessivo di 130\u00a0100\u00a0000 di dollari.\n\"American Beauty\" venne presentato al pubblico europeo al London Film Festival il 18 novembre 1999, mentre dal gennaio successivo anche in vari territori al di fuori dal Nord America. Il 21 gennaio debutt\u00f2 positivamente in Israele, il medesimo giorno di distribuzione limitata in Germania, Italia, Austria, Svizzera, Paesi Bassi e Finlandia. Dopo il weekend d'apertura (venerd\u00ec 28 gennaio) in Australia, Regno Unito, Spagna e Norvegia, la pellicola di Mendes aveva gi\u00e0 ricavato 7 milioni di dollari in 12 paesi, per un totale di oltre 12 milioni fuori dal continente d'origine.\nIl 4 febbraio si aprirono per il film le sale di Francia e Belgio; la distribuzione nel Regno Unito si estese in seguito sino a 303 strutture, con il raggiungimento della vetta al botteghino (1\u00a0700\u00a0000\u00a0$). Particolare attenzione nei territori non americani catalizzarono le otto nomination alla 72\u00aa edizione degli Academy Awards, come evidenziato dall'ingente incasso di 65\u00a0400\u00a0000 di dollari nel fine settimana iniziato il 18 febbraio. Esordi \u00ababbaglianti\u00bb si verificarono anche in Ungheria, Danimarca, Repubblica Ceca, Slovacchia e Nuova Zelanda.\nA partire dal 18 febbraio, gli stati in cui \"American Beauty\" riscosse il maggiore successo furono nell'ordine Regno Unito (15\u00a0700\u00a0000\u00a0$), Italia (10\u00a0800\u00a0000\u00a0$), Germania (10\u00a0500\u00a0000\u00a0$), Australia (6 milioni $), Francia (5\u00a0300\u00a0000\u00a0$). Le vicende legate agli Oscar, intanto, continuarono a mantenere alti i guadagni; il fine settimana appena successivo vide il film sbarcare in Brasile, Messico, Corea del Sud, Argentina, Grecia e Turchia. Anche in mercati solitamente \u00abnon avvezzi a questo esorbitante genere di giro di denaro\u00bb, come Hong Kong, Taiwan, Singapore, la pellicola consegu\u00ec ampi consensi dal 3 marzo. Sempre in Asia, dest\u00f2 stupore l'interesse dei sudcoreani, che dopo nove giorni avevano fatto registrare un introito di 1\u00a0200\u00a0000 dollari. I 226\u00a0200\u00a0000 di dollari ottenuti dal mercato internazionale, sommati agli incassi del Nord America, portarono complessivamente \"American Beauty\" ad una somma di 356\u00a0300\u00a0000 di dollari ricavati.\nDivieti.\nDiversi sono gli elementi del film che portarono a divieti nei paesi in cui esso venne distribuito: scene esplicite e altrettante allusioni a sesso, droga, nudit\u00e0, alcolici, infedelt\u00e0 coniugale, violenza; vi sono inoltre parolacce e riferimenti offensivi nei confronti degli omosessuali. Negli Stati Uniti la Motion Picture Association of America catalog\u00f2 la pellicola sotto il visto \"R\" (\"Restricted\"), e solo l'intervento del produttore Steven Spielberg permise al film di circolare con la sigla \"HAQ\" (\"High Artistic Quality\")\nEdizioni home video.\nIl film venne reso disponibile su VHS a partire dal 9 maggio 2000, su DVD in formato Digital Theater System dal 24 ottobre seguente. Ancor prima che fosse possibile noleggiare il prodotto, la Blockbuster avrebbe voluto acquistare centinaia di migliaia di copie aggiuntive per assicurarsi un mercato proficuo. La stessa Blockbuster e la DreamWorks, tuttavia, non riuscirono ad accordarsi sulla divisione dei profitti, pertanto la catena multinazionale ordin\u00f2 solo i 2/3 del materiale che si era preposta di prelevare (400\u00a0000 copie sul milione messo in commercio). Alcuni negozi esposero solamente 60 copie, altri non lo esposero neppure, costringendo i clienti a richiederlo.\nLa strategia prevedeva che il personale leggesse ai compratori un avviso, un \u00abmonitoraggio della domanda dei clienti\u00bb dovuto alla ridotta disponibilit\u00e0; tale piano, tuttavia, trapel\u00f2 prima del 9 maggio, con un conseguente incremento pari al 30% degli ordini da parte di altri venditori. Nella prima settimana di disponibilit\u00e0 per il noleggio si registr\u00f2 un guadagno di 6\u00a0800\u00a0000 di dollari, cifra inferiore rispetto alle previsioni di DreamWorks e Blockbuster. Nella medesima annata \"Il sesto senso\" tocc\u00f2 i 22 milioni, mentre \"Fight Club\" raggiunse gli 8\u00a0100\u00a0000, sebbene quest'ultima pellicola avesse avuto una distribuzione nelle sale del 71% inferiore rispetto ad \"American Beauty\". Il piano fallito della Blockbuster and\u00f2 a intaccare anche il prezzo del singolo noleggio: 3,12\u00a0$ contro i 3,40\u00a0$ di tutti gli altri prodotti. Solo il 53% delle vendite a noleggio fu il risultato della prima settimana di commercio, rispetto al consueto 65%.\nIl DVD comprende featurette sul dietro le quinte, commenti sul film da parte di Mendes e Ball, e presentazioni di storyboard accompagnate dalle discussioni del regista con Conrad L. Hall. Mendes parla inoltre delle scene tagliate che voleva aggiungere nell'inserto, ma che, al contrario, non sono presenti; egli cambi\u00f2 idea dopo aver registrato il filmato, in quanto il mostrare tali scene avrebbe compromesso l'integrit\u00e0 della pellicola. Il 21 settembre 2010 la Paramount Home Entertainment pubblic\u00f2 \"American Beauty\" in versione Blu-ray Disc, facente parte della collana detta \"Sapphire Series\". Oltre a tutti gli extra del DVD, vi sono i trailer cinematografici in alta definizione.\nCritica.\nAnglofona.\n\"American Beauty\" venne acclamato dalla stampa statunitense, specie per la prova recitativa di Kevin Spacey e per la sceneggiatura di Alan Ball. Gran parte della critica lo elesse miglior film dell'annata 1999, come testimoniato, tra gli altri, da \"Variety\" e da Piers Handling, direttore del Toronto International Film Festival che consider\u00f2 la sua qualit\u00e0 positiva di far discutere il pubblico. Todd McCarthy di \"Variety\" trov\u00f2 il cast impeccabile ed elogi\u00f2 Spacey per il \u00abtrattamento delle allusioni, il sottile sarcasmo e la parlata schietta\u00bb, oltre che per il modo di permeare Lester con \u00abgenuino sentimento\u00bb, mentre Roger Ebert dal \"Chicago Sun-Times\" rilev\u00f2 come l'attore protagonista abbia portato in scena un uomo che \u00abfa cose sconsiderate e stupide ma che non s'inganna\u00bb.\nPer Janet Maslin del \"New York Times\", Mendes diresse il film con uno \u00abstraordinario fascino visivo\u00bb, aggiungendo che il suo stile minimalista equilibr\u00f2 \u00abil mordente e il brillante\u00bb e che mostr\u00f2 il \u00abdelicato, erotizzato potere di rappresentare vignette\u00bb della sua cultura teatrale.\n\"Sight &amp; Sound\", nella persona di Kevin Jackson, espresse la propria positiva sensazione di come \"American Beauty\" abbia oltrepassato la sua tradizionale configurazione per divenire una \u00abcommedia meravigliosamente cupa e piena di risorse\u00bb, e anche quando \u00e8 sfociato nella comicit\u00e0 da sitcom lo ha fatto con \u00absfumature inaspettate\u00bb. Kenneth Turan del \"Los Angeles Times\" apprezz\u00f2 particolarmente la scelta \u00abaccorta\u00bb dei collaboratori (Conrad Hall e Thomas Newman su tutti) e identific\u00f2 la realizzazione di Mendes nel \u00abcatturare e potenziare il dualismo\u00bb della sceneggiatura di Ball, i cui personaggi sono contemporaneamente \u00abcaricaturali e dolorosamente reali\u00bb.\nGary Hentzi, scrivendo su \"Film Quarterly\", imputa a regista e sceneggiatore l'insufficiente caratterizzazione di Carolyn e Frank Fitts, simili a stereotipi; allo stesso modo, Jane e Ricky sono identificati troppo facilmente, con il ragazzo, artista assurdamente facoltoso in grado di \u00abfinanziare i propri progetti\u00bb, che \u00e8 una \u00abfigura fantastica\u00bb degli autori. A pochi mesi dall'uscita della pellicola, comparvero sulla stampa americana delle relazioni sul calo di gradimento, tendenza confermata dal generale declino negli anni successivi. Nel 2005 \"Premi\u00e8re\" cit\u00f2 \"American Beauty\" tra i \"20 film pi\u00f9 sopravvalutati di ogni tempo\" (in inglese \"most overrated movies of all time\"); sull'inevitabile riconsiderazione negativa da parte della critica Mendes afferm\u00f2: \u00abPenso che alcune di esse [delle critiche] siano giustificate, all'epoca il film fu lodato eccessivamente\u00bb.\nInternazionale.\nAnnie Coppermann del francese \"Les Echos\" assegn\u00f2 alla pellicola il giudizio massimo di 5 stelle, definendolo \u00abpoliticamente scorretto\u00bb e sorprendente. Non fu dello stesso tenore la recensione del connazionale Thomas Sotinel (\"Le Monde\"), il quale apprezz\u00f2 il piacere ricavato dalla visione ma ne critic\u00f2 \u00abla piattezza di intenti che si avverte ostinatamente nei momenti ispirati\u00bb. In Italia, Tullio Kezich del \"Corriere della Sera\" non pot\u00e9 fare a meno di notare alcune somiglianze con il romanzo \"Babbit\" di Sinclair Lewis; \u00e8 un film che \u00abci precipita in un inferno borghese intessuto di pregiudizi, menzogne, frustrazioni e pericoli\u00bb. Irene Bignardi (\"La Repubblica\"), pur non condividendo alcune scelte come la scena di sesso tra Carolyn e Buddy Kane (\u00abinelegante nel contesto di allusione e ironia\u00bb) e le \u00abartificiose divagazioni\u00bb di Ricky, constat\u00f2 un riuscito quadro delle ambizioni borghesi e giovanili, delle problematiche del maschio sulla via dell'invecchiamento e del vuoto nel rapporto genitori/figlio.\n\u00c8 \u00abuna splendida commedia drammatica, acida e crudele, messa in scena magnificamente con indimenticabili interpretazioni\u00bb per Miguel \u00c1ngel Palomo di \"El Pa\u00eds\", mentre sul sito iberico specializzato FilmAffinity, Pablo Kurt parl\u00f2 di una \u00abfavola della classe media americana\u00bb; nel momento in cui il sogno americano si \u00e8 realizzato, il film demolisce i rapporti superficiali e i fragili pilastri morali attraverso le conseguenze della trasformazione di Lester. La pubblicazione online tedesca FilmSpiegel.de reputa che il film celebri la fine del cosiddetto \"American Dream\", concetto puramente illusorio costituito da luoghi comuni e gioie artificiali. La pace dell'individuo medio borghese \u00e8, metaforicamente, la rosa American Beauty; l'\u00abintelaiatura teatrale\u00bb descrive una vita priva di significato, caratterizzata dall'ossimoro d'essere \u00abinfinitamente triste e tuttavia infinitamente bella\u00bb.\nTematiche trattate e analisi.\n\"American Beauty\" \u00e8 un film che presenta numerose chiavi di lettura; per questo motivo fu l'oggetto di alcune pubblicazioni specifiche che ne analizzarono le tematiche proposte. Innanzitutto, gli scrittori interessati si preoccuparono di individuare il motivo principale di una narrazione tanto poliedrica. Per alcuni tali sfaccettature sono il risultato del lavoro creativo di un gruppo nutrito di soggetti preparati. L'affermazione stessa del regista, inoltre, secondo cui l'opera rappresenterebbe, tra le altre cose, una sorta di evoluzione dell'imprigionamento, diede adito alle considerazioni dei critici.\nLa vita di Lester \u00e8 metafora di una condizione di prigionia, pi\u00f9 volte evidenziata nel film da luoghi (il box doccia) o espedienti visivi (il volto dell'uomo riflesso tra le colonne di numeri nel monitor del proprio computer). Tutto ci\u00f2 fa parte del personaggio prima che in esso si verifichi la svolta; il fumarsi spinelli assieme al giovane Ricky, il cambiare lavoro per tornare alla spensieratezza giovanile, l'allenarsi quotidianamente per rendersi bello agli occhi dell'amata Angela, sono sintomi del profondo cambiamento operato da Lester.\nNella vita dei Burnham \u00e8 insito il conformismo tipicamente borghese. Per sfuggire al clich\u00e9, la pellicola suggerisce al proprio pubblico di meditare sulla condizione mortale dell'uomo e sulla bellezza che lo circonda, come accade nell'enigmatica sequenza iniziale e nel monologo finale di Lester. Il personaggio pi\u00f9 vicino a tali idee \u00e8 Ricky, in grado di andare oltre l'apparente e di cogliere l'essenza del bello. Altro elemento portante dei film \u00e8 il colore; cupi e grigi gli abiti del protagonista prima del cambiamento, brillanti successivamente, con il rosso delle rose a far da contorno.\nLa sessualit\u00e0, poi, \u00e8 elemento essenziale di ciascun personaggio: Carolyn \u00e8 tanto frustrata da tradire il marito per riacquistare spensieratezza; Angela si mostra disinibita con i coetanei, ma fragile e inesperta nell'approccio finale con Lester. Proprio il protagonista, assieme al colonnello Fitts, \u00e8 l'emblema della mascolinit\u00e0 in crisi, problematica affrontata in alcuni film contemporanei ad \"American Beauty\". Lester vuole riacquistare quell'autorit\u00e0 che in casa Burnham \u00e8 ormai di Carolyn e, in parte minore, di Jane.\nFrank Fitts, invece, \u00e8 in una condizione di forte disagio con la propria omosessualit\u00e0 repressa, manifestando il proprio disprezzo per la coppia dei Jim e cacciando il figlio fuori di casa, credendo che avesse avuto un rapporto omosessuale con Lester. La sua crisi di identit\u00e0 sfocer\u00e0 nell'uccisione di Lester, che lo stesso prov\u00f2 a baciare, a seguito del suo rifiuto.\nCitazioni e riferimenti.\nLa pellicola si ispira ad alcuni film, come i gi\u00e0 citati \"Re per una notte\", \"All That Jazz - Lo spettacolo continua\", \"Rosemary's Baby - Nastro rosso a New York\", ma in essa vi sono anche pi\u00f9 o meno marcati richiami a opere precedenti. A causa della sua fama, inoltre, \"American Beauty\" \u00e8 stato omaggiato da spettacoli televisivi e film, talvolta per mezzo della parodia."}
{"id": "19612", "revid": "21880", "url": "https://it.wikipedia.org/wiki?curid=19612", "title": "Crypturellus erythropus cursitans", "text": ""}
{"id": "19613", "revid": "21880", "url": "https://it.wikipedia.org/wiki?curid=19613", "title": "Crypturellus erythropus erythropus", "text": ""}
{"id": "19614", "revid": "21880", "url": "https://it.wikipedia.org/wiki?curid=19614", "title": "Crypturellus erythropus idoneus", "text": ""}
{"id": "19615", "revid": "79968", "url": "https://it.wikipedia.org/wiki?curid=19615", "title": "DDoS", "text": ""}
{"id": "19616", "revid": "21880", "url": "https://it.wikipedia.org/wiki?curid=19616", "title": "Crypturellus erythropus margaritae", "text": ""}
{"id": "19617", "revid": "21880", "url": "https://it.wikipedia.org/wiki?curid=19617", "title": "Crypturellus erythropus spencei", "text": ""}
{"id": "19619", "revid": "767487", "url": "https://it.wikipedia.org/wiki?curid=19619", "title": "Philadelphia (film)", "text": "Philadelphia \u00e8 un film del 1993 diretto da Jonathan Demme. Tratta il delicato tema dell'AIDS, malattia che raggiunse il culmine della sua drammaticit\u00e0 negli anni novanta. Trae vaga ispirazione da vicende accadute anni prima a Boston. Fu una delle prime grandi produzioni cinematografiche a trattare in maniera esplicita il tema dell'AIDS.\nPer il ruolo del protagonista Andrew Beckett, poi affidato a Tom Hanks, furono interpellati anche Daniel Day-Lewis, Michael Keaton e Andy Garc\u00eda.\nIl personaggio di Andrew Beckett \u00e8 al 49\u00ba posto tra gli eroi nella lista dell'American Film Institute \"Top 100 Heroes and Villains\".\nTrama.\nPhiladelphia. Andrew Beckett e Joseph Miller sono due avvocati: il primo \u00e8 un brillante e preparato associato benvoluto dai soci di uno tra i pi\u00f9 prestigiosi studi legali cittadini, il Wyant &amp; Wheeler; il secondo si arrabatta con piccole cause di risarcimento danni, che non gli consentono particolari sbocchi di carriera. Andy \u00e8 gay e convive da anni col suo compagno Miguel; Joe \u00e8 sposato con Lisa e ha da poco avuto una bambina, Larice.\nI due, che si conoscono solo di fama, si fronteggiano in tribunale nella causa relativa all'impresa di ristrutturazione Kendall, che vede prevalere Andy. Quella stessa sera i soci dello studio legale affidano ad Andy il patrocinio della societ\u00e0 Highline nell'importante causa contro la Sander System. Durante l'incontro per\u00f2 uno dei soci nota una papula di sarcoma di Kaposi sulla fronte di Andy e, memore di un caso precedente, riconosce la lesione come segno dell'AIDS.\nNei giorni successivi Andy si impegna strenuamente nella causa, nonostante le sue condizioni di salute incomincino a peggiorare e gli sia sempre pi\u00f9 difficile nascondere le lesioni cutanee causate dall'AIDS, ma i soci, non tollerando la presenza nel loro studio di un omosessuale, per di pi\u00f9 affetto da una malattia all'epoca mortale e inguaribile, simulano un licenziamento per giusta causa.\nAndy comprende la reale ragione del suo licenziamento e decide di citare in giudizio i suoi ex datori di lavoro per discriminazione, con l'appoggio della sua famiglia, che ha accettato la sua omosessualit\u00e0 e la sua malattia. Dopo che ben nove avvocati gli negano il patrocinio, si rivolge a Joe Miller che, inizialmente riluttante, accetta il caso, sfidando i pregiudizi sociali e suoi personali nei confronti dei gay e dell'AIDS.\nDurante la fase finale del processo, Andy ha un grave malore. Ricoverato in fin di vita, circondato dall'affetto dei suoi familiari e di Miguel, muore pochi giorni dopo il verdetto di primo grado, che gli riconosce la discriminazione e un risarcimento per danni di quattro milioni e mezzo di dollari, premiando anche il lavoro del suo collega e ormai amico Joe.\nProduzione.\nLe riprese del film incominciarono il 20 ottobre 1992 e si conclusero il 4 febbraio 1993.\nTom Hanks dovette perdere 14 chili per apparire adeguatamente sciupato nelle scene in tribunale; per questo motivo il film \u00e8 stato girato in sequenza cronologica.\nI malati di AIDS che si vedono nel film sono persone realmente malate. Molti di loro morirono pochi mesi dopo la fine delle riprese.\nColonna sonora.\nUno degli elementi portanti del film, accanto alle interpretazioni del pluripremiato Tom Hanks e di Denzel Washington, \u00e8 la musica, che sostiene quasi tutte le scene principali: alla colonna sonora composta da Howard Shore, si affiancano i brani \"Streets of Philadelphia\" all'inizio del film e \"Philadelphia\" nel finale, i cui autori Bruce Springsteen e Neil Young ottennero rispettivamente il premio Oscar alla migliore canzone e una \"nomination\" per il medesimo riconoscimento. Inoltre, in una scena toccante, Andy ascolta, e fa ascoltare all'amico Joe, l'aria \"La mamma morta\", da Andrea Ch\u00e9nier di Umberto Giordano, cantata da Maria Callas. L'album della colonna sonora ufficiale del film raggiunse il 2\u00ba posto della classifica italiana, risultando l'11\u00ba disco pi\u00f9 venduto in Italia nel 1994.\nDistribuzione.\nData di uscita.\nIl film venne distribuito in varie nazioni, fra cui:\nAccoglienza.\nIncassi.\nLa pellicola venne presentata in un numero limitato di sale statunitensi il 22 dicembre 1993, prima di ottenere una distribuzione nazionale il 14 gennaio 1994. Nel suo week-end di apertura sal\u00ec in cima al botteghino con un incasso di . Complessivamente guadagn\u00f2 in Nord America e nel resto del mondo, per una somma totale di .\nCritica.\nIl film fu accolto con critiche positive. Il sito Rotten Tomatoes gli ha dato una valutazione pari a 79% basandosi su 52 recensioni, con un punteggio medio di 6.6/10. Il consenso recita: \"\"Philadelphia\" indulge in alcuni sfortunati clich\u00e9 nel tentativo di trasmettere un messaggio significativo, ma il suo cast stellare e la regia delicata sono pi\u00f9 che sufficienti per compensare\". Su Metacritic ha invece un punteggio di 66 basato su 21 recensioni.\nRoger Ebert lo defin\u00ec \"a modo suo un bel film. E per gli spettatori che nutrono diffidenza verso l'AIDS ma apprezzano star come Tom Hanks e Denzel Washington, pu\u00f2 aiutare ad ampliare la comprensione della malattia. \u00c8 rivoluzionario come \"Indovina chi viene a cena?\" (1967), il primo film importante su una storia d'amore interrazziale; si serve della chimica di star popolari in un genere affidabile per eludere ci\u00f2 che potrebbe apparire polemico\"."}
{"id": "19623", "revid": "125835655", "url": "https://it.wikipedia.org/wiki?curid=19623", "title": "Estremadura", "text": "LEstremadura (\"Extremadura\" in spagnolo, \"Estrema\u00fara\" in estremegno) \u00e8 una comunit\u00e0 autonoma nella parte sud-occidentale della Spagna, dove vengono parlati l'estremegno (o estremadurano) lo spagnolo e il portoghese, oltre ad alcuni dialetti, tra cui il leonese e il fala. Il nome della regione deriva probabilmente dalla stessa radice, data dal fatto che era una regione di frontiera della cristianit\u00e0 durante la Reconquista, all'estremit\u00e0 segnata dal fiume Duero (\"Extrema Duris\"). Comprende le province di C\u00e1ceres e Badajoz che sono alcune delle citt\u00e0 pi\u00f9 importanti della regione, e per dimensione, della Spagna.\nLe citt\u00e0 pi\u00f9 importanti appunto, sono: C\u00e1ceres, Badajoz, e M\u00e9rida, il capoluogo della comunit\u00e0 autonoma. L'Estremadura confina con la Castiglia e Le\u00f3n a nord, la Castiglia-La Mancia a est, l'Andalusia a sud ed il Portogallo (regioni Alentejo e Centro) ad ovest. \u00c8 una zona importante per la vita selvatica, in particolare per la grande riserva naturale di Monfrag\u00fce. \nGeografia fisica.\nClima.\nIl clima dell'Estremadura \u00e8 mediterraneo, eccezion fatta per la parte a nord dove il clima \u00e8 di tipo continentale, cio\u00e8 con inverni pi\u00f9 freddi ed estati molto calde, e per quella ad ovest, dove il clima \u00e8 influenzato e reso pi\u00f9 mite dall'Oceano Atlantico. Generalmente, le estati sono molto calde e secche, con grossi problemi di siccit\u00e0, e gli inverni sono lunghi e mitigati dalla prossimit\u00e0 della costa atlantica portoghese.\nLa temperatura media annuale oscilla tra i 16 e 17\u00a0\u00b0C, con temperatura pi\u00f9 basse nell'area a nord, che aumentano gradualmente scendendo verso sud. La temperatura minima si registra in Sierra Morena a causa dell'altitudine.\nIn estate, la temperatura media di luglio \u00e8 maggiore di 26\u00a0\u00b0C, con picchi anche di 40\u00a0\u00b0C. La temperatura media invernale \u00e8 di 7,5\u00a0\u00b0C, pi\u00f9 bassa nelle regioni montuose. Le nevicate, solitamente a gennaio e febbraio, raggiungono i 40\u00a0cm.\nFauna.\nL'Estremadura \u00e8 uno dei luoghi con maggior numero di uccelli in Europa. Vi nidificano infatti molte specie di rapaci come l'avvoltoio monaco, il grifone, il capovaccaio, l'aquila reale, l'aquila di bonelli, l'aquila imperiale, l'aquila minore, il falco pellegrino, il falco di palude, il lanario, il nibbio bruno, il biancone, l'albanella reale, il gheppio europeo. Nelle vicinanze dei corsi d'acqua \u00e8 possibile osservare: l'airone cenerino, l'airone rosso, l'airone guardabuoi, la sgarza ciuffetto, la nitticora; molte specie di anatre: germano reale, alzavola, mestolone, marzaiola. \u00c8 possibile osservare anche la cicogna bianca e d'inverno la cicogna nera e anche gabbiani comuni e gabbiani zafferani. Il falco pescatore non nidifica in Estremadura, ma \u00e8 possibile vederlo mentre si ciba di pesce durante le migrazioni. Nelle grandi steppe dell'Estremadura nidifica la gru.\nPopolazione.\nAl 1\u00ba gennaio 2006, gli abitanti dell'Estremadura erano , il 2,74% della popolazione spagnola totale. La densit\u00e0 \u00e8 molto bassa, con soli 25,81\u00a0ab./km\u00b2 contro una densit\u00e0 media di 84,42\u00a0ab./km\u00b2 nell'intera Spagna.\nLa provincia pi\u00f9 popolata \u00e8 quella di Badajoz, con una popolazione di abitanti e una densit\u00e0 di 30,94 ab./km\u00b2. \u00c8 inoltre la prima provincia della Spagna per estensione, con \u00a0km\u00b2. Seconda provincia pi\u00f9 popolata della regione (e anche seconda provincia spagnola per estensione, con un'area di \u00a0km\u00b2) \u00e8 quella di C\u00e1ceres, che conta abitanti.\nI maggiori centri urbani sono Badajoz ( ab.), C\u00e1ceres (), M\u00e9rida () e Plasencia ().\nEconomia.\nIl PIL pro capite dell'Estremadura \u00e8 di \u20ac (2011), simile a quello della Sicilia e corrispondente al 69,4% del PIL pro capite della nazione. L'Estremadura \u00e8 all'ultimo posto nelle comunit\u00e0 spagnole per reddito."}
{"id": "19635", "revid": "6790", "url": "https://it.wikipedia.org/wiki?curid=19635", "title": "Batteri", "text": ""}
{"id": "19636", "revid": "124123", "url": "https://it.wikipedia.org/wiki?curid=19636", "title": "Walter Edmond Clyde Todd", "text": ""}
{"id": "19638", "revid": "1272592", "url": "https://it.wikipedia.org/wiki?curid=19638", "title": "Silvia Ziche", "text": "Biografia.\nCollabora attivamente con la Disney Italia, in particolare per il settimanale \"Topolino\" dove ha debuttato nel 1991. All'epoca proprio Carpi seguiva i giovani autori Disney.\nIl suo esordio come autrice completa avviene su Linus.\nOltre alle sue storie, realizza dal 2007 le vignette \"Che aria tira...\". Oltre a ci\u00f2, la Ziche ha collaborato anche con varie altre riviste, come \"Linus\", \"Comix\" e \"Cuore\", e la Smemoranda, realizzando vignette satiriche in collaborazione con Maurizio Minoggio. Tra i suoi lavori extra-Disney di particolare rilievo sono le serie su Alice. Un'altra serie, dedicata a Chester Soup, appare in appendice a \"Mickey Mouse Mystery Magazine\".\nTra le sue collaborazioni si contano anche le serie \"Angus Tales\" e \"Trip's Strip\" apparse in appendice al progetto in formato \"comic book\" PK - Paperinik New Adventures. Per questa testata ha anche realizzato l'episodio completo \"Motore/Azione\". Collabora dal 2006 con \"Donna Moderna\" dove appaiono le strisce del suo nuovo personaggio di Lucrezia e delle sue crisi sentimentali.\nNel 2010 le viene dedicato il libro \"Tra paperi e amori lo specchio deformante\" della collana \"Lezioni di Fumetto\", Coniglio Editore.\nTra le sue collaborazioni, oltre a Faraci e Cerami, si contano anche storie con Fran\u00e7ois Corteggiani e Carlo Gentina."}
{"id": "19645", "revid": "337", "url": "https://it.wikipedia.org/wiki?curid=19645", "title": "Idealismo Tedesco", "text": ""}
{"id": "19646", "revid": "28592", "url": "https://it.wikipedia.org/wiki?curid=19646", "title": "Filosofia scolastica", "text": ""}
{"id": "19653", "revid": "1543377", "url": "https://it.wikipedia.org/wiki?curid=19653", "title": "Christian von Ehrenfels", "text": "Biografia.\nVon Ehrenfels studi\u00f2 filosofia all'Universit\u00e0 di Vienna con Franz Brentano e Alexius Meinong, e consegu\u00ec il dottorato assieme a Meinong alla Karl-Franzens-Universit\u00e4t di Graz nel 1885 con uno scritto sui \"Rapporti di grandezza e i numeri. Uno studio psicologico\" (\"Gr\u00f6\u00dfenrelationen und Zahlen. Eine psychologische Studie\"). Con lo scritto \"Su sentire e volere\" (\"\u00dcber F\u00fchlen und Wollen\"), presentato a Vienna nel 1888, ottenne l'abilitazione all'insegnamento universitario della filosofia. Dal 1896 al 1929 fu professore in filosofia all'Universit\u00e0 di Praga.\nLa Gestalt.\nAnche se Max Wertheimer pu\u00f2 essere considerato il fondatore della Psicologia della Gestalt, il concetto di \"Gestalt\" stesso fu introdotto nella filosofia e psicologia contemporanee da von Ehrenfels. L'idea di \"Gestalt\" ha le sue radici in teorie di Johann Wolfgang von Goethe e Ernst Mach. Sia von Ehrenfels che Edmund Husserl sembrano essere stati ispirati dall'opera di Mach \"Beitr\u00e4ge zur Analyse der Empfindungen\" (\"Contributi all'analisi delle sensazioni\", 1886) per i loro concetti, peraltro molto simili, di \"Gestalt\" e \"Momento Figurale\" rispettivamente."}
{"id": "19655", "revid": "122363760", "url": "https://it.wikipedia.org/wiki?curid=19655", "title": "Tom\u00e1\u0161 Masaryk", "text": "Biografia.\nMasaryk nacque a Hodon\u00edn (allora chiamata con il nome tedesco di G\u00f6ding), in Moravia, all'epoca parte dell'impero austro-ungarico, da padre cocchiere e madre cuoca. Da giovane venne avviato al mestiere di fabbro. Studi\u00f2 successivamente a Brno, a Lipsia, dove conobbe Edmund Husserl, e a Vienna (1872-1876 con Franz Brentano). Nel 1876 ottenne il dottorato e nel 1879 l'abilitazione all'insegnamento universitario con una tesi sul suicidio.\nVenne chiamato nel 1882 alla cattedra di filosofia della nuova universit\u00e0 ceca a Praga. L'anno successivo inizi\u00f2 a pubblicare la rivista \"Athenaeum\", volta a sprovincializzare l'ambiente culturale del suo paese. Contribu\u00ec a smascherare falsi manoscritti in ceco antico e si oppose a pregiudizi razziali e antisemiti. Nel 1878 aveva sposato la musicologa statunitense di origine ugonotta Charlotte Garrigue associandone il cognome al fine di sostenere la sua lotta per l'emancipazione femminile. Di qui la sigla TGM (Tom\u00e1\u0161 Garrigue Masaryk).\nDel 1900 \u00e8 la fondazione del Partito popolare ceco poi \"progressista\", ma al Parlamento di Vienna viene eletto con il concorso dei voti socialdemocratici. Allo scoppio della prima guerra mondiale scelse l'esilio e fu l'Italia il primo paese a offrirgli il permesso di soggiorno. Fece tappa a Venezia e si ferm\u00f2 a Roma tra il dicembre 1914 e il gennaio 1915. Quindi part\u00ec alla volta di Ginevra, Parigi e Londra, dove come convinto sostenitore del cecoslovacchismo continu\u00f2 la sua attivit\u00e0 per la creazione di uno Stato cecoslovacco. Nel 1917 and\u00f2 in Russia per organizzare la Legione cecoslovacca, che avrebbe dovuto essere impiegata sul fronte occidentale, ma di fatto divenne il primo nucleo delle forze controrivoluzionarie occidentali contro i bolscevichi.\nDa Vladivostok via Tokyo raggiunse gli Stati Uniti, dove entr\u00f2 in contatto con il presidente Woodrow Wilson e gli prospett\u00f2 le ragioni della sua causa. Il 30 maggio 1918 firm\u00f2 a Pittsburgh l'accordo che sanciva la nascita di uno stato comune dei cechi e degli slovacchi con parit\u00e0 di diritti. In America, ottenne il riconoscimento del governo provvisorio cecoslovacco e prepar\u00f2 la Dichiarazione di Washington come dichiarazione di indipendenza dello stato cecoslovacco. Ha anche chiesto aiuto alle legioni cecoslovacce in Russia. Dopo la caduta dell'Impero austro-ungarico, l'Assemblea nazionale provvisoria il 14 novembre 1918 lo elesse primo presidente della Repubblica cecoslovacca. Venne successivamente confermato nel 1920, nel 1927 e nel 1934. Si dimise nel 1935 per ragioni di salute e gli succedette il suo migliore allievo e collaboratore Edvard Bene\u0161, che come lui appartenne alla Massoneria.\nPer quanto riguarda le minoranze etniche inserite nel nuovo stato, l'ordinamento cecoslovacco, pur essendo di stampo centralistico, attribu\u00ec ad esse diritti senz'altro superiori a quelli stabiliti da altri paesi, per esempio la Polonia, la Romania, la Jugoslavia e l'Italia fascista, ma non va dimenticato che esse erano in Cecoslovacchia molto pi\u00f9 consistenti che altrove, arrivando fino a circa il 50% dell'intera popolazione. I soli tedeschi erano tanto numerosi da rendere impossibile le stesse politiche di assimilazione forzata attuate ad esempio contro gli Ungheresi fin dal gennaio 1919 e non fu un caso se due ministri della minoranza tedesca dei Sudeti furono sempre nel governo di Praga dal 1926 al 1938. L'opera programmatica di T.G. Masaryk \"La Nuova Europa. Il punto di vista slavo\" \u00e8 uscita in italiano per le Edizioni Studio Tesi (ora distribuito dalle Edizioni Mediterranee di Roma) a cura di Francesco Leoncini. Suo figlio, Jan Masaryk, fu ministro degli Esteri nel governo in esilio di Bene\u0161 (1940-1945) e successivamente in quello di Klement Gottwald fino al 10 marzo 1948, quando venne trovato morto nel cortile di Palazzo \u010cern\u00edn, sede del Ministero."}
{"id": "19658", "revid": "78273", "url": "https://it.wikipedia.org/wiki?curid=19658", "title": "Tom\u00e1\u0161 Garrigue Masaryk", "text": ""}
{"id": "19659", "revid": "77358", "url": "https://it.wikipedia.org/wiki?curid=19659", "title": "Thom\u00e1\u0161 Garrigue Masaryk", "text": ""}
{"id": "19660", "revid": "287204", "url": "https://it.wikipedia.org/wiki?curid=19660", "title": "Brentano", "text": "I Brentano sono una famiglia originaria di Tremezzo, inizialmente dedita al commercio e trasferitasi in Germania nel XVIII secolo. "}
{"id": "19661", "revid": "337", "url": "https://it.wikipedia.org/wiki?curid=19661", "title": "Meinong", "text": ""}
{"id": "19662", "revid": "1652134", "url": "https://it.wikipedia.org/wiki?curid=19662", "title": "Masaryk", "text": ""}
{"id": "19663", "revid": "337", "url": "https://it.wikipedia.org/wiki?curid=19663", "title": "Von Ehrenfels", "text": ""}
{"id": "19666", "revid": "124123", "url": "https://it.wikipedia.org/wiki?curid=19666", "title": "H. Warner Munn", "text": "Biografia.\nEsord\u00ec nel 1925 su \"Weird Tales\", anno in cui inizia a scrivere racconti sui lupi mannari. \u00c8 opinione comune che a spingerlo verso tale tematica sia stato lo stesso Howard Phillips Lovecraft, suo mentore, tanto che si ritiene che molti suoi scritti sono stati, se non in parte scritti, almeno revisionati dallo scrittore di Providence.\nUn esempio di tale tesi \u00e8 certamente \"Stirpe di Lupo\", breve romanzo su un'entit\u00e0 aliena mutaforma assetata di vendetta contro il genere umano.\nDal 1931 al 1966 Munn rimane totalmente inattivo a causa delle pressioni della famiglia e di un secondo lavoro.\nOpere.\nNella sua carriera si contano un corposo poema su Giovanna d'Arco e una serie di romanzi sulla figura di Merlino e la leggenda della \"Tavola Rotonda\". In Italia, oltre a \"Stirpe di Lupo\", \u00e8 stato pubblicato anche \"Il dormiente e il veggente\", estratto dal romanzo \"King of the World's Edge\", primo del suo ciclo arturiano, nell'antologia \"La leggenda di Merlino\" della Newton&amp;Compton, a cura di Gianni Pilo. La saga continu\u00f2 su \"The Ship from Atlantis\" e \"Merlin's Ring\"."}
{"id": "19667", "revid": "400694", "url": "https://it.wikipedia.org/wiki?curid=19667", "title": "Ide", "text": ""}
{"id": "19668", "revid": "1632387", "url": "https://it.wikipedia.org/wiki?curid=19668", "title": "Arthur Conan Doyle", "text": "Biografia.\nArthur Conan Doyle nacque in Scozia il 22 maggio 1859, in un piccolo appartamento di Edimburgo, al numero 11 di Picardy Place. Suo padre Charles Altamont Doyle era inglese con remote origini irlandesi, mentre sua madre Mary Foley era irlandese. Il cognome composto lo prese dal prozio Michael Conan, noto giornalista dell'epoca. Il giovane Arthur, secondo di dieci figli, inizi\u00f2 i suoi studi presso una scuola della sua citt\u00e0 per proseguire alla Hodder Preparatory School nel Lancashire. I suoi studi pi\u00f9 importanti proseguirono presso lo Stonyhurst Jesuit College, scuola cattolica di Clitheroe, poi ancora in Austria, in un altro collegio gesuita e infine all'Universit\u00e0 di Edimburgo dal 1876, da cui usc\u00ec laureato in Medicina e Chirurgia nel 1881.\n\u00c8 di quel periodo la sua prima opera, \"Il mistero di Sasassa Valley\" (1879, racconto del terrore venduto al \"Chambers Journal\"), cos\u00ec come il suo primo articolo medico, su un sedativo sperimentato su di s\u00e9. L'anno successivo vende a \"The London Society\" la storia \"Il racconto dell'americano\", su una mostruosa pianta originaria del Madagascar che si ciba di carne umana (con buona probabilit\u00e0 questo racconto \u00e8 tra le fonti del romanzo del mistero \"Relic\", di Douglas Preston e Lincoln Child).\nStudente brillante, trov\u00f2 il modo per ridurre l'anno di studio a sei mesi, per poter iniziare a fare l'assistente medico: prima per il dottor Richardson a Sheffield, poi per il dottor Elliot a Shropshire, ma soprattutto per il dottor Reginald Hoare a Birmingham. Fu qui che trattato pi\u00f9 come figlio che come assistente si appassion\u00f2 molto alla letteratura e scrisse la sua prima opera. Suoi professori di medicina furono Joseph Lister, professore di chirurgia, inventore e propugnatore del metodo dell'antisepsi, e il dottor Joseph Bell, di cui divenne, prima di laurearsi, anche assistente per un breve periodo. Il brillante e freddo dottor Bell, con il suo metodo scientifico e le sue abilit\u00e0 deduttive, gli ispir\u00f2 in seguito il fortunato personaggio di Holmes che ha cos\u00ec, almeno nelle origini, un legame con il \"thriller medico\".\nIl suo aspetto era ingannevole. Dietro ad un comportamento tranquillo, c'era un uomo dalle forti convinzioni, alcune delle quali ritenute eccentriche dai pi\u00f9, come lo spiritismo, ma tutte profondamente sentite. Tutta la vita di Conan Doyle \u00e8 una lunga serie di crociate molto combattute, delle quali lo spiritismo era solo l'ultima. Nel 1890 mise in guardia il mondo intero contro la tanto decantata cura per la tubercolosi. Nel 1902 difese il governo britannico contro le accuse di cattiva condotta durante la Seconda guerra boera. Nel 1903 venne insignito del titolo di Knight Bachelor. Nel 1906 sostenne la riforma per il divorzio. Nel 1909 intervenne contro le atrocit\u00e0 in Congo. Nel 1910 difese pubblicamente Oscar Slater, falsamente accusato di omicidio. Nel 1914 mise in guardia tutti contro i devastanti effetti del blocco sottomarino. In ogni caso le sue battaglie, a mezzo stampa, furono condotte con intraprendenza e abilit\u00e0, a prescindere dai vantaggi che se ne potevano ricavare. Alcune battaglie erano impopolari, ma il personale senso di onore era per lui pi\u00f9 importante dell'opinione pubblica.\nCome lui stesso disse in una intervista, ha conosciuto cosa volesse dire essere povero e cosa volesse dire diventare abbastanza influente. Ha affrontato ogni tipo di esperienza umana. Conobbe le persone pi\u00f9 influenti e importanti del suo secolo; ha avuto una lunga carriera da scrittore, dopo un periodo da medico, che gli diede il titolo di Dottore di Edimburgo. Pratic\u00f2 moltissimi sport (boxe, cricket, biliardo, motociclismo, calcio e sci), e fu il primo a introdurre l'abitudine di lunghe vacanze in Svizzera, specialmente per cure termali.\nIl rapporto con la religione.\nEducato secondo i principi della religione cattolica, a cui apparteneva tutta la famiglia, se ne allontan\u00f2 durante i suoi studi all'Universit\u00e0 di Edimburgo, per l'ammirazione nei confronti di Thomas Henry Huxley, il cosiddetto \"Mastino di Darwin\", e optando per l'agnosticismo. Secondo altre fonti fu successivamente un sostenitore dello Spiritualismo Cristiano e incoraggi\u00f2 la Spiritualists' National Union ad accettare come ottavo precetto quello di seguire gli insegnamenti di Ges\u00f9 di Nazareth.\nLe prime esperienze lavorative.\nNella primavera-estate del 1880, prima di laurearsi in medicina, Conan Doyle si imbarca sulla baleniera Hope come medico di bordo, esperienza che ricorder\u00e0 spesso come fondamentale nella sua vita. Terminati gli studi, segu\u00ec un altro breve periodo come assistente del dott. Hoare a Birmingham. Avrebbe dovuto fare ancora molte esperienze pratiche per poter davvero utilizzare a pieno il titolo di dottore, magari aprendo un piccolo studio medico, ma non aveva abbastanza denaro. Appena ventiduenne, e insicuro sul suo futuro, inizi\u00f2 a vagliare varie possibilit\u00e0, tra cui quella di partire in India come medico del governo.\nAlla fine accett\u00f2 la proposta della African Steam Navigation Company che gli offriva, a 12\u00a0sterline al mese, un posto da medico di bordo sul battello Mayumba, che collegava regolarmente il porto di Liverpool alle coste occidentali dell'Africa. Accett\u00f2 e part\u00ec verso la fine di ottobre del 1881. Poteva in questo modo mettere un po' di soldi da parte e fare esperienza, soprattutto su febbre africana e malaria, usando contro quest'ultima la chinina, la miglior cura possibile a quel tempo. Dopo soli pochi mesi decise che l'esperienza come medico di bordo su una nave che portava in Africa poteva giungere a termine. Rimase cos\u00ec senza lavoro, credendo di potersi mantenere con i guadagni letterari, ma cos\u00ec non fu. Inizi\u00f2 a vagliare altre possibilit\u00e0, tra cui quella di trasferirsi a Plymouth e lavorare nello studio di un suo compagno di studi, un certo George Budd, ma anche in questo caso, dopo solo 2 mesi, decise di tornare a casa, per la difficile convivenza lavorativa con il suo nuovo socio.\nSherlock Holmes.\nApr\u00ec, con scarso successo, uno studio medico nel Southsea, sobborgo di Portsmouth: fu proprio in questo periodo - complice la disponibilit\u00e0 di tempo - che Doyle cominci\u00f2 a scrivere le avventure di Holmes, che cos\u00ec iniziarono ad avere un discreto successo presso il pubblico britannico. Il primo romanzo sul \"detective\" dal fisico asciutto fu \"Uno studio in rosso\", del 1887, pubblicato sul \"Beeton's Christmas Annual\", in cui il narratore, il dottor Watson, che in un certo senso rappresenta l'autore stesso, presenta Holmes e la sottile scienza della deduzione. A questa prima opera fece seguito \"Il segno dei quattro\" (1890), opera che gli valse enorme successo. La famosissima frase \"Elementare, Watson!\" non viene mai pronunciata nelle storie di Doyle.\nNon solo Holmes.\nConan Doyle, nonostante l'enorme successo (senza pari nella storia della letteratura poliziesca), non leg\u00f2 mai abbastanza con il suo personaggio pi\u00f9 popolare, che odiava perch\u00e9 divenuto pi\u00f9 famoso di lui. Lui stesso, nel 1927, disse che aveva scritto di Holmes pi\u00f9 di quello che intendeva inizialmente fare, perch\u00e9 le sue mani erano spinte a scrivere dall'insistenza di alcuni suoi amici. Conan Doyle era invece maggiormente attirato da altri generi letterari come l'avventura o il fantastico o come opere di ricerca storica: in questo campo realizz\u00f2 romanzi storici come \"La compagnia bianca\" (1891), il suo antefatto \"Sir Nigel\" (1905) e la serie di sedici racconti storico-satirici sulle immaginarie avventure del brigadiere G\u00e9rard (pubblicati tra il 1894 e il 1903). Classico testo di storia militare fu invece \"The Great Boer War\" (1900, scritto mentre era corrispondente della guerra anglo-boera in Sudafrica) che gli frutt\u00f2 nel 1902 il titolo di baronetto. Ripet\u00e9 l'esperienza di corrispondente di guerra durante la Grande Guerra, visitando anche il fronte italiano, senza per\u00f2 dimenticare la sua attivit\u00e0 di romanziere, saggista e giornalista. Scrisse anche, curiosamente, il libretto di un'opera lirica comica, \"Jane Annie\", in collaborazione con l'amico James Matthew Barrie nel 1893.\nNumerosi, come detto, i suoi lavori nel campo dell'avventura, del fantastico, del soprannaturale e del terrore: si possono citare a titolo di esempio \"The Last Of The Legions and other tales of long ago\", \"Tales of Pirates\", \"My Friend The Murderer and other mysteries\", \"Lot 249\" (La mummia), \"Il mondo perduto\". Anche se l'elemento fantastico non \u00e8 mai completamente assente neppure dalla sua produzione realistica - si pensi al romanzo \"Il mastino dei Baskerville\" (1902) o al racconto \"Il vampiro del Sussex\" (1927), entrambi del ciclo di Sherlock Holmes - Doyle scrisse \"solo\" cinque romanzi e una quarantina di racconti strettamente fantastici, la maggior parte dei quali dell'orrore e del soprannaturale.\nLa fantascienza \u00e8 rappresentata principalmente dalla serie del professor Challenger (1912-1929), personaggio che lo scrittore modell\u00f2 sulla figura del professor Ernest Rutherford, eccentrico e irascibile \"padre\" dell'atomo e della radioattivit\u00e0. Tra questi il pi\u00f9 celebre \u00e8 rimasto \"Il mondo perduto\", un romanzo del 1912 che racconta di una spedizione guidata da Challenger su un altopiano del Sud America popolato da animali preistorici sopravvissuti all'estinzione. La storia ha avuto notevole successo nel mondo del cinema, a partire dall'epoca del muto nel 1925 con il primo film al quale seguirono altre cinque pellicole (compresi due remake) e una serie televisiva.\nDoyle scrisse inoltre nel 1926 il saggio \"Storia dello Spiritismo\" (\"The History of Spiritualism\"), argomento cui dedic\u00f2 gli ultimi anni della sua vita, realizzando articoli e conferenze grazie ai contatti con la \"Golden Dawn\". A causa del tema controverso di questi studi, tale attivit\u00e0 non gli diede quei riconoscimenti che, come studioso, si attendeva: sub\u00ec anzi gli attacchi della Chiesa cattolica. Molti critici trovano difficile ammettere che il creatore di Sherlock Holmes, l'esempio perfetto della ragione e dell'osservazione, avesse potuto dedicarsi interamente negli ultimi anni della sua vita ad una causa, quella dello spiritismo, che sembrava sfidare la logica. Un uomo che esponesse tali idee sembrava infatti, a quel tempo, non poter essere realmente considerato uno scrittore. Per molti il vecchio, triste e illuso Conan Doyle stava solo dilapidando la sua grandezza.\nIl 26 gennaio 1887 fu iniziato alla Massoneria di rito scozzese, presso la Loggia Phoenix No 257, di Southsea Hampshire. Per vari anni ne fu il Presidente, ed era solito leggere i suoi scritti ai Fratelli della Loggia, prima della loro pubblicazione finale. Come altri massoni dell'et\u00e0 vittoriani, fra i quali Arthur Edward Waite, Doyle condivise per tutta la vita uno spiccato interesse per lo spiritismo, in modo particolare per la ricerca del contatto con l'aldil\u00e0. Tale interesse era motivato dal proprio vissuto personale, a seguito della morte della moglie e di altri congiunti. Con altri massoni, diede supporto allo spiritista scozzese Daniel Dunglas Home. Nel 1926 scrisse \"History of Spiritualism\". Prima della sua morte fece in tempo a pubblicare il suo ultimo lavoro, \"The Edge of Unknown\", nel quale spiega le sue esperienze parapsicologiche, ormai divenute sua unica fonte di interesse.\nGiornalista alle Olimpiadi.\nDurante le Olimpiadi di Londra del 1908 Sir Arthur Conan Doyle, scrisse in un articolo per il \"Daily Mail\", un pezzo esaltante che ebbe grande risalto, in esso paragon\u00f2 Dorando Pietri (vincitore della maratona olimpica, ma squalificato) a un antico romano. Egli scrisse che quella vittoria non sarebbe mai stata inficiata dalla semplice decisione di un giudice. Conan Doyle si fece tra l'altro promotore di una colletta per lo sfortunato italiano e raccolse una bella somma per l'epoca: quasi 300 sterline. \u00c8 inoltre leggenda che fosse lo stesso Doyle l'addetto al megafono che sorresse Pietri negli ultimi metri della maratona olimpica. Pare tuttavia che i due personaggi che attorniano Pietri, siano rispettivamente, alla destra dell'atleta e con il megafono, il giudice di gara Jack Andrew e alla sinistra il capo dello staff medico, il dottor Michael Bulger. Conan Doyle era in effetti presente in tribuna, a pochi metri dalla linea del traguardo, dato che era stato incaricato da Lord Northcliffe di redigere la cronaca della gara per il \"Daily Mail\".\nLa morte.\nDoyle \u00e8 stato colto da un improvviso attacco cardiaco mentre si trovava nella sua casa in campagna a Windlesham, Crowborough, il 7 luglio 1930, a 71 anni. Al suo capezzale lo assistevano il figlio Adrian e la sua seconda moglie Jean Elizabeth Leckie, per un ultimo saluto a uno dei padri del giallo. Le sue ultime parole, rivolte alla moglie, furono: \u00abSei meravigliosa, moglie mia\u00bb.\nLa sua sepoltura \u00e8 a Minstead nel New Forest, Hampshire, presso il cimitero parrocchiale di tutti i santi. L'epitaffio sulla sua tomba recita:\nOpere.\nLe opere di Doyle sono numerose e spaziano in vari campi e generi della letteratura. In questa sezione si metteranno in evidenza le edizioni italiane, iniziando ovviamente dai romanzi e dai racconti dedicati al suo celeberrimo personaggio, Sherlock Holmes.\nCiclo di G\u00e9rard.\nDoyle scrisse le avventure di un ufficiale francese del periodo napoleonico, il brigadiere Etienne G\u00e9rard. I racconti storici, ma anche eroicomici, di G\u00e9rard, furono pubblicati in parte su rivista e, poi, nei volumi \"The exploits of brigadier G\u00e9rard\" (1896) e \"The adventures of brigadier G\u00e9rard\" (1903); ad essi si aggiunge il racconto sparso \"Il matrimonio del brigadiere\" e, inoltre, il romanzo \"Uncle Bernac\" (1897), in cui G\u00e9rard fa per\u00f2 una brevissima apparizione. Le 18 avventure di G\u00e9rard sono:"}
{"id": "19669", "revid": "217", "url": "https://it.wikipedia.org/wiki?curid=19669", "title": "Conan Doyle", "text": ""}
{"id": "19673", "revid": "1665365", "url": "https://it.wikipedia.org/wiki?curid=19673", "title": "Monadologia", "text": "La Monadologia \u00e8 un'opera filosofica del filosofo tedesco Gottfried Leibniz, redatta nel 1714 e pubblicata postuma nel 1720, in cui egli formula la cosiddetta teoria delle \"monadi\" quali \"forme sostanziali dell'essere\".\nContenuto.\nLe monadi sono assimilabili ad \"atomi spirituali\": eterni, indivisibili, individuali, che seguono le proprie leggi, senza interagire con le altre (\"senza finestre\"): ognuna riflette l'intero universo da un determinato punto di vista ed \u00e8 coordinata con le altre per mezzo di un'armonia prestabilita; questa concezione costituisce pertanto storicamente un notevole caso di panpsichismo. In tal modo il concetto di monade risolve il problema del dualismo e interazione tra mente e corpo sorta nella filosofia di Cartesio, ed evita le complicazioni introdotte da Spinoza, secondo cui l'individuo era una mera modificazione accidentale di un'unica sostanza. La pluralit\u00e0 di monadi \u00e8 permessa dal diverso grado di coscienza che ogni monade ha in s\u00e9 di tutte le altre, fino a Dio che \u00e8 Monade delle monadi.\nOgni monade \u00e8 pertanto tutte le altre, ma con infiniti e diversi gradi di consapevolezza, appartenenti di fatto a un'unica sostanza-Monade, che permettono ora la diversit\u00e0 (vista dal lato delle monadi), ora la diversificazione di un unico Ente che si individua in tante monadi (se vista dalla cima pi\u00f9 alta di questa ramificazione di enti). La definizione di monade potrebbe essere \"percipiente\", in quanto la percezione \u00e8 la qualit\u00e0 fondamentale della monade. A differenziare una monade da un'altra \u00e8 la qualit\u00e0 della percezione, o meglio, il grado di precisione. Ogni monade percepisce s\u00ec l'intero universo, ma in modo confuso, mentre \"appercepisce\" (ovvero, \u00e8 conscia di percepire) solo la parte dell'universo pi\u00f9 vicina a s\u00e9. Esistono cos\u00ec tre tipi di monadi:\nL'essere risulta cos\u00ec strutturato secondo diversi livelli di autocoscienza, dal pi\u00f9 basso fino a quello pi\u00f9 alto e supremo, altrimenti detto \"Appercezione\", che \u00e8 il punto di vista di Dio.\nMa la monadologia non si riduce alla sola descrizione delle monadi, essa contiene come in un riassunto le ultime elaborazioni del pensiero di Leibniz. Per esempio contiene due dimostrazioni dell'esistenza di Dio, vari accenni alla teodicea e alla morale e critiche alle concezioni teoretiche di Cartesio, Spinoza, Bayle e altri. \nImportante per la comprensione del pensiero dell'autore \u00e8 l'ultimo sviluppo della teoria dell'armonia prestabilita, per la quale le infinite monadi, pur vivendo ognuna in un mondo proprio, sono tutte coordinate tra loro come tanti orologi, sicch\u00e9 le percezioni delle une corrispondono perfettamente alla realt\u00e0 ontologica delle altre."}
{"id": "19674", "revid": "120647764", "url": "https://it.wikipedia.org/wiki?curid=19674", "title": "80 (numero)", "text": "Ottanta (cf. latino \"octoginta\", greco \"\u1f40\u03b3\u03b4\u03bf\u03ae\u03ba\u03bf\u03bd\u03c4\u03b1\") \u00e8 il numero naturale dopo il 79 e prima dell'81."}
{"id": "19675", "revid": "1573940", "url": "https://it.wikipedia.org/wiki?curid=19675", "title": "Curculionidae", "text": "I Curculionidi (Curculionidae ) sono una famiglia di coleotteri appartenente alla superfamiglia Curculionoidea.\nLa famiglia dei Curculionidi comprende oltre ottantamila specie ed \u00e8 la pi\u00f9 estesa del regno animale.\nComprende anche diverse specie dannose per l'uomo e le sue colture.\nDescrizione.\nI curculionidi hanno come caratteristica particolare quella di avere un capo, allungato a forma di proboscide, alla cui estremit\u00e0 si trova l'apparato boccale. Questa struttura viene chiamata rostro. In alcune specie il rostro \u00e8 corto e poco pronunciato, in altre pu\u00f2 essere anche pi\u00f9 lungo del corpo. Le antenne sono generalmente collocate a met\u00e0 del rostro.\nLa maggior parte di queste specie ha una colorazione mimetica col suolo o con le radici, la restante possiede invece colorazioni vivaci ed intense e sfumature metalliche.\nLe larve hanno una tipica forma a \"C\" e sono prive di zampe.\nBiologia.\nLe femmine di questa famiglia depongono le loro uova sulle foglie, nel legno o al suolo.\nLa maggior parte delle femmine usa il rostro per scavare buchi nei tessuti vegetali per poi potervi deporre le uova.\nLe larve vivono a spese delle piante, alcune si nutrono di radici o di tuberi, altre di fusti o di legno, altre ancora di foglie.\nUna particolarit\u00e0 del maschio consiste nell'avere un pene munito di uncini che logora l'organo sessuale femminile, non permettendo una nuova fecondazione della femmina.\nDistribuzione e habitat.\nQuesta famiglia \u00e8 ubiquitaria e vive generalmente su piante acquatiche o terrestri.\nSistematica.\nLa famiglia \u00e8 suddivisa nelle seguenti sottofamiglie e trib\u00f9:\nLe seguenti sottofamiglie, presenti in precedenti classificazioni, sono attualmente inquadrate come famiglie a s\u00e9 stanti:"}
{"id": "19681", "revid": "15756", "url": "https://it.wikipedia.org/wiki?curid=19681", "title": "Trio Lescano", "text": "Il Trio Lescano \u00e8 stato un gruppo vocale femminile in lingua italiana, composto dal 1936 al 1943 dalle sorelle di origine ungaro-olandese Quest'ultima nel 1946 lasci\u00f2 il gruppo e fu rimpiazzata dall'italiana Maria Bria (1925-)\nIl nome Lescano \u00e8 l'italianizzazione del cognome delle tre sorelle. Sebbene fossero nate nei Paesi Bassi e parlanti native della lingua olandese, le tre sorelle erano cittadine ungheresi iure sanguine. Mantennero la cittadinanza ungherese sino alla naturalizzazione italiana, avvenuta nel 1942.\nStoria.\nLa famiglia.\nLe tre sorelle Leschan erano figlie di August Alexander (1877-1945), acrobata trapezista ungherese nato nel 1877 a Budapest, e di Eva de Leeuwe (1892-1984), cantante d'operetta, ebrea olandese, nata ad Amsterdam. Molti parenti di Eva erano musicisti: il nonno materno Machiel Vreeland (1838-?), il padre David De Leeuwe (1854-1940), violinista, ed anche tre fratelli, pianisti.\nAlexander (sposato in prime nozze nel 1901 con Helena Libot, 1879-1908, acrobata, figlia del proprietario e direttore del Cirque Libot, Fran\u00e7ois Jean Libot, dalla quale ebbe le figlie Marie Fran\u00e7oise, 1898-1987, e Diane, 1901-95: di cui s\u2019ignorano i rapporti con le sorellastre) contrasse matrimonio con Eva il 7 luglio 1910 ad Amsterdam. Cantante, in quell\u2019epoca anche Eva lavorava negli spettacoli del circo: forse eseguendo arie d\u2019operetta in coppia con la sorella Rebecca nell\u2019intervallo tra i vari numeri.\nIl periodo circense e il debutto nella danza.\nA causa di un incidente accorsogli durante un numero, Alexander rimase invalido e dovendo lasciare il trapezismo continu\u00f2 a lavorare nel circo con successo come clown e presentatore. Nel 1924, durante una tourn\u00e9e in Algeria, nacque Alexander jr., l\u2019unico figlio maschio della coppia, il quale tuttavia mor\u00ec appena nove mesi dopo. Questa disgrazia caus\u00f2 un allontanamento tra i coniugi, o forse contribu\u00ec a intensificare i dissapori gi\u00e0 presenti tra loro: cosicch\u00e9 nel 1926, mentre Eva e le figlie risultano domiciliate a L\u2019Aja, nulla si sa di Alexander, che l\u2019anno seguente appare tornato in Ungheria\nNella citt\u00e0 olandese, con ogni probabilit\u00e0, Alexandrina e Judik vennero avviate alla danza studiando nella scuola di Louise Bouwmeester. In alcune interviste rilasciate negli anni Ottanta, Alessandra afferm\u00f2 d\u2019avere studiato danza classica a Parigi (forse presso Vera Trefilova, 1875-1943, maestra della sua amica e collega Riemke van der Voort, 1911-89), e asser\u00ec altres\u00ec d\u2019essere stata, a sedici anni, \u00abprima ballerina nei teatri dell\u2019opera di Amsterdam, Rotterdam e L\u2019Aja\u00bb: ci\u00f2 che, come altre sue affermazioni in merito e riguardanti anche altri aspetti della loro carriera e della loro vita, alla luce delle informazioni di cui oggi si dispone appare destituito di fondamento.\nCon il Ballet Dickson (1928-30).\nVerso la fine del 1928 Alexandrina e Judik, coi nomi d\u2019arte di Sally e Jetje Sandro (il patronimico artistico del loro padre, come clown, era August Sandro) entrarono a far parte della troupe di danze acrobatiche \"Ballet Dickson\" di Simon Dekker-Dickson (1892-1945), assieme ad Eva, collaboratrice delle dieci ragazze e aiuto-coreografa.\nMentre la piccola Catharina rest\u00f2 a L'Aia a studiare in collegio, lasciata in custodia presso la zia e madrina Matje II de Leeuwe (1885-1968), Alexandrina, Judik ed Eva seguirono il Ballet Dickson in una tourn\u00e9e in Argentina (aprile-maggio 1929) e quindi in Spagna; le due ragazze si esibirono in coppia, ma pi\u00f9 volte Alexandrina con Riemke van der Voort, e Judik da sola.\nThe Sunday Girls (1930-33).\nIl 1\u00ba agosto 1930, al ristorante Lido nei Jardines del Buen Retiro di Madrid, avvenne il debutto di \"The Sundays Girls\", un complesso di danze acrobatiche formato da otto ragazze: Sally, Jetje, Riemke, Sjaan Valk, Jopie Hoekman, Greet Schenke, Jopie Hijdewijk ed Engeltje Stobbe (che in casi particolari si allargava a dieci ed anche a dodici elementi), la cui vedette restava la bravissima Jetje-Judik. Bench\u00e9 allora la troupe rientrasse ancora nella compagnia del Gran Ballet Dickson, suo manager era il torinese Enrico Portino (Torino, 1881 - Roma, 1936), ex squadrista e giornalista, nuovo compagno di Eva, che questa aveva conosciuto probabilmente nel marzo del \u201929, a bordo della motonave \"\u201cConte Verde\u201d\" diretta a Buenos Aires col Ballet Dickson.\n\"The Sundays Girls\" si esibirono dapprima a Madrid e Barcellona, e lasciando i Ballet Dickson verso la primavera del 1931 si associarono alla compagnia di Harry Flemming (1901-?: elegante e avventuroso ballerino nero nato a New York e cresciuto in Germania, uno dei primi a promuovere in Europa il tip-tap e certe danze latino-americane), in una tourn\u00e9e europea attraverso Francia, Germania, Svizzera, Spagna, Portogallo e Paesi Bassi.\nThe Sunday Sisters (1933-35).\nDopo altre esibizioni del gruppo, soprattutto in Spagna, e in genere in associazione con alcune delle principali vedettes locali, alla fine del \u201932 la formazione di Eva e Portino part\u00ec per una tourn\u00e9e in Medio Oriente, toccando sicuramente l\u2019Egitto. Qui, forse, anche a causa della defezione di alcune danzatrici, essi concepirono l\u2019idea di restringere il complesso alle sole Jetje e Sally, col nuovo nome di The Sunday Sisters; esso fu attivo a partire dalla met\u00e0 del \u201933, anche se \u00e8 provato che qualche ragazza del vecchio gruppo continu\u00f2 a esibirsi con loro.\nThe Sundays Girls si produssero in Siria e nel Libano; nell\u2019autunno-inverno '33 furono in Grecia, proseguendo la loro tourn\u00e9e in altri paesi d\u2019Europa. Nel 1935, dopo le esibizioni in Polonia, forse anche per le precarie condizioni di salute di Portino, decisero di cessare temporaneamente l\u2019attivit\u00e0 e trasferirsi in Italia, a Torino.\nA Torino. L'incontro con Prato e la nascita del Trio (1935-36).\nGiunte a Torino nel 1935, presero inizialmente alloggio con Portino in un appartamento in via Lanfranchi 24 (gli altri tre successivi furono: in piazza Vittorio Veneto 23, presumibilmente dal gennaio del \u201937, in via degli Artisti 26, dal 26 settembre \u201940 circa al \u201943, in via Cesare Battisti 3, nella pensione per artisti gestita dalla famiglia Martellacci, stabilmente dal 15 ottobre 1945 al giugno \u201948 Alessandra e Giuditta, alla fine del \u201952 circa Caterinetta); Eva e le due figlie, consce di non poter pi\u00f9 intraprendere faticose tourn\u00e9e, e d\u2019altra parte probabilmente ormai stanche di condurre quel tipo di vita, erano ansiose di tentare nuove vie per esprimersi artisticamente, e nel contempo sbarcare il lunario. Gi\u00e0 negli spettacoli delle Sunday Sisters coreografie e numeri di danza erano spesso accompagnati col canto; fu dunque al canto che esse s\u2019indirizzarono (\u00abGiunto in Italia, il Duo Lescano si esib\u00ec nei tabarin nei suoi numeri di danza\u00bb ebbe pi\u00f9 tardi a ricordare Riccardo Morbelli).\nDecisiva fu, appunto, la conoscenza, presso lo storico negozio di strumenti musicali Chiappo in piazza Vittorio Veneto angolo via Bonafous, del maestro Carlo Alberto Prato (Susa, 1909 - Torino, 1949), uno dei curatori dei programmi musicali della sede torinese dell\u2019EIAR: il quale, udite cantare Alexandrine e Judik, e appreso dell\u2019esistenza d\u2019una terza sorella, Catharina, che studiava e viveva a L\u2019Aja, sugger\u00ec ad Eva di portarla a Torino, impegnandosi a impartire alle tre ragazze lezioni di canto; il suo intento era di costituire un trio sull\u2019esempio delle statunitensi Boswell Sisters, che proprio allora, dopo una carriera ultradecennale avevano sciolto il loro complesso artistico. Eva si rec\u00f2 nei Paesi Bassi e torn\u00f2 con Catharina, la cui voce, dal timbro sopranile, era la pi\u00f9 alta e gradevole.\nNonostante i musicisti presenti in famiglia, le sorelle Leschan avevano solo vaghissime cognizioni musicali (a differenza delle Boswell Sisters, che erano delle musiciste fatte e finite) e non sapevano (n\u00e9 mai seppero) leggere la musica sul pentagramma. Dopo qualche mese d\u2019intensissime lezioni (della durata quotidiana di otto-dieci ore, e talvolta anche di pi\u00f9, domeniche incluse, com\u2019\u00e8 riportato anche da altri testimoni oltre alle dirette interessate), Prato riusc\u00ec a produrre il miracolo: individuando di ciascuna la giusta tonalit\u00e0 di voce e insegnando loro il canto armonizzato, al punto tale che - l\u2019affermazione \u00e8 del maestro Cinico Angelini - esse appresero ad \u00abauto-armonizzarsi\u00bb, lasciando ammirato per la loro bravura il compositore Pietro Mascagni.\nIl debutto all'EIAR (1936).\nPer esibirsi le sorelle Leschan italianizzarono i nomi e il cognome: il loro divenne il \"Trio Vocale Sorelle Lescano\". Dopo alcune esibizioni pubbliche (la prima avvenne a Trieste e fu seguita da altre a Cortina, Stresa e Sanremo), grazie anche all\u2019interessamento di Riccardo Morbelli, futuro paroliere di tante loro canzoni, il trio esord\u00ec nell'ambito delle trasmissioni di musica leggera dell'EIAR programmate da Radio Torino, e venne messo sotto contratto dalla Parlophon, etichetta discografica allora distribuita dalla Cetra.\nIl loro primo brano registrato,\" Guarany Guaran\u00e0\", fu inciso il 22 febbraio 1936 con l\u2019Orchestra della Canzone dell'EIAR diretta da Cinico Angelini, e pubblicato nel marzo dello stesso anno (GP 91913). Le Lescano incontrarono subito grande favore presso il pubblico: \"Topolino al mercato\" (GP 92055), \"Anna\" (GP 91976), e il \"Valzer della fisarmonica\" (GP 92064) si segnalano come i loro primi successi. Quell'anno stesso esse presero parte anche a varie esibizioni pubbliche, e lavorarono nella rivista \"Basta con le donne\"; Portino organizz\u00f2 una loro breve tourn\u00e9e nel nord Italia, col concorso del \"Quartetto Jazz Prato\", di cui allora faceva parte anche Giuseppe Funaro, nonch\u00e9 di un illusionista e un medium; poche settimane dopo, il 28 dicembre, questi per\u00f2 moriva improvvisamente a Roma.\nI primi anni d'oro (1937-1938).\nRimaste prive del loro manager, le Lescano demandarono alla madre il compito d\u2019occuparsi delle questioni amministrative inerenti ai loro incassi, che cominciavano a farsi cospicui. Ormai entrate stabilmente nel gruppo di cantanti dell\u2019Orchestra Cetra diretta da Pippo Barzizza il quale, grandissimo band leader, compositore e arrangiatore, senz\u2019altro la personalit\u00e0 di maggior spicco nell\u2019\u00e0mbito della musica leggera italiana d\u2019ispirazione jazzistica della prima met\u00e0 del Novecento, le diresse nell\u2019esecuzione di centinaia di canzoni, esse conquistarono un'immensa popolarit\u00e0, al punto da divenire il \u2018fiore all\u2019occhiello\u2019 delle trasmissioni di musica leggera dell'EIAR.\nTra i motivi incisi nel 1937, \"Tulilem blem blu\" (GP 92174) e \"Non dimenticar (le mie parole)\" (GP 92190); nel 1938, \"Una notte a Madera\" (GP 92339) e \"Piccolo chalet\" (GP 92350), entrambi con Luciana Dolliver, \"\u00c8 quel fox-trot\" (GP 92392), \"Ma le gambe\" e \"Segui il ritmo\" (GP 92465) e \"Lo so che non \u00e8 vero\" (GP 92495) con Enzo Aita, \"Ultimissime\" (GP 92468), \"Non me ne importa niente\" e \"Pap\u00e0 e mamm\u00e0\" (quest\u2019ultimo con la prima formazione del Quartetto Cetra; GP 92477), \"\u00c8 arrivato l\u2019ambasciatore\" (GP 92505) e \"Piccole stelle\" (GP 92514), entrambi con Nuccia Natali, \"Uno-due-tre jep\" (GP 92586), \"Vado in Cina e torno\" e col Quartetto Cetra (GP 92633) e \"La gelosia non \u00e8 pi\u00f9 di moda\" (GP 92727), \"Signorina Grandi Firme\" con Carlo Moreno (IT 553). Entro l\u2019aprile di quest\u2019anno le Lescano inoltre presero parte al film \"L'argine\" di Corrado D'Errico, interpretato da Gino Cervi e Luisa Ferida, in una scena in cui, nel ristorante \u201cIl Cigno Nero\u201d, cantano la canzone O luna pallida (GP 9248).\nA partire dal 13 luglio e per alcune settimane le ragazze olandesi di sera si esibirono con grande successo al \"Ristorante Parco del Valentino\" dirette dall\u2019orchestra di Carlo Zeme, e in settembre parteciparono alla ripresa della rivista \"Basta con le donne\", sempre a Torino al Teatro Chiarella. Il 24 ottobre, al Palazzo della Moda nell'ambito della mostra \"Torino e l'Autarchia\", furono protagoniste del terzo quadro (\u00abDall\u2019A alla Z, ovvero il Trio Lescano presentato al pubblico\u00bb di Nino Guareschi) dello spettacolo \"Attento ai martelloni\", in due tempi e otto quadri, espressamente scritto per la manifestazione da Metz, Mosca, Marchesi, Guareschi e Rossi, Nizza e Morbelli, per la regia di Nunzio Filogamo.\nRadiovisione e rivista (1939).\nNel 1939 le Lescano incisero tra l'altro \"Oh! Ma-ma!\" col Quartetto Cetra (GP 92840), \"Senti l\u2019eco\" (GP 92864 e GP 93055), e \"Maramao perch\u00e9 sei morto?\" con Maria Jottini (IT 616 e IT 624, 50233). Inoltre, con Rabagliati e altri artisti dell\u2019EIAR e del mondo dello spettacolo, presero parte (a Milano, nei giorni 20-26 luglio e 16-24 settembre) alle prime trasmissioni sperimentali di Radiovisione, ai primordi della televisione; ripeterono l\u2019esperimento anche a Roma il 17 dicembre del 1941.\nIl 9-10 settembre, al Teatro Sociale di Biella, inizi\u00f2 la tourn\u00e9e della rivista \"Viva la radio!\", il \u00abradio-processo\u00bb di Marchesi e Metz diretto registicamente, presentato e interpretato da Nunzio Filogamo, che sulla scena era affiancato dal Trio Lescano, da Alberto Rabagliati, Luisella Broggi, Giacomo e Anita Osella, Ernesto Corsari, Lina Acconci, Baby e Fausto Tommei, Angelo Zanobini, Maria Pia Arcangeli, Giancarla Bizzoni, Ebe De Paulis, Alda Mangini, Marichetta Stoppa, Michele Montanari, Umberto Mozzato e Cesare Carini, col concorso delle due grandi orchestre di Cinico Angelini e Pippo Barzizza; lo spettacolo venne portato a Casale Monferrato, Novara, Alessandria, Pavia, Milano, Como, Bergamo, Brescia, Verona, Vicenza, Padova, Trieste, Fiume, Udine, Treviso, Venezia, Adria, Ferrara, Ravenna, Forl\u00ec, Bologna, Pistoia, Prato, Firenze, Pisa, Livorno, Arezzo, Perugia, Foligno, Terni, Roma, Napoli, Bari, Foggia, Pescara, Ancona, Cesena, Modena, Reggio Emilia, Parma, Genova, Chiavari e Torino, dove si concluse il 22 dicembre al Teatro Vittorio Emanuele: in tutto 44 piazze in poco pi\u00f9 di tre mesi, e sempre con straordinario successo, tanto che nell\u2019anno successivo il regista Giacomo Gentilomo (con la collaborazione per la sceneggiatura e il montaggio di Fulvio Palmieri), ispirandosi alla rivista-\u00abradio-processo\u00bb gir\u00f2 il film-documentario \"Ecco la radio!\", alla quale presero parte diversi cantanti, musicisti e attori, non solo dell\u2019Eiar: Nunzio Filogamo, Pippo Barzizza, Cinico Angelini, Saverio Seracini, Fausto Tommei, Roberto Villa, Loredana, Giovanni Cimara, Pina Gallini, Gilberto Mazzi, Felice Romano, Adele Garavaglia, Nella Maria Bonora, Guido Notari, Otello Boccaccini, Ebe De Paulis, Dea Garbaccio, Alda Mangini, Michele Montanari, Lina Termini, Giacomo Osella, Lina Acconci, Maria Pia Arcangeli, Maria Jottini, Nin\u00ec Serena, Maria Luisa Dell\u2019Amore, e naturalmente il Trio Lescano, che in una scena interpret\u00f2 con brio la canzone \"Oh! Ma-ma\".\nNel frattempo, in un documento del 15 novembre relativo alla richiesta di cittadinanza italiana avanzata dalle sorelle Leschan-Lescano, e nell\u2019\u00e0mbito della complessa procedura di accertamento dei requisiti, il Ministero degli Interni rilasci\u00f2 una dichiarazione in base alla quale le tre interessate dovevano \u00abconsiderarsi a tutti gli effetti di legge non appartenenti alla razza ebraica\u00bb; le Lescano fecero subito richiesta affinch\u00e9 tale status venisse esteso anche alla madre, che soggiornava in Italia \u00abnon per ragioni di lavoro ma per assistere moralmente le scriventi, la pi\u00f9 giovane delle quali ha venti anni, e ricevere, a sua volta, morale e materiale assistenza dalle sottoscritte medesime che provvedono, col provento del loro lavoro, al suo sostentamento\u00bb, richiedendo anche per lei la cittadinanza italiana.\nI primi anni di guerra (1940-42).\nNel 1940, anno che in giugno vide l\u2019Italia scendere in guerra contro gli Alleati a fianco delle potenze dell\u2019Asse, i maggiori successi delle Lescano furono \"La da-da\" e \"Pippo non lo sa\" (GP 93093, 154692 e 1546939) e \"Il pinguino innamorato\" (GP 93112 e GP 93133, 154728), tutti con Silvana Fioresi, \"O-oh boom!\", con Michele Montanari, Oscar Carboni e Gianni Di Palma (GP 93105, 154726), \"C\u2019\u00e8 un\u2019orchestra sincopata\" (GP 93173, 154858), \"Arriva Tazio\" (DD 10020, 154887), \"Tuli-Tuli-Pan\" e \"Ti-Pi-Tin\" (il secondo con Oscar Carboni e Gianni Di Palma; GP 93080), e \"Il maestro improvvisa\", con Alberto Rabagliati (IT 804, 50600). Il trio partecip\u00f2 anche, il 9-10 novembre, ad uno spettacolo benefico a favore delle famiglie dei richiamati al teatro Vittorio Emanuele, con l\u2019Orchestra Cetra diretta da Barzizza ed altri cantanti dell\u2019EIAR.\nNel \u201941 le Lescano incisero tra l\u2019altro \"Canzone del boscaiolo\" con Alberto Rabagliati (DC 4030 e IT 844, 50731), \"Ritmo della Luisiana\" (AA 361, 50482), \"Maria Luisa\" con Ernesto Bonino (DD 10040, 50866), \"Firenze\" con Odoardo Spadaro (DD 10016), \"Il pesce e l\u2019uccellino\" con Silvana Fioresi (DD 1070), \"La famiglia canterina\" con Ernesto Bonino (DC 4075), mentre come solista Caterinetta tra quest\u2019anno e il successivo incise 11 motivi, tra cui \"T\u2019amo ancor\" (DD 10005), \"Ritmando in sol\" (DD 10014), \"Nebbia\" (DC 4033) e \"La barca dei sogni\" (DC 4135, 51650).\nNel corso dell\u2019anno le sorelle parteciparono a varie altre iniziative dell\u2019EIAR per le persone colpite dalla guerra: vedove, orfani, feriti, soldati. Il 2 luglio il direttore generale dell\u2019Eiar, Fulvio Palmieri, indirizz\u00f2 (su carta intestata dell\u2019Ente) una lettera al prefetto Antonio Le Pera, direttore generale per la Demografia e la Razza del Ministero dell\u2019Interno, caldeggiando la petizione delle Lescano per ottenere la cittadinanza italiana, e specificando a tale proposito come \u00abLe sorelle Lescano non potrebbero per\u00f2 pagare la tassa di concessione governativa di L. 5.000 per ciascuna: esse hanno peraltro un certificato del Municipio di Torino loro residenza, attestante il loro stato di povert\u00e0, il quale per\u00f2 non \u00e8 di povert\u00e0 assoluta, e cio\u00e8 di iscrizione nella lista dei poveri, ma \u00e8 solo ai sensi della legge sul gratuito patrocinio\u00bb.\nQuesta dichiarazione, certamente \u2018di parte\u2019, suona comunque in stridente contrasto con le notizie che si hanno sul tenore di vita delle Lescano in quegli anni: le quali disponevano di auto con autista (anche se pare che Alessandra avesse conseguito la patente di guida); senza dire delle dichiarazioni che vorrebbero in mille lire al giorno il corrispettivo lavorativo del trio, e parlano di un invito a corte da parte di Umberto di Savoia, che avrebbe indirizzato loro cento rose rosse, dell\u2019ammirazione per le Lescano da parte di Mussolini, che quando venne a Torino indirizz\u00f2 un saluto verso il loro balcone e altre amenit\u00e0 del genere.\nUn secondo documento, della Regia Prefettura di Torino, datato 23 settembre, in merito agli accertamenti richiesti per la concessione della cittadinanza italiana alle sorelle Leschan-Lescano, attesta che \u00able straniere in oggetto [...] sono nubili e risultano di buona condotta morale e politica e di sentimenti favorevoli all\u2019Italia ed al Regime\u00bb. Peraltro, mentre l\u2019iter per il riconoscimento della cittadinanza italiana si avviava ad una conclusione per loro positiva, in quel periodo non mancarono ottuse critiche \u2018autarchiche\u2019 al loro modo di cantare: si veda ad esempio, l\u2019articolo siglato \u00abs. s.\u00bb su \"La Stampa\" dell\u20198 novembre 1941, Cronache della Radio: Una legge per le canzoni - \u00c8 giunta l\u2019ora di smetterla con le svenevolezze e i miagolii - Il ritiro delle canzoni giudicate indegne, il quale nella sua crociata puristica a pro della musica leggera d\u2019impianto tradizionale italiano se la prende con le Lescano, Lucio Ardenzi e Rabagliati richiedendo un\u2019assurda omologazione vocale. L\u2019autore afferma di difendere la canzone italiana, \u00abanche quella che \u00e8 smiagolata dalle sorelle Lescano (ma perch\u00e9 soffiate le parole contro i denti e non scandite italianamente le sillabe? Si dice \u00absoltanto con me\u00bb e non \u00absottanto con me\u00bb) o gargarizzata da Ardenzi o sfilacciata da Rabagliati\u00bb.\nIn dicembre, le Lescano si esibirono nella rivista \"Giovanna, dammi la lira!\" di Giovanni Guareschi e Carlo Manzoni (a Milano, Brescia e in altre citt\u00e0).\nNel 1942 il Trio incise tra l'altro \"Come l'ombra\" (DC 4145), \"Camminando sotto la pioggia\" (DC 4147), \"Oi Mar\u00ec, oi Mar\u00ec\" (DC 4154, 51663), \"Don Pasqu\u00e0\" (DC 4136), \"Accanto al pianoforte\" (DC 4220, 51671), \"Povera Titina\" (IT 1175), \"Ciribiribin\" (DC 4154, 51757), nonch\u00e9 la versione in lingua tedesca di sei suoi motivi: \"Zauberland\" [Il mio cuore] e \"Schenk mir dein Foto!\" [La canzone del boscaiolo] (DD 10102), \"K\u00fcss\u2026 k\u00fcss\u2026 k\u00fcsse mich, meine M\u00e3dchen\" [Ba\u2026 ba\u2026 baciami piccina] e \"Die Sirenen von Capri\" [L\u00e0 nell\u2019isola di Capri] (DD 10103), \"Oh Marie! Oh Marie!\" [Oi Mar\u00ec, oi Mar\u00ec] e \"Illus\u00eeon\" [Camminando sotto la pioggia] (DC 4174), \"Herzklopfen\" [Batticuore] e \"Das Geheimnis Meiner Liebe\" [Un segreto] (DC 4175).\nProblemi per Eva (1942-43).\nMentre le Lescano proseguivano la loro attivit\u00e0 con applauditissime esibizioni in varie citt\u00e0, il 30 marzo, con un decreto regio firmato da Vittorio Emanuele III e controfirmato dall\u2019allora Presidente del Senato Luigi Federzoni, veniva loro concessa la cittadinanza italiana. Quest\u2019atto non riguardava per\u00f2 la loro madre, Eva, la cui posizione iniziava a farsi delicata, essendo di religione ebraica e allora quarantanovenne: giacch\u00e9 proprio a Torino, il 18 maggio, un avviso obbligava gli ebrei tra i 18 e i 55 anni a denunciare le proprie generalit\u00e0 per essere precettati al lavoro. Certo anche per rendere meno preoccupante la sua posizione, il 16 giugno le tre sorelle indirizzarono una lettera al capo del governo e duce del fascismo Benito Mussolini, firmandola in calce: nella quale esse, dopo averlo ringraziato per l\u2019ottenimento della cittadinanza italiana, gli rivolsero la richiesta d\u2019iscrizione al Partito Nazionale Fascista. Intanto, nel Regno dei Paesi Bassi invasi dai nazisti, la situazione dei parenti di Eva si faceva drammatica: il 20 settembre, ad Amsterdam, Aaron de Leeuwe, fratello minore di Eva, si suicid\u00f2 assieme alla moglie Marianne per evitare la cattura; e l\u20198 ottobre, nel campo di concentramento di Auschwitz dov\u2019erano stati trasferiti e rinchiusi, morirono la trentanovenne Poulina De Leeuwe, sorellastra di Eva (figlia di seconde nozze del padre David) e suo figlio, l\u2019undicenne Benjamin Overste.\nIl 19 ottobre, a Torino, esord\u00ec con grande successo al Teatro Alfieri la rivista \"Sogniamo insieme\" di Nelli e Mangini, con la compagnia Osiri-Dapporto, di cui fece parte anche il Trio (la prima era stata fissata per il 2 ottobre al Politeama Genovese di Genova, ma rinviata e poi cancellata a causa della \u00abmancata consegna dei materiali e dei costumi\u00bb). Il 29 ottobre la richiesta inoltrata dalle Lescano il 16 giugno trov\u00f2 accoglimento, e le Lescano, ancora inconsapevoli, vennero iscritte alla Federazione torinese del Partito Nazionale Fascista; la lettera in cui verr\u00e0 loro comunicato sar\u00e0 inviata soltanto il 7 aprile del \u201943.\nIl presunto arresto e detenzione (1943).\nIn una intervista concessa nel 1985, Alessandra (vedova Franceschi) afferm\u00f2 d\u2019aver sub\u00ecto un arresto da parte della Milizia nell\u2019occasione di un concerto dato nel \u201943 nel Teatro Grattacielo nel grattacielo Torre Piacentini a Genova: lei e le sue sorelle sarebbero state condotte nel carcere di Marassi, con l\u2019accusa di spionaggio, dietro una denuncia da parte delle sorelle Codevilla del Trio Capinere, invidiose del loro successo; e sempre a suo dire, esse furono obbligate a fare da interpreti negli interrogatori dei partigiani e degli altri detenuti politici, in ragione della loro conoscenza della lingua tedesca. Tale storia, per la verit\u00e0, era stata perlomeno \u2018annunciata\u2019 dalla stessa (da sempre \u2018portavoce\u2019 del Trio, forse per essere la maggiore in et\u00e0) gi\u00e0 in un breve articolo del 21 luglio 1946, apparso a sigla FUL., a titolo \"Il Trio Lescano al Ragno d\u2019Oro\".\nAlla veridicit\u00e0 di queste affermazioni si oppone una ricerca storica apparsa nel novembre 2010 sul sito Ricordando il Trio Lescano a firma Virgilio Zanolla: quest\u2019ultimo, confrontando le varie affermazioni rilasciate al riguardo da Alessandra con le cronache genovesi dell\u2019epoca, pot\u00e9 accertare che nel periodo esaminato (non solo nel \u201943, ma nell\u2019intero triennio 1941-43), non si ebbe alcuna notizia di un arresto delle sorelle Lescano, inoltre, in ciascuna delle numerose occasioni in cui il Trio si esib\u00ec nel capoluogo ligure riscosse grandissimo successo, attestato dalle lodi apparse sui giornali. Quella che si ipotizzava come un\u2019invenzione delle sorelle nell\u2019immediato dopoguerra, dovuta al desiderio di sottrarsi a qualsiasi idea di compromesso col regime fascista, trov\u00f2 puntuale conferma nell\u2019aprile 2012, in un\u2019intervista rilasciata allo stesso Zanolla dalla signora Maria Rosaria, sorella di Giulio Epicureo, storico fidanzato di Caterinetta: la quale testimoni\u00f2 d\u2019avere appreso dalla bocca di quest\u2019ultima come la storia dell\u2019arresto e della detenzione fu architettata dalle sorelle ampliando a dismisura quella che era stata invece una semplice convocazione al commissariato per rispondere di certi sospetti di \u2018fronda\u2019 desumibili probabilmente dai testi \u2018arrangiati\u2019 di certe loro canzoni, col preciso scopo di far dimenticare i sospetti di una simpat\u00eda e connivenza col fascismo. Resta comunque a pesante carico morale delle tre artiste l\u2019ignobile calunnia insinuata a danno delle ragazze del Trio Capinere.\nGli anni pi\u00f9 bui del conflitto (1943-45).\nLa sera dell\u20198 dicembre \u201942 la citt\u00e0 di Torino sub\u00ec un durissimo bombardamento aereo da parte delle truppe alleate, durante il quale la sede dell\u2019Eiar (via Giuseppe Verdi 14) venne colpita e pesantemente danneggiata, riportando la perdita di attrezzature e registrazioni. Questa circostanza rese impossibile la prosecuzione dell\u2019attivit\u00e0 d\u2019incisione nel capoluogo piemontese e ne consegu\u00ec che orchestre e artisti furono costretti a spostarsi in altri luoghi attrezzati (spesso frettolosamente) per la bisogna: chi a Salsomaggiore, chi a Montecatini, chi a Milano, chi a Bologna, chi addirittura a Roma. Le Lescano, anche per via della madre, decisero di non allontanarsi da Torino, dal loro domicilio di via degli Artisti 26, dove vivevano dal 1939 o da poco prima, in un appartamento all\u2019ultimo piano della scala destra, limitrofo a quello occupato dal maestro Prato e dalla consorte Giuseppina. Tuttavia, nel corso dell\u2019anno furono in varie citt\u00e0 italiane, esibendosi a Napoli, Milano, Firenze, Genova.\nIn novembre, nella Torino in mano a nazisti e repubblichini, iniziarono le deportazioni di ebrei e prigionieri politici verso i campi di concentramento e di sterminio; venne deportato anche il maestro Prato, simpatizzante fascista negli anni '30, per essersi rifiutato di giurare fedelt\u00e0 alla Repubblica di Sal\u00f2. Le Lescano, o furono avvertite per tempo da qualche amico, o considerarono saggiamente che le persone che finora avevano \u2018coperto\u2019 la madre non rivestivano pi\u00f9 alcuna carica, e non erano comunque pi\u00f9 in grado di garantirle sicurezza; perci\u00f2, presumibilmente fin dalla primavera del \u201943, Eva lasci\u00f2 Torino e si rifugi\u00f2 a Gallenca, frazione di Valperga Canavese, in una piccola abitazione di propriet\u00e0 della famiglia Rolando: a suggerire loro il paesino furono Annina Boetti e la figlia Angelina che erano state a servizio in casa Lescano; le figlie, impegnate in esibizioni in giro per l\u2019Italia, fecero sapere che la madre era tornata nei Paesi Bassi: ma segretamente si recarono spesso a trovarla, in pi\u00f9 di un\u2019occasione fermandosi anche l\u00e0 a dormire.\nVerso il dicembre \u201943 (fino al 26 novembre il Trio \u00e8 documentato a Genova) si eclissarono dalla scena pubblica anche le Lescano, per raggiungere la madre. Lasciato il Canavese e determinate a rifugiarsi in Svizzera, Eva e le tre figlie raggiunsero una localit\u00e0 nei dintorni di Saint Vincent, sulle montagne della Valle d'Aosta e vicino al confine elvetico. In questa localit\u00e0, in una pensione gestita da Giuseppina Ravizza, trascorsero nel pi\u00f9 completo anonimato gli ultimi e pi\u00f9 cupi mesi del conflitto.\nIl 5 febbraio 1945, a L'Aia, all\u2019et\u00e0 di quasi sessantott\u2019anni moriva Alexander Leschan; \u00e8 da notare che le figlie, forse vergognandosi di lui per via della professione di clown, gi\u00e0 in un\u2019intervista concessa a Marcello Soria per la rivista \u201cFilm\u201d del 23 aprile 1938, lo davano deliberatamente per morto (\u00abpap\u00e0 era ungherese e la mamma \u00e8 olandese\u00bb dice con ogni probabilit\u00e0 la solita Alessandra); inoltre, nell\u2019intervista a Mazzoletti (1980) Alessandra disse addirittura che la madre era sposata \u00abcon un musicista d\u2019origine ungherese\u00bb!\nDopoguerra: l'incontro con le Andrews Sisters (1945).\nNel maggio \u201945, non appena la citt\u00e0 venne occupata dagli alleati, Eva e le figlie rientrarono a Torino, prendendo domicilio nella pensione per artisti gestita dalla famiglia Martellacci in via Cesare Battisti, 3. Le tre sorelle ripresero a cantare, esibendosi in qualche locale cittadino, e nel mese di luglio si trasferirono a Livorno, chiamate ad esibirsi presso le truppe anglo-americane l\u00e0 di stanza; in tale occasione conobbero e vennero fotografate (altri dicono anche che cantarono assieme) con le Andrews Sisters, il celebre trio vocale femminile che dopo il ritiro delle sorelle Boswell si era imposto sulla scena musicale statunitense. Le sorelle Andrews, giunte a Livorno nell'\u00e0mbito del circuito Fox Hole, avevano lanciato alcuni famosi motivi ripresi con altrettanto successo dalle Lescano, a partire da Tulip Time, divenuto come Tuli-Tuli-Pan il \u2018marchio di fabbrica\u2019 delle tre olandesi naturalizzate italiane.\nPurtroppo, le trasmissioni radiofoniche, che nei tardi anni Trenta e primi Quaranta avevano costituito la spina dorsale della loro popolarit\u00e0, nel dopoguerra furono loro precluse. Circostanza difficilmente spiegabile col fatto (in verit\u00e0, pi\u00f9 supposto che reale) della identificazione del Trio Lescano col fascismo, dato il caso di altri artisti ben pi\u00f9 compromessi di loro (per esempio Oscar Carboni), che dopo un minimo periodo di \u2018limbo\u2019 tornarono a cantare in radio. \u00c8 vero bens\u00ec che le loro canzoni vennero ancora trasmesse: ma perch\u00e9 qualcuno tornasse a parlare espressamente di loro, dedicando loro un apposito spazio radiofonico, si dov\u00e9 attendere l\u2019iniziativa dell\u2019amico Riccardo Morbelli, che fece del Trio il soggetto di una puntata di una trasmissione, \"Incontri musicali\", andata in onda sulla stazione della Rete Rossa mercoled\u00ec 13 settembre 1950.\nL'abbandono e la sostituzione di Caterinetta (1946).\nInnamoratasi del mercante e antiquario cagliaritano Giulio Epicureo, nonch\u00e9 fortemente prevenuta (e, come i fatti dimostrarono, con piena ragione) riguardo alla correttezza del loro nuovo impresario, l\u2019ex attore di rivista Nino Gallizio, allora compagno di Alessandra (la quale tent\u00f2 di farlo passare per suo marito, pur risultando - a quanto pare - il Gallizio gi\u00e0 sposato), nella primavera del \u201946 Caterinetta decise di lasciare il Trio; dopo alcuni penosi litigi con minacce di ripercussioni legali, tra lei e il fidanzato da una parte, Eva, Alessandra e Giuditta dall\u2019altra, si addivenne a un accordo, e pur non avendone alcun obbligo, signorilmente l\u2019Epicureo si offr\u00ec d\u2019indennizzare economicamente la controparte. Alessandra e Giuditta decisero di sostituire la sorella con la ventunenne torinese Maria Bria, allieva del maestro Piero Pavesio, la cui bella voce di soprano leggero per altezza ed estensione corrispondeva all\u2019incirca a quella di Caterinetta. Giocando sulla scarsa conoscenza fisica che aveva il pubblico della formazione originale, fecero anzi passare Maria per Caterinetta, facendo perfino adattare alla stessa gli abiti di scena della sorella, di lei pi\u00f9 alta.\nIl nuovo Trio (1946-50).\nPartito per una tourn\u00e9e italiana, il nuovo Trio si esib\u00ec a Genova, Milano, Firenze, Roma (dove il 16 ottobre presenzi\u00f2 alla serata di apertura stagionale del Club \u201cLa Conchiglia\u201d e venne fotografato accanto alla giovanissima Silvana Pampanini, fresca Miss Italia ex aequo con Rossana Martini), Napoli, Bari e Barletta, chiudendo l\u2019annata il 31 dicembre con un\u2019esibizione a Lugano. Nel \u201947, tra le varie localit\u00e0 in cui si esib\u00ec, la formazione rinnovata si produsse a Trieste, Gorizia, Viareggio, San Benedetto del Tronto (29 luglio), a Livorno (17 settembre, accanto a Katina Ranieri), ad Abano Terme, ed un paio di settimane a Vienna, accompagnata dall\u2019orchestra del maestro Viktor Schlichter (che avrebbero poi ritrovato a Buenos Aires).\nAlla fine di giugno del \u201948 il nuovo Trio lasci\u00f2 Torino, e ai primi di luglio, partendo in aereo da Roma, in compagnia di Nino Gallizio, del maestro Mildiego e di alcuni suoi strumentisti, dopo un viaggio avventuroso raggiunse Buenos Aires, per una tourn\u00e9e. Nella capitale argentina, dove si esib\u00ec fin da subito con straordinario successo in un programma radiofonico di Radio El Mundo, ritrov\u00f2 vecchi colleghi e amici come Carboni, Rabagliati e Bonino. In seguito, le tre artiste tennero concerti anche a Rosario, C\u00f3rdoba, Santa Fe e in qualche altro luogo, e a Natale a Mar del Plata.\nVerso la met\u00e0 del \u201949 il nuovo Trio intraprese una tourn\u00e9e in altri paesi del Sudamerica: fu in Bolivia, a La Paz, in Per\u00f9 a Cuzco e a Lima, in Ecuador a Quito, in Colombia a Bogot\u00e1; infine, sul finire dell\u2019estate raggiunse il Venezuela, dove prima di raggiungere Caracas si esib\u00ec a Barquisimeto. Nella capitale venezuelana, pochissimo tempo dopo, alla vigilia d\u2019intraprendere una tourn\u00e9e nell\u2019America Centrale il trio si sciolse. Causa di ci\u00f2 fu la defezione della Bria, la quale, avendo fino ad allora lavorato quasi senza compenso, consigliata da Manuel Beiras (impresario argentino che collaborava con Gallizio e s\u2019incaricava di fissare le piazze, del quale nel frattempo era divenuta compagna e poi la moglie, e dal quale ebbe le figlie Alba, 1950, e Diana, 1952) chiese, per partecipare alla tourn\u00e9e, il riconoscimento di quant\u2019era giusto le venisse versato. Alla sua richiesta Gallizio, Alessandra e Giuditta non vollero piegarsi, e nell\u2019impossibilit\u00e0 di trovare una sostituta la tourn\u00e9e salt\u00f2 e il Trio concluse la sua attivit\u00e0.\nDopo la musica.\nAlessandra e Giuditta restarono a Caracas (e, fino a tutto il \u201952, pure la Bria, che poi torn\u00f2 a Torino con le due figlie), adattandosi a vari lavori per sbarcare il lunario, come commesse in negozi e supermercati. Verso il \u201955, concluso il suo rapporto con Gallizio, col quale aveva aperto uno spaccio di bevande, Alessandra intrecci\u00f2 una relazione con Guido Franceschi, proprietario della pensione Los Pinos di Sabana Grande, nella quale dormiva, e padre di tre figli; il legame si rinsald\u00f2 e si fece ufficiale alla morte della moglie di questi, tanto che nel \u201963 essi rientrarono in Italia e si stabil\u00ecrono a Parma (dove il 17 ottobre \u201966 si sposarono nella chiesa di S. Lazzaro), e in seguito a Vallecrosia, nell\u2019estremo ponente ligure. Giuditta spos\u00f2 nel novembre \u201955 a Caracas un maturo commerciante di petrolio d\u2019origine canadese, del quale ignoriamo ancora il nome; in tale occasione Eva, dai Paesi Bassi dove era tornata a trasferirsi verso il \u201948, si rec\u00f2 in Venezuela a rivedere le due figlie.\nDa quel momento, le notizie su Giuditta si fanno vaghe e imprecise: col marito si trasfer\u00ec a Maracaibo, o a Puerto Ordaz, o a Puerto La Cruz; pare che, rimasta incinta, abbia perso il figlio che attendeva. Dal 1976 circa Alessandra perse i (peraltro radi) contatti epistolari che aveva con lei; c\u2019\u00e8 stato chi ha affermato che Giuditta sia morta in un incidente avvenuto in mare, orrendamente straziata dalle eliche di un motoscafo: ma al momento la notizia non ha trovato conferma. Sebbene alcuni siti diano il 2007 come il suo anno di morte, si deve credere che Giuditta abbia cessato di vivere nella seconda met\u00e0 degli anni settanta. I dubbi sulla sua sorte sollevarono la curiosit\u00e0 del programma \"Chi l\u2019ha visto?\" che, andato in onda su Rai 3 la sera del 21 settembre 2009, s\u2019interess\u00f2 del caso.\nQuanto a Caterinetta (la quale occasionalmente riprese a cantare in esibizioni perlopi\u00f9 estemporanee: come quelle nelle trasmissioni di Radio Cagliari verso il 1947-48, al Teatro Massimo di Cagliari nel \u201948, in alcuni locali di Alassio nelle estati tra il \u201951 e il \u201954 col complesso di Cosimo Di Ceglie), dopo aver avviato un negozio antiquario con l\u2019Epicureo a Torino in via Maria Vittoria 8, alla fine del \u201952 si lasci\u00f2 sedurre da Duilio D\u2019Agostino, un ventisettenne calabrese che quegli aveva assunto per darle una mano durante le sue assenze; lasciato l\u2019Epicureo, la sua nuova relazione non si rivel\u00f2 altrettanto felice: al punto che, dopo vari litigi e alcuni gravi sgarbi da parte di lui, dopo un aborto e un tentativo di suicidio da parte di lei, nel marzo-aprile \u201955, ceduto il negozio (che a suo tempo l\u2019Epicureo le aveva intestato) ai fratelli D\u2019Agostino, ella si trasfer\u00ec a Roma, agevolata dall\u2019amica Luciana Della Valle (poi nota quale attrice col nome d\u2019arte di Delia Valle); sperava come cantante di trovare di nuovo spazio alla radio o nella neonata televisione, grazie all\u2019aiuto del vecchio amico Riccardo Morbelli, ma non riuscendo a combinare nulla di serio, nel mese di novembre raggiunse a Caracas le sorelle. Qui nel novembre del \u201958 spos\u00f2 un ingegnere edile italiano di dieci anni pi\u00f9 giovane di lei, di cui ad oggi conosciamo soltanto il cognome: Pinto, trasferendosi a vivere a Petare, una localit\u00e0 di montagna nelle adiacenze della capitale venezuelana. Dopo un nuovo aborto, per un probabile tumore all\u2019utero, ella si spense, a Caracas il 3 ottobre del \u201965, all\u2019et\u00e0 di quarantasei anni.\nGli ultimi anni di Alessandra (1976-87).\nIl 16 ottobre 1976, Guido Franceschi si spense a Parma. Rimasta vedova, Alessandra si trasfer\u00ec a Salsomaggiore, in un appartamentino a un piano rialzato, in strada Cervara 3, messole a disposizione dai figliastri, che gestivano un albergo in Venezuela, a Maracaibo, tuttora di loro propriet\u00e0.\nPoco tempo dopo fu raggiunta dalla madre, che si spense il 2 febbraio dell\u201984, all\u2019et\u00e0 di novantaquattro anni. Qui Alessandra (che l\u20198 aprile \u201979 aveva concesso una brevissima intervista radiofonica al maestro Carlo Loffredo, durante la trasmissione \"Toh! Chi si risente\") ricevette alcuni giornalisti venuti a intervistarla: Adriano Mazzoletti (aprile 1980), Vito Orlando (agosto \u201981), Medardo Vincenzi (febbraio \u201985), Natalia Aspesi (ottobre \u201985), Luciano Verre (novembre \u201985); e ricevette altres\u00ec la visita inattesa di Maria Bria col secondo marito Giuseppe Carmeli (agosto o settembre \u201986). La Bria, dopo aver lavorato in una scuola del municipio di Torino, nel \u201977 and\u00f2 in pensione: vent\u2019anni dopo, invitata da Paolo Limiti nel suo programma \"Ci vediamo su Rai 1\", rese noto al pubblico italiano d\u2019essere stata la sostituta di Caterinetta nel Trio negli anni 1946-50. Sofferente di cuore, Alessandra si spense il 1\u00ba febbraio 1987 all\u2019ospedale di Fidenza dov\u2019era stata ricoverata un paio di settimane prima, all\u2019et\u00e0 di settantasei anni. Riposa accanto alla madre Eva nel cimitero di Salsomaggiore.\nLo stile.\nQuando, nel febbraio del 1936, le Lescano esordirono come trio vocale, in Italia, nell'ambito della musica leggera, non si era ancora dato il caso di formazioni canore del genere, neppure in campo maschile. La maggiore novit\u00e0, tuttavia, era costituita dal loro accento straniero, neppure troppo attenuato: e questa mancata attenuazione, forse, fu una furba intuizione del loro maestro, Carlo Prato. Accento che a tutta prima sconcert\u00f2: \u00abQuando facemmo l\u2019audizione all\u2019EIAR, venimmo scartate perch\u00e9 la nostra dizione non era piaciuta ai dirigenti e ci invitarono a riprendere il nostro mestiere di ballerine. Ma poco tempo dopo fummo invitate dalla Cetra per incidere il nostro primo disco\u00bb. Ricord\u00f2 Morbelli nel 1949: \u00abIl Trio funzionava bene. Ci\u00f2 che lasciava a desiderare era la pronunzia, ma ci confort\u00f2 il pensiero che anche un\u2019attrice russa allora in voga, la Pavlova, era entrata lo stesso nella simpatia del pubblico italiano, malgrado la dizione imperfetta\u00bb. Avvenne infatti cos\u00ec, anzi: l\u2019accento straniero e le lievi imperfezioni linguistiche divennero il prezioso \u2018marchio di fabbrica\u2019 delle Lescano, che gli altri trii vocali italiani non potevano ovviamente vantare. E se ad esso, come abbiamo visto, in quegli anni di \"autarchia\" anche musicale non mancarono ottuse e nazionalistiche reprimende, chi oggi ascolta \"Povera Titina\", dove le tre olandesi cantano: \u00abNoi cercamo la Titina / la cercamo notte e d\u00ec\u00bb si limita a sorridere divertito, e forse perfino sottilmente compiaciuto, della loro imprecisione.\nPunto di riferimento delle Lescano all\u2019inizio della carriera erano le Boswell Sisters; le tre ragazze americane cresciute ed affermatesi musicalmente a New Orleans, attive con incisioni e trasmissioni radiofoniche dal 1926 al \u201935; delle quali ripresero anche un paio di motivi: \"The Music Goes 'Round and 'Round\", divenuta \"Girotondo della musica\" (1937; GP 92223) e \"St. Louis Blues\", divenuta \"Le tristezze di san Luigi\" (1941; IT 928, poi riedito - probabilmente nel \u201942 - come \"Ritmo della Luisiana\", AA 361). La bravura spesso virtuosistica delle Boswell trov\u00f2 nelle Lescano un\u2019eco ingentilita, attenta e puntuale nei fraseggi ma quand\u2019era il caso non meno scattante; nell\u2019estensione vocale, le Lescano non avevano la duttilit\u00e0 che consentiva alle Boswell di alternarsi nei timbri alti, e d\u2019altronde il loro fraseggio aggraziato permetteva sfumature meno frequenti e molto meno evidenti nei brani delle artiste americane.\nSedicenti \"storici della musica\" hanno affermato che le Lescano iniziarono la carriera ispirandosi alle Andrews Sisters: ci\u00f2 che \u00e8 smentito dai fatti, le Andrews Sisters essendo venute alla ribalta soltanto nel \u201938, due anni dopo l\u2019esordio delle Lescano; \u00e8 vero invece che le ragazze olandesi riproposero alcuni loro successi, con stile per\u00f2 affatto differente: non solo \"Tulip Time\", su musica di Mar\u00eda Grever, che come \"Tuli-Tuli-Pan\" (GP 93080) nel testo italiano di Riccardo Morbelli, nel \u201940 divenne il loro \"cavallo di battaglia\", anche \"Ti-Pi-Tin\" (retro dello stesso disco), \"Oh! Ma ma!\" (1939; Oh Ma-ma!; GP 92840), \"Ciribiribin\" (\u201942; DC 4154) ed altri. Ma le Andrews cantarono da sole sia \"Ti-Pi-Tin\" che \"Oh! Ma ma!\", le Lescano si accompagnarono rispettivamente con Oscar Carboni e Gianni Di Palma e col Quartetto Cetra; mentre in \"Ciribiribin\" sono le Andrews ad accompagnare Bing Crosby, e le Lescano cantano sole. In ogni caso, impostando il loro canto sulla potenza d\u2019emissione, le Andrews erano assai pi\u00f9 compatte nella resa corale, e puntando tutto sulla forza propulsiva del loro registro dovevano per forza adagiarsi al tessuto della trama orchestrale, mentre le Lescano, pi\u00f9 aggraziate e pi\u00f9 libere, interagivano con gli strumenti che di volta in volta si proponevano in singolo, con esiti piacevolissimi che costituiscono la loro pi\u00f9 precipua caratteristica: un esempio dei pi\u00f9 eloquenti di questi scambi tra voce e strumenti \u00e8 \"C\u2019\u00e8 un\u2019orchestra sincopata\"; moltissime sono le incisioni col marchio Cetra sotto la direzione del maestro Barzizza, con uno stile basato su raffinati virtuosismi vocali, su armonizzazioni swing e jazz.\nLe Boswell registrarono il loro primo disco con la Victor Records il 23 marzo 1925 e l\u2019ultimo con la Decca il 9 giugno 1936; la loro carriera dur\u00f2 quindi esattamente undici anni, due mesi e diciassette giorni, per un totale, pare, di 305 incisioni, con una media annuale di circa 27 registrazioni per anno. Discograficamente, come motivi originali, la carriera delle Andrews si \u00e8 protratta per diciotto anni: dal 18 marzo 1937 al febbraio 1957: circa 700 - stando ai compilatori del loro sito ufficiale - le canzoni registrate, per una media di circa 30,5 brani all\u2019anno. La carriera discografica delle Lescano - se si presta fede alla segnalazione di Adriano Mazzoletti, che indica nel 22 febbraio 1936 la data di registrazione del loro primo brano, \"Guarany Guaran\u00e0\" - si \u00e8 sviluppata nell\u2019arco di sei anni, nove mesi e dieci giorni: possiamo essere cos\u00ec precisi conoscendo il terminus post quem, che \u00e8 la data dell\u20198 dicembre 1942, quando un bombardamento aereo danneggi\u00f2 irreparabilmente gli studi di registrazione dell\u2019EIAR a Torino; in questo periodo, risulta ad oggi che il trio olandese registr\u00f2 almeno 346 canzoni, circa 49 per anno: quasi, cio\u00e8, un motivo a settimana per sei anni: una media stratosferica, che non trova alcun riscontro nei colleghi dell\u2019epoca, e tanto meno di oggi, forse un possibile record mondiale. L\u2019attivit\u00e0 delle Lescano fu dunque assai pi\u00f9 circoscritta rispetto a quella dei due trii americani, ma comparativamente molto pi\u00f9 intensa; e come s\u2019\u00e8 detto, essa fu pi\u00f9 intensa anche di quella di tutti gli altri loro colleghi italiani dell\u2019epoca, solisti e non.\nNelle incisioni eseguite come trio in singolo, rivelando una rara duttilit\u00e0 e a volte alternandosi nel ruolo di soliste (sostituirono Caterinetta sia Alessandra, per esempio in \"Contemplazione\", sia Giuditta, per esempio in \"Vado in Cina e torno\"), le Lescano seppero mostrarsi ora tenere e romantiche (\"O luna pallida\", \"Anna\", \"Bambina innamorata\", \"Senti l\u2019eco\", \"Non dimenticar le mie parole\", \"Come rose\"), ora spiritose e disinvolte (\"La gelosia non \u00e8 pi\u00f9 di moda\", \"Don Pasqu\u00e0\", \"C'\u00e8 un'orchestra sincopata\", \"Ultimissime\", \"C'\u00e8 sempre un ma\u2026\"), evidenziando in varie occasioni la loro perizia nel canto scat (il canto di matrice jazz che alle parole sostituisce sillabe prive di senso o suoni onomatopeici: come in \"Ba\u2026 ba\u2026 baciami piccina\", \"Direttissimo\", \"Tulilem Blem Blu\u2019\", \"Uno-due-tre jep\", \"Povera Titina\", \"Ciribiribin\", \"Nord Espresso\"). Grande interesse (e perci\u00f2 non minore rimpianto) rivelano alcuni loro risultati dell'ultimo anno, brani di pi\u00f9 intima vocalit\u00e0 come \"Canzone romantica\" (di Chiocco e Tettoni; IT 1014) e \"Come l'ombra\" (di Norlisa e Frati, DC 4145); i quali, fatalisticamente compenetrati, nella semplice e accorata adesione delle voci al tema musicale mostrano, quasi, un\u2019inedita disposizione al \"canto dell\u2019anima\", facendo ipotizzare l\u2019avvio di un nuovo corso nella loro espressione d\u2019artiste, e sono senz\u2019altro da ritenere tra i loro esiti pi\u00f9 personali e persuasivi.\nOltre ai motivi interpretati da sole, nel corso della loro carriera le Lescano accompagnarono sempre cantanti celebri: con le sole significative eccezioni, forse, di Natalino Otto, Carlo Buti e Meme Bianchi; cantarono tra gli altri con Aldo Masseglia (18 motivi, tra cui \"Al Rosen Bar\", \"Sogno blu\", \"Villanella\", \"Cinquant\u2019anni fa\", \"Giovent\u00f9\u2026 la tua canzone non pu\u00f2 morire\"), Ernesto Bonino (18, tra cui \"La famiglia canterina\" di Bixio e Cherubini, \"Maria Luisa\", \"Quando passo per la via\", \"Rondinella bruna\" e \"Tu sei bella\"), Dino di Luca (13, tra cui \"Son tutte belle\"), Michele Montanari (13), Silvana Fioresi (11, tra cui \"Pippo non lo sa\" di Kramer, \"Il pinguino innamorato\" di Casiroli, Consiglio e Rastelli, \"Il pesce e l\u2019uccellino\" di Kramer e Rastelli), Fausto Tommei (11, tra cui \"Il solletico\"), Enzo Aita (9, tra cui \"Ma le gambe\", di Bracchi e D\u2019Anzi, e \"Segui il ritmo\"), Alberto Rabagliati (7, tra cui \"Il maestro improvvisa\" di D\u2019Anzi-Bracchi e \"La canzone del boscaiolo\"), Otello Boccaccini (7, tra cui \"Rosalpina\"), il Quartetto Cetra (6, tra cui \"Pap\u00e0 e mamm\u00e0\" e \"Vado in Cina e torno\"), Gino Del Signore (6), Vincenzo Capponi (6), Gilberto Mazzi (6), Emilio Livi (6), Giacomo Osella (6), Oscar Carboni (5, tra cui \"Ti-Pi-Tin\" e \"O-oh boom\"), Gianni Di Palma (5, tra cui \"Appuntamento con la luna\", \"O-oh boom\" e \"Ti-Pi-Tin\"), Luciana Dolliver (4, tra cui \"Una notte a Madera\"), Carlo Moreno (4, tra cui \"Signorina Grandi Firme\"), Maria Jottini (4, tra cui \"Maramao perch\u00e9 sei morto?\" di Consiglio e Panzeri), Nuccia Natali (4, tra cui \"\u00c8 arrivato l\u2019ambasciatore\" e \"Piccole stelle\"), Aldo Don\u00e0 (3, tra cui \"Appuntamento con la luna\"), Dea Garbaccio (2, \"Piccolo chalet\" e \"Danza con me\"), il Quartetto Jazz Funaro (2, tra cui \"Tornerai\"), Lina Termini (2), Odoardo Spadaro (2), Norma Bruni (2). Non \u00e8 senza significato che alcuni di questi successi (l\u2019esempio pi\u00f9 saliente \u00e8 quello di \"Maramao perch\u00e9 sei morto?\") siano ricordati soprattutto come successi delle Lescano.\nFrutto di tali collaborazioni sono alcuni piccoli gioielli, come \"Il maestro improvvisa\" con Rabagliati, uno dei migliori risultati da loro conseguito con l\u2019orchestra Barzizza; \"Ti-Pi-Tin\", singolare e riuscitissima simbiosi tra lo stile sincopato e la tradizione stornellesca italiana, rappresentata egregiamente da Carboni e Di Palma; e motivi briosi come \"Pippo non lo sa\", \"Maramao perch\u00e9 sei morto?\", \"Il solletico\" (con un eccellente Tommei), \"Vado in Cina e torno\", \"O-oh boom!\", \"Il pinguino innamorato\", \"Pap\u00e0 e mamm\u00e0\", \"La famiglia canterina\", a volte ricchi di deliziosi nonsense, come \"Il pesce e l\u2019uccellino\".\nNonostante il costante gradimento sempre mostrato da parte del pubblico verso il Trio Lescano, attestato dall\u2019altissima vendita di dischi e dalle definizioni iperboliche di cui all\u2019epoca dei loro successi lo gratificarono i giornali (\u201cIl fenomeno del secolo\u201d, \u201cLe tre Grazie del microfono\u201d, \u201cLe sorelle che realizzano il mistero della Trinit\u00e0 Celeste\u201d), nel dopoguerra esso venne incredibilmente dimenticato dai media; si \u00e8 detto, oltrech\u00e9 per motivi politici, anche per l\u2019inevitabile mutare del gusto: ma \u00e8 un fatto che non avvenne altrettanto nei confronti di artisti assai meno aggiornati delle tre olandesi, le quali, bench\u00e9 alfiere del sincopato, seppero esprimersi ad altissimi livelli in tutti i generi di canzoni - swingate, allegre, romantiche, esotiche - e in tutti i ritmi in cui si cimentarono, dal fox-trot allo slow, al valzer, al tango, alla rumba, sfoggiando (quando veniva loro concesso di farlo) un notevole estro jazzistico.\nLe Lescano in televisione.\nIl 20 marzo 2009 sull\u2019olandese History Channel venne trasmesso il documentario sul Trio Lescano \"Tulip Time\", prodotto nel 2007 nei Paesi Bassi dai registi Marco De Stefanis e Tonino Boniotti, con la sceneggiatura di Carlo Durante; esso pose all\u2019attenzione diversi documenti fino ad allora inediti, provenienti dal fondo che Alessandra Lescano aveva lasciato al giornalista e scrittore Medardo Vincenzi: articoli, fotografie, opuscoli, contratti e altro ancora; inoltre, la testimonianza delle cantanti Maria Bria, Lidia Martorana e Isa Bellini, nonch\u00e9 di Giuseppina Ravizza, che ospit\u00f2 le Lescano nella sua pensione a Saint-Vincent durante gli anni pi\u00f9 bui della guerra. Ma per converso prest\u00f2 la stura ad alcune notizie sulle protagoniste fortemente dubbie o del tutto destituite di fondamento. Il documentario venne riproposto in tv il 24 marzo dello stesso anno.\nStoria e carriera del Trio Lescano nei suoi anni d\u2019oro sono il tema del film per la tv \"Le ragazze dello swing\", trasmesso in due episodi su Rai Uno nel settembre 2010, per la regia di Maurizio Zaccaro, che ne ha scritto anche il soggetto con il giornalista Gabriele Eschenazi, ideatore del progetto; lo stesso Gabriele Eschenazi ha pubblicato la storia del Trio nel libro \"Le regine dello swing\" (Torino, Einaudi, 2010), apparso nelle librerie solo un paio di settimane prima della programmazione dello sceneggiato e zeppo d\u2019inesattezze. Nelle parti di Alexandra, Judith e Catharina recitavano le attrici Andrea Osv\u00e1rt, Lotte Verbeek ed Elise Schaap, in quella di Eva De Leeuwe, Sylvia Kristel. Il film ricostruisce la storia del Trio Lescano in forma romanzata e con solenni imprecisioni nonch\u00e9 veri e propri falsi storici (come il fatto che le Lescano non vollero iscriversi al Partito Nazionale Fascista, quando invece \u00e8 documentato il contrario; come la storia dell'arresto e detenzione genovese nel carcere di Marassi, mai avvenuta; e come la relazione di Alessandra con un capetto fascista, giacch\u00e9 in quel periodo la stessa era fidanzata con un marinaio morto in guerra).\nCitazioni.\nLe Lescano citarono pi\u00f9 volte se stesse nelle loro canzoni: vedi \"Tuli-Tuli-Pan\", \"La famiglia canterina\", ecc., e furono altres\u00ec citate in quelle di altri (\"Quando la radio\" di Rabagliati). Occorre inoltre ricordare la simpatica parodia del Trio proposta in tv da Jula De Palma, Mina e Raffaella Carr\u00e0 in una puntata di \u201cMilleluci\u201d (1974). Ricordiamo anche una versione (e omaggio) di \"Tuli-Tuli-Pan\" da parte di Natalino Otto.\nLoro e i motivi che cantavano sono stati citati pi\u00f9 volte nell\u2019\u00e0mbito delle arti, in quanto icona dell\u2019Italia dell\u2019epoca dei \u2018telefoni bianchi\u2019. Nei fumetti, si \u00e8 ricordato di loro Hugo Pratt nel suo \u201cGli scorpioni del deserto\u201d, nella storia \"Piccolo chalet\" (1975), che prende il nome dall\u2019omonima canzone cantata da Luciana Dolliver con l\u2019accompagnamento del Trio. Nel cinema, le voci delle sorelle olandesi si sono ascoltate tra l\u2019altro ne \"I bambini ci guardano\" di Vittorio De Sica (1943; la canzone, \"Maramao perch\u00e9 sei morto\"), ne \"Il conformista\" di Bernardo Bertolucci (1970; \"Come l\u2019ombra\"), e in \"Scemo di guerra\" di Dino Risi (1985; ancora \"Maramao\"). Inoltre, in \"Roma\" di Federico Fellini (1972), nella scena in cui l\u2019attore Alvaro Vitali si esibisce su un palcoscenico, il tendaggio del fondale \u00e8 costituito da un disegno punteggiato di tondi con ritratti fotografici di artisti dello spettacolo, tra cui si scorge anche quello di Caterinetta Lescano.\nRiconoscimenti.\nIn data 14 ottobre 2016 \u00e8 stata scoperta una targa dedicata al Trio Lescano e al Maestro Carlo Prato, posta sulla parete di via degli Artisti 26, in zona Vanchiglia a Torino, dove il Trio ha vissuto il periodo di maggior successo."}
{"id": "19685", "revid": "21880", "url": "https://it.wikipedia.org/wiki?curid=19685", "title": "Crypturellus atrocapillus atrocapillus", "text": ""}
{"id": "19686", "revid": "21880", "url": "https://it.wikipedia.org/wiki?curid=19686", "title": "Crypturellus atrocapillus garleppi", "text": ""}
{"id": "19688", "revid": "21880", "url": "https://it.wikipedia.org/wiki?curid=19688", "title": "Crypturellus boucardi costaricensis", "text": ""}
{"id": "19699", "revid": "785863", "url": "https://it.wikipedia.org/wiki?curid=19699", "title": "Alessandra Lescano", "text": ""}
{"id": "19700", "revid": "785863", "url": "https://it.wikipedia.org/wiki?curid=19700", "title": "Giuditta Lescano", "text": ""}
{"id": "19701", "revid": "767487", "url": "https://it.wikipedia.org/wiki?curid=19701", "title": "Caterina Lescano", "text": "Con il nome di Caterinetta Lescano ha inciso alcuni singoli come solista."}
{"id": "19702", "revid": "834", "url": "https://it.wikipedia.org/wiki?curid=19702", "title": "Alexandra Leschan", "text": ""}
{"id": "19703", "revid": "834", "url": "https://it.wikipedia.org/wiki?curid=19703", "title": "Judith Leschan", "text": ""}
{"id": "19704", "revid": "834", "url": "https://it.wikipedia.org/wiki?curid=19704", "title": "Caterinetta Lescano", "text": ""}
{"id": "19706", "revid": "834", "url": "https://it.wikipedia.org/wiki?curid=19706", "title": "Kitty Leschan", "text": ""}
{"id": "19707", "revid": "190578", "url": "https://it.wikipedia.org/wiki?curid=19707", "title": "Giovanni D'Anzi", "text": "Biografia.\nGiovanni D'Anzi nacque a Milano nel 1906 da genitori meridionali, Antonio D'Anzi e Maddalena Capasso.\nIl padre Antonio arriv\u00f2 a Milano dalla Puglia, lavorando come ispettore della Birra Italia e successivamente come titolare di una trattoria.\nLa sorella Maria studiava pianoforte con un pianista non vedente, il maestro Rusconi, il quale si accorse per primo della bravura di Giovanni.\nCarriera.\nSin da piccolo D'Anzi mostra talento nel suonare il pianoforte. Nel 1935 scrisse parole e musica della famosa canzone \"O mia bela Madunina\", dedicata a Milano, sua citt\u00e0 natale. La Madonnina della canzone \u00e8 la statua dorata della Madonna posta sulla sommit\u00e0 del Duomo di Milano. Scrisse anche \"Viale d'autunno\", interpretata da Carla Boni e Flo Sandon's, classificatasi prima al Festival di Sanremo 1953.\nAssieme ad Alfredo Bracchi form\u00f2 una prolifica coppia di autori musicali, attiva tra gli anni trenta e cinquanta. Scrissero per la radio, per la rivista, per il cinema e molte delle loro canzoni divennero grandi successi. Alcuni dei titoli pi\u00f9 famosi furono \"Ma le gambe\", \"Non dimenticar le mie parole\", \"Bambina innamorata\", \"Tu musica divina\", \"Ma l'amore no\", \"Ti dir\u00f2\".\nNegli anni cinquanta continu\u00f2 l'attivit\u00e0 con altri parolieri, come Dalmazio Masini, con cui scrisse \"Uscita da un quadro di Modigliani\" per Johnny Baldini e con Marcello Marchesi, con cui scrisse \"Bellezze in bicicletta\" cantata dall'attrice Silvana Pampanini (una delle pi\u00f9 celebri canzoni dell'epoca).\nNegli anni sessanta Giovanni D'Anzi si ritir\u00f2 dall'attivit\u00e0 musicale. Trasferitosi in Liguria a Santa Margherita Ligure (la \"Santa\" dei milanesi), si dedic\u00f2 alla pittura.\nAlla sua morte, il comune di Milano lo inser\u00ec tra i milanesi benemeriti nell'Edicola Palanti del Cimitero Monumentale.\nIn sua memoria, dal 1995 il Gruppo Editoriale Curci, col patrocinio del comune di Milano e l'Associazione \"Amici della musica e dello spettacolo\", organizza annualmente il \"Premio Giovanni D'Anzi\", manifestazione canora in dialetto milanese. Il presentatore storico dell'evento \u00e8 \"Tony Martucci\" aiutato nella conduzione da Liliana Feldmann negli anni 1992 e 1993 e da Roberta Potrich negli anni 2004 e 2005.\nLa sua ultima apparizione sar\u00e0 il 5 aprile 1974 all'interno della trasmissione \"A tavola alle 7\" condotta da Ave Ninchi.\nCanzoni scritte da Giovanni D'Anzi.\nLa coppia D'Anzi-Bracchi ha scritto pi\u00f9 di 200 canzoni, molte delle quali in dialetto milanese. Solitamente queste canzoni avevano come soggetto personaggi della Milano dell'epoca (come \"La Gagarella del Biffi Scala\" o \"El Tumiami de Luret\")."}
{"id": "19709", "revid": "124123", "url": "https://it.wikipedia.org/wiki?curid=19709", "title": "Alfredo Bracchi", "text": "Biografia.\nFu un autore di testi versatile, con una produzione che spazi\u00f2 dalle canzoni di musica leggera alle commedie teatrali e alle sceneggiature cinematografiche.\nAssieme a Giovanni D'Anzi form\u00f2 una prolifica coppia di autori musicali, attiva tra gli anni trenta e cinquanta. Scrissero per la radio, per la rivista, per il cinema e molte delle loro canzoni divennero grandi successi. Alcuni dei titoli pi\u00f9 famosi furono \"Ma le gambe\", \"Bambina innamorata\", \"Ti parler\u00f2 d'amor\", \"Valzer spensierato\".\n\u00c8 tumulato nel Civico Mausoleo Palanti, nel cimitero monumentale di Milano."}
{"id": "19710", "revid": "125188157", "url": "https://it.wikipedia.org/wiki?curid=19710", "title": "NeXT", "text": "NeXT (anche NeXT Computer) \u00e8 stata una societ\u00e0 fondata nel 1985 da Steve Jobs e acquisita da Apple nel 1996.\nStoria.\nL'obiettivo della societ\u00e0 era di avviare una nuova rivoluzione del campo dell'informatica. Steve Jobs c'era gi\u00e0 riuscito con la Apple, di cui era stato uno dei tre fondatori, ed era convinto di potersi ripetere. Per realizzare il suo obiettivo i soci fondatori della NeXT passarono al vaglio le nuove tecnologie sviluppate dalle universit\u00e0 e dalle aziende di informatica al fine di realizzare il miglior personal computer mai esistito al mondo.\nPer il lato software si concentrarono principalmente su tre progetti:\nDal lato hardware, come supporto per la memorizzazione si affidarono ad un innovativo disco magneto-ottico da 250 MB. L'elaborazione dati era gestita da una CPU Motorola 68030, coadiuvata da un coprocessore matematico e da un DSP per i compiti multimediali.\nLo sviluppo e la progettazione di una macchina con una tecnologia cos\u00ec avanzata e innovativa fu lungo e travagliato; difatti il primo computer, il NeXTcube, fu presentato solo nel 1990, quasi cinque anni dopo la fondazione della societ\u00e0. Il primo modello non fu un successo: era molto costoso per essere un personal computer e alcune scelte progettuali si rivelarono troppo ardite. Le prime macchine erano soggette a frequenti guasti, inoltre il fatto che la macchina non fosse dotata di hard disk ma solo del disco magneto ottico cre\u00f2 non pochi problemi agli utilizzatori. La NeXT, visto lo scarso successo della macchina, ne svilupp\u00f2 una nuova versione che risolveva sia i problemi di affidabilit\u00e0 che quelli legati al disco magneto ottico, infatti il modello successivo fu dotato anche di hard disk.\nLa nuova versione venne presentata nel 1991 e ottenne un riscontro dal mercato migliore della precedente, ma comunque insufficiente per mantenere una societ\u00e0 delle dimensioni della NeXT. Nel 1993 la NeXT decise di chiudere la divisione hardware e di concentrarsi solo sul sistema operativo chiamato NeXTSTEP, che era il vero fiore all'occhiello della societ\u00e0. Venne effettuata la conversione del S.O. verso varie piattaforme, ma la mancanza di programmi che funzionassero su NeXTSTEP imped\u00ec al S.O. di diventare un successo commerciale.\nNel 1996 Apple Computer si trovava in un momento molto difficile, il suo sistema operativo Mac OS era ormai obsoleto e non al passo coi tempi e una riscrittura avrebbe richiesto troppo tempo. Steve Jobs fu richiamato dalla casa da lui fondata. Jobs rientr\u00f2 facendo confluire NeXT in Apple, che cos\u00ec si salv\u00f2 dalla bancarotta. NeXTSTEP forn\u00ec alcune delle basi del nuovo sistema operativo Apple, macOS.\nIn ogni caso, le macchine NeXT possono essere ricordate per aver ospitato la nascita del World Wide Web: Tim Berners-Lee lavor\u00f2 al primo web browser e al primo web server proprio su un computer NeXT."}
{"id": "19711", "revid": "793215", "url": "https://it.wikipedia.org/wiki?curid=19711", "title": "Server web", "text": "In informatica un server web \u00e8 un'applicazione software che, in esecuzione su un server, \u00e8 in grado di gestire le richieste di trasferimento di pagine web di un client, tipicamente un web browser. La comunicazione tra server e client avviene tramite il protocollo HTTP, che utilizza la porta TCP 80 (o 8080), o eventualmente la versione sicura HTTPS, che utilizza invece la 443. Su un server web risiedono dunque i siti web tramite hosting. L'insieme di tutti i server web interconnessi a livello mondiale d\u00e0 vita al World Wide Web.\nDescrizione.\nTeoricamente un qualsiasi dispositivo per cui sia disponibile qualche software che agisca come server web pu\u00f2 diventare un server web, ma solitamente i dispositivi che ospitano server web sono sistemi hardware dedicati e ottimizzati a tale scopo. Ad esempio si pu\u00f2 installare un server web su un normale PC allo scopo di testare in locale un insieme di pagine web oppure per consentire l'accesso ai propri documenti da altri client host, sia in rete locale, sia via Internet.\nIl software del server Web \u00e8 accessibile tramite i nomi di dominio dei siti Web e garantisce la consegna del contenuto del sito all'utente richiedente. Anche il lato software \u00e8 composto da diversi componenti, con almeno un server HTTP. Il server HTTP \u00e8 in grado di comprendere HTTP e URL. Come hardware, un server Web \u00e8 un computer che memorizza il software del server Web e altri file relativi a un sito Web, come documenti HTML, immagini e file JavaScript.\nQuando un browser web, come Google Chrome o Firefox, necessita di un file ospitato su un server web, il browser richieder\u00e0 il file tramite HTTP. Quando la richiesta viene ricevuta dal server web, il server HTTP accetter\u00e0 la richiesta, trover\u00e0 il contenuto e lo re-invier\u00e0 al browser tramite HTTP.\nNello specifico, quando un browser richiede una pagina da un server web, il processo seguir\u00e0 una serie di passaggi. Innanzitutto, un utente specificher\u00e0 un URL nella barra degli indirizzi di un browser web. Il browser web otterr\u00e0 quindi l'indirizzo IP del nome di dominio, traducendo l'URL tramite DNS (Domain Name System) o effettuando una ricerca nella sua cache. Questo porter\u00e0 il browser su un server web. Il browser richieder\u00e0 quindi il file specifico dal server Web tramite una richiesta HTTP. Il server web risponder\u00e0, inviando al browser la pagina richiesta, sempre tramite HTTP. Se la pagina richiesta non esiste o se qualcosa va storto, il server web risponder\u00e0 con un messaggio di errore. Il browser sar\u00e0 quindi in grado di visualizzare la pagina web.\n\u00c8 inoltre possibile ospitare pi\u00f9 domini su un server Web.\nEsempi di usi del server web.\nI server web spesso fanno parte di un pacchetto pi\u00f9 ampio di programmi relativi a Internet e intranet utilizzati per:\nMolti server Web di base supportano anche lo scripting lato server, utilizzato per utilizzare script su un server Web in grado di personalizzare la risposta al client. Lo scripting lato server viene eseguito sulla macchina server e in genere ha un ampio set di funzionalit\u00e0, che include l'accesso al database. Il processo di scripting lato server utilizzer\u00e0 anche ASP, PHP e altri linguaggi di scripting. Questo processo consente anche la creazione dinamica di documenti HTML.\nServer web dinamici e statici.\nUn server web pu\u00f2 essere utilizzato per servire contenuti statici o dinamici. Statico si riferisce al contenuto mostrato cos\u00ec com'\u00e8, mentre il contenuto dinamico pu\u00f2 essere aggiornato e modificato. Un server web statico sar\u00e0 composto da un computer e da un software HTTP. \u00c8 considerato statico perch\u00e9 il server invier\u00e0 i file ospitati cos\u00ec come sono a un browser.\nI browser Web dinamici saranno costituiti da un server web e da altro software come un server di applicazioni e un database. \u00c8 considerato dinamico perch\u00e9 il server delle applicazioni pu\u00f2 essere utilizzato per aggiornare i file ospitati prima che vengano inviati a un browser. Il server web pu\u00f2 generare contenuto quando richiesto dal database. Sebbene questo processo sia pi\u00f9 flessibile, \u00e8 anche pi\u00f9 complicato.\nAd esempio, per produrre le pagine Web finali visualizzate nel browser, il server web potrebbe riempire un modello HTML con il contenuto di un database. Siti come Wikipedia hanno migliaia di pagine web. In genere, questi tipi di siti sono composti solo da pochi modelli HTML e un database compatibile, piuttosto che da migliaia di documenti HTML statici. Questa configurazione semplifica la manutenzione e la distribuzione dei contenuti.\nPratiche di sicurezza relative al server web.\nEsistono molte pratiche di sicurezza relative all'uso del server web che le persone possono impostare per rendere la loro esperienza pi\u00f9 sicura. Alcuni esempi possono comprendere i seguenti processi:\nUn server web deve archiviare i file del sito web, ovvero tutti i documenti HTML e le relative risorse, inclusi immagini, fogli di stile CSS, file JavaScript, font e video.\nTecnicamente si potrebbero ospitare tutti quei file sul proprio computer, ma \u00e8 generalmente pi\u00f9 conveniente archiviare tutti i file su un server web perch\u00e9:"}
