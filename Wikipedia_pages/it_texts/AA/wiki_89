{"id": "33085", "revid": "1013958", "url": "https://it.wikipedia.org/wiki?curid=33085", "title": "San Vincenzo La Costa", "text": "San Vincenzo La Costa \u00e8 un comune italiano di abitanti della provincia di Cosenza in Calabria. Faceva parte della Comunit\u00e0 Montana Media Valle Crati.\nFanno parte del comune di San Vincenzo La Costa, due frazioni: Gesuiti (m 567 s.l.m.) e San Sisto dei Valdesi (m 432 s.l.m.)\nGeografia fisica.\nIl comune \u00e8 situato alle pendici della Catena Costiera e si affaccia sulla Valle del Crati.\nStoria.\nNonostante le origini siano medioevali, e il centro sia citato in un documento datato 1113, conservato presso l'archivio Vaticano, nel territorio a Piano Capone \u00e8 stato rinvenuto nel 1957 un ripostiglio di 107 monete in bronzo delle zecche: lucana, brettia, di Siracusa, punica e di Rom, oggi conservato al Museo Nazionale di Reggio Calabria. Inizialmente S. Vincenzo sorgeva come piccolo monastero, che veniva gestito dai diversi feudatari, in base alle diverse vicissitudini del periodo storico.\nNel 1855 diviene comune autonomo con le frazioni di S. Sisto e Gesuiti.\nGeografia antropica.\nFrazioni.\nGesuiti.\nGesuiti conta circa 400 abitanti \u00e8 adagiata sul fianco del Monte Luta a circa 600 metri sul livello del mare e domina tutta la Valle del Crati. La storia di questo paesino, immerso tra i castagneti e uliveti pregiati, comincia durante la seconda met\u00e0 del Cinquecento quando durante la persecuzione dei Valdesi furono inviati i Gesuiti per contrastare quella che era considerata un'eresia. A testimonianza del passato resta un antico borgo, che oggi \u00e8 di propriet\u00e0 privata, chiamato \"il Cortiglio\", in cui aveva sede un monastero che anticamente si chiamava \"Villa Expulsorum\" (dal latino \"villa degli espulsi\", nome che ha comunque un'origine ancora incerta). Gesuiti dista circa 40 minuti di auto da Camigliatello Silano, una delle localit\u00e0 montane pi\u00f9 rinomate della Sila, ed \u00e8 posta a circa 11\u00a0km dal Passo Crocetta, meta di appassionati della natura e appassionati di ciclismo.\nSan Sisto dei Valdesi.\nSan Sisto dei Valdesi \u00e8 situata su una collina a circa 450 metri sul livello del mare, circondata da querce e da campi coltivati. Intorno al 1200 inizia ad ospitare una vasta comunit\u00e0 di emigrati Valdesi provenienti dal Piemonte, che lavoravano come manovali e agricoltori nascondendo la loro credenza religiosa, cosa che riuscirono a fare fino alla met\u00e0 del Cinquecento, finch\u00e9 il 29 maggio 1561 i soldati di Marino Caracciolo, capitano del Viceregno di Napoli, devastarono il borgo, bruciando le case e uccidendo centinaia di sansistesi.\nDi rilevante importanza architettonica e storica, \u00e8 il Palazzo Vercillo, conosciuto anche come \"Palazzotto\", costruzione nobiliare risalente al XVI secolo.\nEconomia.\nL'economia si basa sull'agricoltura precisamente nella produzione olivicola e sull'artigianato, sulla lavorazione del legname, ma esistono anche ottime prospettive per l'agriturismo."}
{"id": "33086", "revid": "110157", "url": "https://it.wikipedia.org/wiki?curid=33086", "title": "Sangineto", "text": "Sangineto \u00e8 un comune italiano di abitanti della provincia di Cosenza in Calabria. Dista 70 km dal capoluogo di provincia. \nIl piccolo comune si articola principalmente in due nuclei: il caratteristico centro storico, che si trova in collina, e il Lido (localit\u00e0 Le Crete), che si trova vicino al mare. Ambita meta turistica nel periodo estivo, il Lido vede moltiplicare il numero dei propri abitanti soprattutto a causa della presenza di diversi locali e strutture recettive per la villeggiatura. Sangineto \u00e8 raggiungibile percorrendo la litoranea strada statale 18.\nCultura.\nCucina.\nPiatti tipici: gnocchi di patate conditi con salsa di salsicce e braciole; polpette di melanzane; a \"frissurata\", zucchini essiccati, fagioli, patate e pane di mais. Nelle campagne circostanti vengono prodotte salsicce e capocolli (insaccati di maiale), che vengono consumati come antipasti. Fra i primi piatti meritano particolare attenzione i fusilli preparati a mano e conditi con rag\u00f9 di maiale; tagliatelle con fagioli e ceci; pasta e fagioli con pepe rosso macinato; polenta con cavoli e fave; polenta con patate e fagioli con peperoni arrostiti. Molti sono i piatti a base di melanzane e anche il capretto svolge un ruolo da protagonista.\nAmministrazione.\nSindaco attuale: avv. Michele Guardia"}
{"id": "33087", "revid": "228587", "url": "https://it.wikipedia.org/wiki?curid=33087", "title": "Sant'Agata di Esaro", "text": "Sant'Agata di Esaro (\"Santachita\" nell'antico dialetto) \u00e8 un comune italiano di 1\u00a0704 abitanti della provincia di Cosenza, in Calabria. \u00c8 un antico borgo molto suggestivo collocato sull'alta valle dell'Esaro, su una rupe, a picco sull'Esaro, tra un remoto groviglio di montagne che si estendono parallele al Mar Tirreno. Il paese \u00e8 attraversato dalla SP 263 (gi\u00e0 Statale 105). Sant'Agata di Esaro dista 75\u00a0km dal capoluogo di provincia.\nGeografia fisica.\nSorge su una rupe, a picco sul fiume Esaro, a 461 metri s.l.m., a 75\u00a0km da Cosenza, a 22\u00a0km dal Mar Tirreno, tutta circondata da catene montuose dell'Appennino Calabrese, che si estendono a forma di diadema, solcate da torrenti, affluenti dell'Esaro. Il secondo fiume per importanza e lunghezza \u00e8 il Forge, maggior tributario dell'Esaro. \nLa sua cima pi\u00f9 alta, Montea (1825\u00a0m.) si incassa ad ovest in una forra pittoresca, dove scorre l'Esaro, che nasce dagli estremi contrafforti occidentali del massiccio del Monte Petricelle (1785\u00a0m.) e sfocia nel Coscile.\nAltra cima elevata \u00e8 il Monte La Caccia (1744\u00a0m.). Inoltre il fiume Esaro forma un lago artificiale a Roggiano Gravina dove \u00e8 sia immisario che emissario. Percorrendo la SP 263 si arriva al centro urbano di Belvedere Marittimo passando per il Passo dello Scalone dove per convenzione si dice finisca l'Appennino calabro. \u00c8 posto a 740 m s.l.m. e si trova a met\u00e0 tra i due centri urbani. Si estende su una superficie di 47,63\u00a0km\u00b2.\nStoria.\nRisulta accettata la ricostruzione secondo la quale, visto il toponimo Sant\u2019Agata \u201ccastrum Sanctae Agathae\u201d, sia stata fondata da alcuni monaci asceti dediti al monachesimo che dopo l\u2019VIII secolo, successivamente alla conquista musulmana della Sicilia, furono perseguitati e spinti ad insediarsi nella parte settentrionale della Calabria. La denominazione Sant\u2019Agata sembra derivare proprio dalla devozione che questi monaci avevano per Sant\u2019Agata martire di Catania.\nLe prime fonti storiche risalgono al 1075 ed esattamente dal \u201cChronicon Amalfitanum\u201d il quale fa riferimento a Sant\u2019Agata in quanto occupata da Roberto il Guiscardo. Successivamente ulteriori documentazioni fanno riferimento al borgo e da tali fonti \u00e8 possibile dedurre che era presente e costituita ben prima dell\u2019anno 1000. Intorno al XII secolo divenne feudo del Monastero del Sagittario di Chiaromonte, con ratifica dell'Imperatore Federico II.\nEbbe un ruolo importante nell'assetto socio-economico, proprio dei possedimenti ricadenti sotto la giurisdizione monastica, come pure diede splendore alle attivit\u00e0 di studio, ingegno e arte, che si esplicavano nei monasteri basiliani della Mula con la presenza prestigiosa di figure di studiosi santagatesi, come l'abate P. Girolamo De Mele.\nIl piccolo centro ebbe nel passato una vita intensa di modeste industrie, lavorazione del legno, filati, baco da seta, ecc. La denominazione di Sant'Agata al nascente agglomerato urbano, fu il frutto della devozione alla santa catanese recata dagli eremiti e monaci bizantini sfuggiti alle persecuzioni e all'invasione musulmana della Sicilia. \nL'appellativo di \u201cEsaro\u201d (dal fiume che sorge nel comune e che lambisce il borgo), fu aggiunto dal Consiglio Comunale nel 1862, per distinguerlo da paesi omonimi esistenti in tutta Italia.\nSimboli.\nLo stemma comunale \u00e8 stato concesso con Decreto del presidente della Repubblica dell'11 giugno 1980.\nMonumenti e luoghi d'interesse.\nIl territorio santagatese \u00e8 ricco di meraviglie naturalistiche e oltre alla gi\u00e0 citata Grotta della Monaca troviamo anche: \nGrotta della Monaca.\nIl borgo \u00e8 ricco di numerosi luoghi caratteristici, fra i quali spicca \"Grotta della Monaca\", una cavit\u00e0 preistorica sita a 2\u00a0km dal centro abitato sulla parete del Monte Cuppone a 600 m.s.l.m. Chiamata cos\u00ec per una formazione all'interno della Grotta che ricorda il volto di una monaca. Si sviluppa per mezzo chilometro ed \u00e8 divisa in tre settori: Pregrotta, Sala dei Pipistrelli e Cunicoli terminali. La Pregrotta rappresenta l'entrata della Grotta e, attraverso un corridoio stretto, detto \"Diaframma\", si accede alla Sala dei Pipistrelli chiamata cos\u00ec per la numerosa presenza di Pipistrelli che con i loro escrementi ricoprono la base della grotta. Alla base troviamo i tre Cunicoli terminali ed il pi\u00f9 lungo si snoda per 60 metri.\nUna campagna di esplorazioni e scavi archeologici iniziati a met\u00e0 degli anni Novanta dal Centro Regionale di Speleologia \u201cEnzo dei Medici\u201d e dall'Universit\u00e0 degli Studi di Bari ha permesso di inserire il sito fra i pi\u00f9 importanti e ben conservati d\u2019Europa. L\u2019uomo inizia a frequentare la grotta fin dal Paleolitico superiore sino all\u2019et\u00e0 post-medievale, con momenti di intensa attivit\u00e0 dalla tarda et\u00e0 neolitica, quando si da' luogo a estrazione intensiva di ferro e rame. Le attivit\u00e0 estrattive ci hanno lasciato preziose testimonianze (utensili da lavoro, impronte di scavo, muretti a secco). Successivamente, nel corso dell\u2019et\u00e0 del Bronzo, gli ambienti pi\u00f9 profondi della cavit\u00e0 hanno accolto un vasto sepolcreto, costituito da almeno un centinaio di inumazioni. Fino al tardo medioevo continu\u00f2, comunque, l\u2019attivit\u00e0 estrattiva. Sito suggestivo e da visitare unitamente al museo che si trova in v.le Elena.\nDiga dell'Alto Esaro e sorgente.\nIl territorio \u00e8 anche celebre per l'abbondanza di acqua, derivante dal fiume Esaro, e per la presenza di una diga incompiuta, la Diga dell'Esaro.\nMolto suggestiva risulta essere la sorgente del Fiume Esaro, situata in localit\u00e0 Renazza. \nSociet\u00e0.\nEvoluzione demografica.\nLa popolazione santagatese ha avuto due picchi: il primo tra il 1871 e il 1881 e l'altro, il pi\u00f9 corposo, tra il 1951 e il 1956 dove, nel 1952 raggiunse quota 3.561. Poco dopo subir\u00e0 una diminuzione importante dovuta soprattutto all'emigrazione, infatti, 20 anni dopo, nel 1972, erano presenti 2.493 abitanti, con una diminuzione pari a -1.068 unit\u00e0. Nella seconda met\u00e0 degli anni settanta ha visto un aumento di qualche decina di unit\u00e0. Al 31 dicembre 2001 la popolazione santagatese era di 2.213 abitanti mentre, dieci anni dopo, al 31 dicembre 2011, la popolazione era costituita da 1.981 abitanti, con un decremento di 232 unit\u00e0. \nAl 30 novembre 2021 a Sant'Agata di Esaro vi erano 1\u00a0704 abitanti, composti da 864 maschi e 840 femmine con un decremento dal 31 dicembre 2011 al 31 ottobre 2021 di 277 unit\u00e0 (-116 maschi, -161 femmine).\nEtnie e minoranze.\nNel comune di Sant'Agata di Esaro la popolazione straniera al 31 dicembre 2020 \u00e8 pari a 17 persone (0,98% su 1724 ab. 2020), suddivisi in: \n1. Romania, 6 (35,30%)\n2. Ecuador, 3 (17,65%)\n3. Polonia, 2 (11,77%)\n4. Iraq, 1 (5,88%)\n5. Argentina, 1 (5,88%)\n6. Bulgaria, 1 (5,88%)\n7. Venezuela, 1 (5,88%)\n8. Spagna, 1 (5,88%)\n9. Ucraina, 1 (5,88%)\nCultura.\nCucina ed Eventi.\nIl paese \u00e8 conosciuto ed amato per la proverbiale ospitalit\u00e0 degli abitanti e per l'intensa vita sociale, noto per l'ottima cucina e le sue antiche ricette gastronomiche: fritture tipiche, maccheroni ai ferri, polpette con pane di mais, salumi...Molto caratteristica la festa patronale (seconda domenica di agosto), la Sagra della Castagna - la pi\u00f9 antica della Calabria - (II domenica di novembre). Da visitare, durante tutto il periodo in cui si svolge, il caratteristico ed unico carnevale, che prevede feste da ballo in maschera in case private, le caratteristiche farse (vere e proprie commedie che hanno come protagonista Carnevale personificato, e la sfilata di carnevale per le vie del paese nel marted\u00ec grasso, Carnevale che poi viene bruciato e buttato gi\u00f9 da un dirupo. \nI giorni 12 e 13 dicembre sono dedicati a Santa Lucia con l'accensione dei tipici \"Pagliari\" la notte del 12 mentre la vigilia di Natale si tiene \"L'Amuru u Bomminu\".\nOgni anno, nel mese di agosto, vi si svolge l'Arthemisia Classica Festival per Emilio Martorelli, rassegna di musica classica che vede la partecipazione di musicisti di fama internazionale esibirsi all'interno di contesti unici come il chiostro dell'antico convento di San Francesco (1593), aperto al pubblico in tutte le ore del giorno e della notte.\nMuseo Storico dei Saperi e del Gusto.\nDa visitare anche l'interessante Museo Storico dei Saperi e del Gusto ospitato in un interessante palazzo del centro storico. Nel museo possiamo trovare il costume tipico della donna santagatese di una volta e una vasta gamma di utensili e arnesi utilizzati anticamente dai falegnami, dai barbieri ecc...\nScuole.\nIl comune di Sant'Agata di Esaro dispone di una scuola dell'infanzia, di una scuola primaria, di una scuola secondaria di I\u00b0 grado e di un istituto professionale IPSIA.\nBiblioteche.\nIl comune di Sant'Agata di Esaro dispone di una biblioteca comunale intitolata Vincenzo e Raffaele Spinelli.\nAmministrazione.\nGemellaggi.\nIl comune di Sant'Agata di Esaro dal 22 febbraio 1992 \u00e8 gemellato con la citt\u00e0 lombarda di Seregno e dall'8 novembre 2015 il comune santagatese ha stretto un patto d'amicizia con il comune ligure di Tovo San Giacomo.\nSport.\nNel paese sono anche presenti due squadre di calcio, il Real Sant'Agata - che attualmente gioca nel campionato di Promozione- e l'Associazione Sportiva Dilettantistica Sant'Agata di Esaro, che si occupa soprattutto di promuovere lo sport fra gli adolescenti, con una scuola calcio di ottimo livello. \u00c8 inoltre presente un impianto denominato \"Stadio comunale di Sant'Agata di Esaro\"."}
{"id": "33090", "revid": "1718925", "url": "https://it.wikipedia.org/wiki?curid=33090", "title": "Santa Maria del Cedro", "text": "Santa Maria del Cedro (\"Cipollina\" fino al 1955, \"Santa Maria\" dal 1955 al 1968) \u00e8 un comune italiano di abitanti della provincia di Cosenza, situato nella parte nord-occidentale della Calabria. \u00c8 uno dei comuni della cosiddetta \"Riviera dei Cedri\", che prende il nome dal cedro, il prodotto tipico della localit\u00e0.\nGeografia fisica.\nIl comune di Santa Maria del Cedro \u00e8 situato all'estremit\u00e0 inferiore della Piana del Lao, vicino ai fiumi Lao e Abatemarco, sulla riva del Tirreno, tra i comuni costieri di Scalea e Diamante. La parte di costa prospiciente \u00e8 denominata \"Riviera dei cedri\". Si trova a breve distanza dal Parco nazionale del Pollino.\nStoria.\nL'attuale Santa Maria del Cedro fu fondata nel XVII secolo dagli abitanti del vicino borgo di Abatemarco a seguito della distruzione di quest'ultimo a causa di un'alluvione dell'omonimo fiume. Il nucleo originale era costituito dal \"casale\", piccolo gruppo di case situato in corrispondenza della odierna piazza principale. Fu feudo dei Brancati di Napoli fino all'Unit\u00e0 d'Italia con il nome di \"Cipollina\", ossia \"[luogo] al di qua della [grande] citt\u00e0\" (probabilmente Laos) o \"del Pollino\". Fu frazione del comune di Grisolia. Nel 1948 viene costituito il comune autonomo di Cipollina per scorporo da quello di Grisolia e cambier\u00e0 nome in \"Santa Maria\" nel 1955 e poi ancora nel 1968, quando acquista definitivamente il nome attuale, anche grazie alla lungimiranza e all'operato dell'allora parroco don Francesco Gatto.\nSimboli.\nLo stemma e il gonfalone municipale sono stati concessi con decreto del presidente della Repubblica del 7 dicembre 1958.\nVi sono raffigurati il volto della Madonna, un frutto del cedro ed una colonna greca, con il mare sullo sfondo.\nMonumenti e luoghi d'interesse.\nArchitetture civili.\nDi datazione posteriore \u00e8 il cosiddetto \"Carcere dell'Impresa\" (dal greco Karteros: luogo-fortezza) un antico opificio risalente al XV/XVI sec. appartenuto per lungo tempo ai Sollazzo, una nobile famiglia di Santa Maria del Cedro. Oggi Palazzo Marino, \u00e8 sede del \"Museo del Cedro di Santa Maria del Cedro\" (1\u00b0 piano), istituito dal Consorzio del Cedro di Calabria.\nArcheologia.\nSul territorio di Santa Maria del Cedro sono presenti numerose testimonianze archeologiche riguardanti praticamente tutti i periodi storici.\nSul colle Palecastro (\u03a0\u03b1\u03bb\u03b1\u03af\u03ba\u03b1\u03c3\u03c4\u03c1\u03bf - vecchio castello - in greco), in frazione Marcellina, troviamo i resti della citt\u00e0 greca di Laos, i cui numerosi reperti rinvenuti sono oggi conservati nell'antiquarium di Scalea e al Museo Nazionale della Magna Grecia di Reggio Calabria. Gli scavi dell'area archeologica sono ostacolati dallo sviluppo urbanistico dell'odierno centro abitato, cresciuto proprio al di sopra di Laos.\nInteressanti sono i resti dell'abitato alto-medievale di Abatemarco insieme ai ruderi del Castello di San Michele e l'acquedotto normanno.\nParticolare \u00e8 anche la Torre Sant'Andrea, parte integrante del sistema difensivo di torri costiere della Riviera dei Cedri.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone, ovvero il 4,26% della popolazione totale.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nCucina.\nIl cedro, conosciuto generalmente con il nome di cedro di Santa Maria del Cedro, \u00e8 il prodotto tipico del territorio e viene impiegato nell'elaborazione di numerose ricette tradizionali, rielaborate anche in chiave moderna.\nIl Consorzio del Cedro di Calabria, con sede a Santa Maria del Cedro, \u00e8 l'Ente che si occupa della promozione e della tutela del cedro.\nEconomia.\nLa localizzazione tra due fiumi non grandi ma comunque aventi efflusso continuo e non trascurabile, che hanno creato una piana, anch'essa non vasta ma assai fertile, spiegano l'originale vocazione agricola della zona. Il clima mediterraneo ha favorito la coltivazione di alcune specie non comuni, quali appunto il cedro di Santa Maria del Cedro.\nLa presenza di una vasta spiaggia sul Tirreno, il retroterra dolcemente in salita verso l'Appennino e l'apertura quasi contemporanea della variante alla Strada statale 18 Tirrena Inferiore e del raddoppio della ferrovia Salerno-Reggio Calabria hanno permesso, dopo il 1970, lo sviluppo turistico della zona.\nInfrastrutture e trasporti.\nIl comune \u00e8 attraversato dalla strada statale 18 e vi sono due stazioni ferroviarie della linea Salerno-Reggio Calabria: la stazione di Grisolia-Santa Maria (nel territorio comunale di Grisolia) e quella di Marcellina-Verbicaro-Orsomarso, presso la frazione Marcellina. Una buona rete di strade secondarie lo collega a Scalea, Grisolia e Verbicaro.\nAmministrazione.\nLa sede municipale si trova in via Nazionale, 16.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa 2\u00aa tappa del Giro d'Italia 2005 si \u00e8 conclusa a Santa Maria del Cedro."}
{"id": "33092", "revid": "1516566", "url": "https://it.wikipedia.org/wiki?curid=33092", "title": "Santo Stefano di Rogliano", "text": "Santo Stefano di Rogliano \u00e8 un comune italiano di abitanti della provincia di Cosenza in Calabria. \u00c8 posto a sud-est di Cosenza, dalla quale dista 17 km.\nStoria.\nSimboli.\nLo stemma e il gonfalone del comune di Santo Stefano di Rogliano sono stati concessi con decreto del presidente della Repubblica del 21 aprile 1999.\nIl gonfalone \u00e8 costituito da un drappo di giallo.\nCultura.\nEventi.\nIl principale evento a carattere regionale, e non solo, \u00e8 senz'altro il Raduno delle Mongolfiere in Calabria (edizione 2013 \"Mongolfiere ...In Rosa \" 26-27-28 aprile). Organizzato dall'Associazione Calabra Savuto in Volo con il patrocinio dell'Amministrazione Comunale, questo importante evento \u00e8 caratterizzato dal raduno di mongolfiere, giri in elicottero, esibizioni di paracadutisti ed in questa edizione novit\u00e0 assoluta il Bungee Jumping, giornate dedicate alle scuole e ai disabili, stand gastronomici, una fiera espositiva, concerti serali ed attrazioni varie. Inoltre il 9 maggio 2010 \u00e8 stato ufficializzato il gemellaggio con il comune di Fragneto Monforte, che da anni organizza raduni di mongolfiere a carattere internazionale."}
{"id": "33094", "revid": "123370138", "url": "https://it.wikipedia.org/wiki?curid=33094", "title": "Scala Coeli", "text": "Scala Coeli (\u03a3\u03ba\u03ac\u03bb\u03b1 \u039a\u03bf\u03af\u03bb\u03b7, \"Sk\u00e0la Co\u00e8le\" in greco bizantino ossia \"scala concava\") \u00e8 un comune italiano di 827 abitanti della provincia di Cosenza in Calabria.\nGeografia fisica.\nL'abitato di Scala Coeli \u00e8 collocato sul cocuzzolo di un monte caratterizzato dalla presenza di aria umida e calda, situato sulla sponda sinistra del fiume Nic\u00e0.\nOrigini del nome.\nNonostante il nome originario fosse \"Scala coeli\", nel corso dei secoli il genitivo \"coeli\" fu per lungo tempo omesso. Come testimoniato da Vincenzo Padula, la denominazione attuale fu rirpristinata solo nel corso dell'Ottocento.\nStoria.\nSe alcuni storici fanno risalire l'origine di Scala Coeli all'et\u00e0 del ferro, altri studiosi ne attribuiscono la fondazione a Filottete durante il suo esilio da Troia.\nSecondo alcuni, nel 510 a.C. i dintorni di Scala Coeli furono il teatro della famosa battaglia che vide contrapposte le citt\u00e0 di Sibari e Crotone.\nInserita nella Decima Circoscrizione dei domini bizantini, Scala Coeli fu dotata di costruzioni atte alla difesa dagli attacchi saraceni. A questo periodo risale la costruzione dei palazzi Vizza e Maiorano (con quest'ultimo tuttora soprannominato \"Castello\").\nCon il passaggio alla dominazione dei normanni, nel 1250 Scala Coeli e i casali Motta e San Maurello vennero aggregati alla Contea di Cariati, seguendone le vicende feudali per secoli.\nLa creazione della Diocesi di Cariati del 1437 rappresent\u00f2 un periodo particolarmente florido sotto il profilo religioso-amministrativo, con la presenza, a Scala Coeli, di ben sette chiese e un convento francescano e, intorno alla met\u00e0 del secolo, di una residenza estiva per seminaristi. Tra il XV e il XVI secolo \u00e8 attestata anche la presenza di una piccola chiesa basiliana, di cui per\u00f2 si persero completamente le tracce nei secoli successivi. Nello stesso periodo si registr\u00f2 anche la presenza di un convento carmelitano, dedicato alla Santissima Trinit\u00e0 e aggregato al Santuario della Beata Vergine del Carmelo.\nNel 1678 il borgo pass\u00f2 ai Coscinelli, che vi esercitarono i loro diritti feduali fino al 1754, quando pass\u00f2 per successione femminile ai Vitilio. Nel 1768 fu infine acquistato dai Parisano Bonanno, baroni di Scala Coeli fino al 1806, anno dell'abolizione del feudalesimo.\nUn decreto di riorganizzazione amministrativa datato 4 maggio 1811, sanc\u00ec l'aggregazione di San Morello a Scala Coeli, che tuttavia rimase sotto la giurisdizione di Cariati.\nNell'Ottocento, Padula descrive Scala Coeli come un \"colle murato\u2026, cinto da rupi e grotte\", nel quale si entrava attraverso quattro porte aperte all'alba e chiuse al tramonto: \"Portavavuza\", \"Portafisch\u00eca\", \"Portapiano\" e \"Portello\" (quest'ultimo detto anche \"Portello della Timparella\").\nAmministrazione.\nSul sito del Ministero dell'Interno sono disponibili i dati di tutte le elezioni amministrative di Scala Coeli dal 1988."}
{"id": "33096", "revid": "110157", "url": "https://it.wikipedia.org/wiki?curid=33096", "title": "Scigliano", "text": "Scigliano \u00e8 un comune sparso italiano di abitanti della provincia di Cosenza.\nGeografia fisica.\nIl comune \u00e8 costituito dall'insieme di nove localit\u00e0 (Agrifoglio, Calvisi, Celsita, Cupani, Diano, Lupia, Petrisi, Porticelle, Traversa), nessuna delle quali si chiama \"Scigliano\", situate su una collina mediamente attorno a 600 metri sul livello del mare, alle pendici della Sila, nella vallata del Savuto, 39\u00a0km a Sud di Cosenza. Il territorio ha una superficie di 17,46\u00a0km\u00b2 con un'altitudine che varia da 180 m a 1200 m sul livello del mare. Completamente immerso nella macchia mediterranea caratteristica delle diverse altezze \u00e8 composto da 9 frazioni che conservano le tracce degli antichi borghi del quale era costituito Scigliano. Attraversato da due fiumi, il Savuto e un suo affluente il \"Bisirico\", conserva ancora intatto un ponte romano del II secolo a.C. detto di Annibale perch\u00e9 la leggenda vuole sia stato attraversato dalle sue truppe.\nIl comune di Scigliano appartiene al comprensorio della Comunit\u00e0 montana Savuto.\nOrigini del nome.\nIl nome Scigliano deriverebbe dal nome latino di persona \"Sillius\" con l'aggiunta del suffisso \"-anus\" (che indica possesso) oppure, secondo altri, potrebbe riferirsi al nome greco \"Aesquillius\", \u0391\u03b9\u03c3\u03c7\u03cd\u03bb\u03bb\u03bf\u03c2.\nStoria.\nSecondo la tradizione Scigliano fu fondato sul sito di un antico borgo di nome \"Sturni\" e crebbe attorno ad un castello commissionato nell'anno 556 di Roma dal romano Marco Giulio Sillano, di cui fa menzione Tito Livio in \"De bello macedonico, IV decade, 4, cap. 27\".\nDalle memorie storiche di Francesco Antonio Accattatis(cui ultimo discendente Alfredo Accattatis) (1686-1766), chiosate poi dall'abate Rosario Gualtieri, si apprende che nel XVI secolo la citt\u00e0 di Scigliano fosse uno dei pi\u00f9 rinomati comuni del Regno di Napoli, che pi\u00f9 volte i signori Firrao, di Gennaro e d'Aquino cercarono di assoggettarla al proprio dominio, ma che i cittadini riuscirono sempre a riscattare la libert\u00e0 con l'oro e che, per sottrarsi al vassallaggio e alla tirannia dei feudatari, Scigliano si sia mantenuta sempre fedele ai sovrani di Napoli, Aragonesi o Borboni. All'episodio della vendita di Scigliano, fatta nel maggio 1631 dal vicer\u00e9 di Napoli duca d'Alcal\u00e1 al principe di Castiglione Cesare d'Aquino, fino al riscatto avvenuto il 12 settembre 1636 \u00e8 dedicato il poema vernacolare in ottave \"Lu ricattu de Sciglianu\" (Il riscatto di Scigliano) scritto da Flaminio Cimino nel 1636.\nAlla fine del XVII secolo la giurisdizione civile e giudiziaria di Scigliano si estendeva in latitudine dal Savuto ai confini occidentali di Taverna e Gimigliano, non essendo ancora sorti Cicala e Carlopoli, e in longitudine dai confini settentrionali di Martirano e di Motta Santa Lucia alla Sila. Comprendeva sette quartieri e ventuno villaggi corrispondenti ai territori di Scigliano, Pedivigliano, Colosimi, Bianchi, Panettieri, Carpanzano, Decollatura, Soveria Mannelli e alla frazione Castagna di Carlopoli. I quartieri erano Villanova (attualmente nel territorio di Pedivigliano), Castagna (attualmente nel territorio di Carlopoli), Fornello (attualmente nel territorio di Soveria Mannelli), Panettieri, Colosimi, Serra di Piro (attualmente nel territorio di Bianchi) e Bianchi. I villaggi erano: Agrifoglio, Traversa, Celsita (nel comune di Scigliano), Gigliotti, Arcuri, Rizzuti, Volponi, Mascari, Coraci, Ischi, Melilla, Trearie e Carrano (attualmente frazioni di Colosimi); Paragolio, Ronchi e murachi (attualmente frazioni di Bianchi), Colla e Pirillo (nel comune di Soveria Mannelli), Casenove (nel comune di Decollatura), Pittarella e Borboruso (nel comune di Pedivigliano).\nScigliano che era riuscita a difendere la libert\u00e0 e l'integrit\u00e0 territoriale dalle insidie feudali, una volta caduto il feudalesimo (1806), venne invece completamente smembrata. Il 4 maggio 1811 fu emanato da Gioacchino Napoleone il decreto n. 922 per la nuova circoscrizione delle province del Regno di Napoli con cui l'antica Scigliano fu smembrata in quattro comuni: Scigliano, Pedivigliano, Colosimi e Soveria Mannelli. Il 25 gennaio 1820 da Napoli fu emanato un Regio Decreto portando alcune rettifiche sulla circoscrizione dei Comuni e circondari, e gli abitanti degli antichi casali di Scigliano ottennero la completa autonomia amministrativa.\nDal 1845 al 1847 fu pubblicato a Scigliano il quindicinale scientifico-letterario \"Il Pitagora\".\nCultura.\nFeste e Fiere.\nIl santo patrono \u00e8 San Giuseppe, festeggiato il 19 marzo. Le feste principali sono San Giuseppe, con la caratteristica fiera; Santa Croce il 3 maggio anch'essa con fiera caratteristica. Altre feste con fiere sono la Madonna di Monserrato, la seconda domenica di luglio, e San Michele Arcangelo il 29 settembre.\nCelsita: Di particolare interesse in questa frazione \u00e8 la festa della Madonna Addolorata caratterizzata da una lunga processione che coinvolge numerose frazioni (Celsita Superiore, Celsita Sottane, San Giovanni, Casino Rizzo e Tasso)"}
{"id": "33100", "revid": "287204", "url": "https://it.wikipedia.org/wiki?curid=33100", "title": "Nespolo (Italia)", "text": "Nespolo (\"N\u00e8spru\" in dialetto sabino) \u00e8 un comune italiano di abitanti della provincia di Rieti, nel Lazio.\nGeografia fisica.\nTerritorio.\nIl comune di Nespolo \u00e8 situato nella parte meridionale della provincia di Rieti\nnel Lazio, confinando con quella dell'Aquila in Abruzzo. Incluso nella regione storico-geografica della Sabina, \u00e8 limitrofo ai territori comunali di Collalto Sabino e Carsoli (Marsica). Il suo territorio rientra nell'area protetta della riserva naturale Monte Navegna e Monte Cervia (Monti Carseolani).\nOrigini del nome.\nSull'origine del toponimo non ci sono certezze. Tuttavia l'ipotesi etimologica pi\u00f9 accreditata lo farebbe risalire allo stesso nome latino delle piante del nespolo comune. Stando ad una supposizione deriverebbe invece dalla locuzione greca \"Nea Poli\".\nStoria.\nIl borgo di Nespolo appare citato come \"Aquam Nespoli\" per la prima volta nel 1024 in un documento dell'abbazia di Farfa. Originariamente la zona era caratterizzata dalla presenza di diversi casali sparsi, come quelli di Serrone, Castello e San Bernardo, che presumibilmente nel corso dell'incastellamento medievale si riunirono per motivi logistici e difensivi formando il nucleo fortificato.\nL'area di Nespolo fu sottoposta, tra il XII e il XIII secolo al controllo dei signori della baronia di Collalto, mentre, fino all'anno 1252, la chiesa di San Sebastiano martire risult\u00f2 tra i possedimenti dell'abbazia farfense.\nSuccessivamente la baronia fu sottoposta al controllo dei conti dei Marsi che la governarono fino ai primi anni del XVI secolo. Con l'avvicendamento dei Savelli il territorio pass\u00f2 sotto l'influenza politico-amministrativa dello Stato Pontificio.\nPrima delle leggi eversive della feudalit\u00e0 gli ultimi signori del borgo furono i Barberini.\nNespolo Sabino fu incluso nel mandamento di Castelvecchio\ndel dipartimento del Clitunno, risultando sotto il governo comunale di Collalto e di Canemorto. In seguito all'Unit\u00e0 d'Italia riusc\u00ec ad ottenere l'autonomia amministrativa e venne incluso nel circondario di Rieti, nella provincia di Perugia (Umbria). Prima dell'istituzione della provincia di Rieti venne aggregato nel 1923 alla provincia di Roma. Fu riunito nel 1927 alla Sabina, nella regione Lazio.\nInfrastrutture e trasporti.\nStrade.\nNespolo \u00e8 collegata ai centri limitrofi di Collalto Sabino, Ricetto, Poggio Cinolfo e Collegiove tramite la strada provinciale n. 29. La diramazione della provinciale n. 29b collega il borgo a Tufo di Carsoli e ai centri dell'alta valle del Salto.\nIl casello autostradale pi\u00f9 vicino \u00e8 quello di Carsoli-Oricola dell'autostrada A24 Roma-Teramo.\nAmministrazione.\nSul sito del Ministero dell'Interno sono disponibili i dati di tutte le elezioni amministrative di Nespolo dal 1985 ad oggi.\nAltre informazioni amministrative.\nNel 1923 Nespolo pass\u00f2 dalla provincia di Perugia in Umbria, alla provincia di Roma nel Lazio. Nel 1927, in seguito al riordino delle circoscrizioni provinciali stabilito dal regio decreto N\u00b01 del 2 gennaio, per volont\u00e0 del governo fascista, quando venne istituita la provincia di Rieti, fu aggregato a quella sabina.\nIl comune di Nespolo fa parte della comunit\u00e0 montana del Turano."}
{"id": "33101", "revid": "125808205", "url": "https://it.wikipedia.org/wiki?curid=33101", "title": "Orvinio", "text": "Orvinio \u00e8 un comune italiano di 387 abitanti della provincia di Rieti, in Lazio, che si erge su un colle attorno al suo imponente Castello appartenente al Casato dei Marchesi Malvezzi Campeggi. \u00c8 parte del club dei borghi pi\u00f9 belli d'Italia.\nGeografia fisica.\nTerritorio.\nSituato a 840 metri s.l.m., sulle propaggini settentrionali dei monti Lucretili, \u00e8 il pi\u00f9 alto centro abitato del Parco dei Monti Lucretili.\nClima.\nClassificazione climatica: zona E, 2894 GR/G\nStoria.\nL'origine dell'antica \"Orvinium\" \u00e8 fatta risalire al periodo in cui i Siculi occupavano la Sabina. Successivamente fu citt\u00e0 degli Aborigeni, ricordata dagli antichi storici romani per essere un centro di grande fama, dominato da un tempio dedicato alla dea Minerva.\nL'antica citt\u00e0 di Orvinium fu completamente distrutta prima dell'anno mille. Successivamente prese il nome di \u201cCanemortem\u201d, da cui \"Canemorto\", nome che conserv\u00f2 fino al 1863. Il borgo medievale, a cui si accede attraverso il grande arco, conserva ancora il suo antico fascino. Per molti secoli rimase sotto il dominio dei monaci Benedettini di Santa Maria del Piano.\nNel XVI secolo divenne prima feudo della famiglia Orsini, poi della famiglia ducale dei Muti. Dopo il 1625 pass\u00f2 ai Borghese, che ne divennero duchi. Nell'800 Orvinio fece parte dello Stato Pontificio, fu sede di Governo e residenza del Governatore.\nMonumenti e luoghi d'interesse.\nCastello Malvezzi-Campeggi.\nLa principale attrazione di Orvinio \u00e8 il suo castello. Oggi \u00e8 noto come il castello Malvezzi-Campeggi ed \u00e8 il risultato di varie modifiche, tra cui quelle volute dagli Orsini, che nel corso del Cinquecento decisero di ampliarlo. Il castello domina il paese dall'anno Mille. Ristrutturato nel XX secolo, restano elementi originali come il maschio cilindrico e le mura di cinta merlate, che mantengono l'imponente aspetto originario e circondano il centro storico. In esse si apre un portale monumentale con decorazioni a bugne, oltre il quale si trova un cortile ove si affaccia una costruzione con la torretta angolare. Le ampie sale superiori ospitano affreschi tardo cinquecenteschi, spesso concesse dagli attuali proprietari per ospitarie varie cerimonie.\nSantuario di Vallebona.\nIl Santuario di Vallebona \u00e8 stato edificato intorno al 1643, col solo contributo di elemosine offerte spontaneamente dagli abitanti di Orvinio. \u00c8 stato edificato nel vecchio borgo di Vallebona che venne, successivamente, abbandonato dagli abitanti che si trasferirono ad Orvinio. Secondo la leggenda, un giorno, un pastore era al lavoro nei pressi dell'attuale Santuario e cercando di tagliare dei rami, colp\u00ec un'immagine della Vergine nascosta tra i rovi. La stessa immagine emise un grido e cominci\u00f2 a sanguinare. A quel punto il pastore corse in paese e raccont\u00f2 agli altri l'accaduto e insieme decisero di prelevare l'immagine e di ospitarla in una delle Chiese di Orvinio. Il giorno successivo, per\u00f2, si accorsero che l'immagine era sparita e fu ritrovata nel luogo del ritrovamento originale. Si decise quindi di non spostarla pi\u00f9 e di costruire in quel punto l'attuale Santuario che la ospita. Infatti sull'Altare Maggiore c'\u00e8, ancora oggi, l'antichissimo affresco della Vergine in atto di porgere il latte al Bambino. Del vecchio paese di Vallebona si conserva quasi tutto il perimetro di cinta e i resti di tre torri di difesa. Il Santuario di Vallebona ha una pianta rettangolare e una sola navata con tetto a capriate lignee, con due altari alle pareti laterali. Nel 1727, inoltre, la Madonna di Vallebona fu dichiarata protettrice di Orvinio; infatti \u00e8 venerata e festeggiata ogni anno con moltissima devozione;\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone (11,11%). Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nL'idioma ufficiale parlato \u00e8 la lingua italiana. Il dialetto locale \u00e8 il dialetto orviniese, un dialetto sabino che rientra nella cerchia dell'italiano centrale, o italiano mediano.\nIl poeta e scrittore Natalino Forte (Orvinio 25/12/1926 - Roma 27/12/2011) ha scritto e pubblicato tre libri in cui cerca di far rivivere aneddoti, modi di dire e poesie interamente scritte o tradotte in dialetto orviniese.\nAmministrazione.\nNel 1923 passa dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle Circoscrizioni Provinciali stabilito dal regio decreto N\u00b01 del 2 gennaio 1927, per volont\u00e0 del governo fascista, quando venne istituita la provincia di Rieti, Orvinio passa a quella di Rieti."}
{"id": "33102", "revid": "1543377", "url": "https://it.wikipedia.org/wiki?curid=33102", "title": "Paganico Sabino", "text": "Paganico Sabino \u00e8 un comune italiano di 172 abitanti (M 87, F 85) della provincia di Rieti nel Lazio.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2016 la popolazione straniera residente era di 14 persone.\nAmministrazione.\nNel 1923 passa dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Rieti, Paganico Sabino passa a quella di Rieti.\nAlte informazioni amministrative.\nFa parte della Comunit\u00e0 montana del Turano."}
{"id": "33103", "revid": "2091899", "url": "https://it.wikipedia.org/wiki?curid=33103", "title": "Spezzano Piccolo", "text": "Spezzano Piccolo (\"Spezz\u00e0nu P\u00eccculu\" in calabrese) \u00e8 una frazione di Casali del Manco di 2.053 abitanti della provincia di Cosenza. Ex comune autonomo, dal 5 maggio 2017 viene accorpato nel nuovo comune di Casali del Manco., nonostante l'esito contrario della consultazione popolare.\nAmministrazione.\nL'ultimo sindaco \u00e8 stata Stefania Rota, il cui mandato \u00e8 terminato dopo soli 15 mesi, sfiduciata dalla maggioranza dei consiglieri comunali. Rota era a capo della lista \"Futura\". Dal 2 settembre 2016 il comune \u00e8 stato commissariato a causa di gravi disaccordi e le conseguenti dimissioni da parte di un gruppo indipendente non pi\u00f9 facente capo alla maggioranza e il gruppo di minoranza. Attualmente, la localit\u00e0 non ha rappresentanza politica nel nuovo comune di Casali del Manco.\nArchitetture religiose.\nA Spezzano Piccolo si trovano le seguenti chiese:\nChiesa dell'Assunta.\nLa chiesa dell'Assunta \u00e8 la matrice di Spezzano Piccolo. \nLa costruzione della chiesa risale all'anno 1400; venne successivamente rinnovata in stile barocco dopo un gravissimo terremoto nel 1783: lo ricorda un'iscrizione in marmo del 1792 posta su una delle pareti laterali presso il Fonte Battesimale.\nInizialmente, la chiesa era dedicata al culto di Santa Maria. In un secondo momento, dopo l'installazione della Pala dell'altare maggiore contenente come tema l'Assunzione e l'Incoronazione della Vergine (opera di artisti locali), fu intitolata alla Beata Vergine Assunta in Cielo.\nL'interno della chiesa \u00e8 a navata unica ed \u00e8 in stile settecentesco, con un soffitto ligneo decorato da pitture di Cristoforo Santanna (1779).\nL'altare maggiore \u00e8 dotato di un vestibolo ligneo anch'esso settecentesco e colonne con cimali e cornici decorate da artieri della stessa provincia.\nTele, dipinti e statue presenti sono:\nNegli anni '80 \u00e8 stato ricostruito il pavimento, oramai consumato, sotto il quale sono state rinvenute ossa umane, infatti il posto era prima chiamato \"cimitero\".\nSono stati eliminati altarini laterali che non avevano alcun valore artistico.\nLa facciata principale presenta un portale litico (restaurato intorno al 1790) con arco a tutto sesto e un rosone in pietra antica; ha una vetrata che rappresenta l'Annuncio dell'Angelo a Maria realizzato dall'architetto Michele Remorini.\nL'accesso giornaliero alla chiesa \u00e8 garantito da una porta laterale.\nLa torre campanaria \u00e8 staccata dalla chiesa, risale all'anno 1400. Nel tempo ha subito varie modifiche ma conserva le bifore originarie. Si sviluppa in quattro livelli: al primo piano e al secondo si possono ammirare le finestre bifore; attraverso le quali si diffonde il suono delle campane poste all'interno; al terzo piano \u00e8 presente su tutti i lati un orologio che segna le ore e annuncia, con un forte suono (simile a quello di una sirena), le pi\u00f9 importanti della giornata:\nChiesa dell'Immacolata.\nUbicata nel centro storico di Spezzano Piccolo, la Chiesa dell'Immacolata \u00e8 una delle strutture religiose pi\u00f9 significative e soprattutto pi\u00f9 antiche del paese.\nCostruita nel XV secolo, era in origine una Chiesa Conventuale dedicata al culto di Santa Caterina; solo successivamente \u00e8 stata dedicata al culto dell'Immacolata.\nVenne adibita a \"Hospitalia\", ovvero un luogo assistenziale sociale, spirituale e caritativo, creato per l'assistenza di poveri e per la cura dei pellegrini che andavano e tornavano dalla Terra Santa tra la seconda met\u00e0 del XVII secolo e la prima met\u00e0 del secolo successivo.\nLa Chiesa pass\u00f2 di propriet\u00e0 alla famiglia Spina.\nLa chiesa \u00e8 caratterizzata dalla semplicit\u00e0 degli aspetti architettonici-compositivi.\nPartendo dall'esterno, \u00e8 presente una facciata intonacata e impreziosita da un grande portale d'ingresso con arco a tutto sesto in calcarenite con semplici modanature. In alto, sono presenti due finestre e una bifora centrale in prossimit\u00e0 del timpano del tetto. Il tetto \u00e8 munito di romanelle che fungono anche da cornicione.\nI restanti prospetti della chiesa si presentano semplicemente intonacati. \nLungo le due pareti laterali interne della chiesa \u00e8 presente una decorazione a doppio ordine di cornici mistilinee aggettanti impostate su lesene con semicapitelli ionici.\nSi fa ingresso all'abside attraverso un grande arco di trionfo a sesto acuto posto nella zona presbiterale, rialzata da due gradini, a pianta quadrata e coperta da una volta a crociera costolonata, sede dell'altare maggiore (anche questo in calcarenite risalente al XVI secolo), decorato con i motivi del periodo (altari litici simili a quello della chiesa dell'Immacolata sono nella stessa provincia nella chiesa Matrice di Lappano, nella chiesa di San Gaetano, San Francesco a Dipignano e San Nicola a Pietrafitta).\nIn una nicchia \u00e8 posta la statua di Sant'Antonio e sulla sinistra \u00e8 esposta la statua dell'Immacolata.\nI lavori di restauro della chiesa dell'Immacolata sono iniziati il 1\u00ba settembre del 1999 grazie al parroco Don Antonio Riccio che si \u00e8 occupato della raccolta delle offerte dei devoti.\nLa chiesa dell'Immacolata \u00e8 stata riportata al suo precedente stato con un intervento artistico-architettonico che mirava a ristabilire, per quanto possibile, l'unit\u00e0 compositiva originaria della chiesa.\nIn un'analisi pi\u00f9 approfondita, coloro che hanno partecipato ai lavori di restauro sono, assieme al committente, rappresentante legale dell'Ente Parrocchia Santa Maria Assunta, il sacerdote Antonio Riccio ed il C.A.E.P (Consiglio Affari Economici Parrocchiale), tre progettisti: Ing. Gianfranco Granieri come direttore dei lavori, arch. Anna Maria De Cicco; arch. Antonio Carravetta, infine, in veste di responsabili dei lavori: arch. Fulvio Terzi (parte architettonico-strutturale) e Dott.ssa Nella Mari (parte storico-artistica).\nIl restauro conservativo dell'altare maggiore.\nTra gli interventi effettuati sono stati particolarmente rilevanti quelli relativi all'altare maggiore.\nIl manufatto risale al XVI secolo, ed \u00e8 un misto in muratura e calcarenite. \u00c8 stato realizzato da maestranze della Val di Crati, che avevano gi\u00e0 lavorato in tutta la citt\u00e0 e nei suoi Casali insieme ai famosi \"mastri scalpellini\" roglianesi. In particolar modo, si dedicavano ai portali d'ingresso degli edifici religiosi.\nL'altare si presentava in pessimo stato di conservazione. L'intera zona centrale mancava del suo rivestimento litico a partire dal punto d'imposta della nicchia a tutto sesto.\nEra visibile la completa struttura muraria mista in conci di calcarenite, pietrame di ogni tipo e pezzatura, pezzi di laterizi, ciottoli, argilla, tenuta insieme da una malta ormai priva di resistenza e consistenza.\nPi\u00f9 nel dettaglio, i conci lapidei presentavano un'alterazione cromatica artificiale: erano ricoperti da strati di colore azzurro, da scialbature biancastre e da patine di sporco (perlopi\u00f9 nerastre). Tramite un esame macroscopico pi\u00f9 ravvicinato \u00e8 possibile rendersi conto delle varie lesioni e microfratture.\nChiesa dello Spirito Santo.\nLa chiesa dello Spirito Santo \u00e8 stata probabilmente costruita intorno all'anno 1000; si trova a \"Macchisi\", rione nato circa in quell'anno.\nL'unica facciata della chiesa \u00e8 quella centrale che ha un coronamento a capanna. Si possono notare, inoltre, tre finestroni.\nIl portale \u00e8 stato costruito in legno di castagno da artigiani del luogo ed \u00e8 archivoltato a tutto sesto.\nL'interno della chiesa \u00e8 stato completamente restaurato e si presenta con un'unica navata.\nLa Navata centrale inizia con un'arcata in tufo originale, materiale utilizzato anche per i pavimenti della stessa navata.\nL'intera abside \u00e8 contornata con la rappresentazione dell'Annunciazione. L'altare ha due capitelli e la cupola \u00e8 a forma circolare. Un artigiano del luogo ha costruito il leggio e la mensa in ferro battuto. Sulla parte sinistra della navata \u00e8 presente un altare dedicato a Santa Lucia mentre nella parte destra \u00e8 presente un altare con la rappresentazione della fuga in Egitto, dipinta dal pittore Cristoforo Santanna.\nAnche lo stesso soffitto (ligneo) \u00e8 dipinto dal pittore Cristoforo Santanna e raffigura Giuditta ed Oloferne. Ai lati della tela sono presenti due altarini con statue di San Giuseppe e San Gerardo.\nLe balaustre sono costruite in marmo. In fondo \u00e8 presente una scaletta in legno di iroko.\n\u00c8 presente un campanile.\nChiesa di Sant'Andrea (Macchia di Spezzano Piccolo - comune di Casali del Manco).\nLa chiesa di Sant'Andrea \u00e8 il principale centro religioso di Macchia - comune di Casali del Manco\nLa chiesa \u00e8 stata costruita nel XIX secolo. \nLa facciata (a capanna) \u00e8 stata restaurata a causa di vari terremoti ma mantiene il portale originario.\nIl portale, con arco a tutto sesto, \u00e8 in tufo con colonne e piccolissimi capitelli. Originariamente, al di sopra del portale, era presente un affresco che oggi \u00e8 completamente scomparso.\nSul portale \u00e8 presente una finestra quadrata in pietra scolpita. \nL'interno della chiesa presenta una navata unica, con un altare maggiore fatto in marmo su cui \u00e8 presente un dipinto di Settimio Tancredi raffigurante la Madonna delle Grazie del 1955, periodo in cui, lo stesso pittore ha ritratto Sant'Andrea.\nOriginario \u00e8 anche l'arco trionfale. Sotto una cantoria in legno c'\u00e8 un battistero litico settecentesco e, vicino all'altare marmoreo, c'\u00e8 una struttura litica che racchiude una tela sulla quale \u00e8 dipinta una deposizione, opera di un artista locale sconosciuto.\nAll'interno della chiesa sono custodite statue ottocentesche in legno, in particolare:\nSulla parete destra \u00e8 presente un crocifisso ligneo.\nLa torre campanaria adiacente alla chiesa (sul lato destro) \u00e8 di forma quadrangolare con monofore a tutto sesto, \u00e8 stata soggetta ad interventi di ristrutturazione tesi a conservare l'aspetto originario.\nChiesa della Madonna delle Grazie (Macchia di Spezzano Piccolo - comune di Casali del Manco).\nLa piccola chiesa della Madonna delle Grazie si trova a Macchia - comune di Casali del Manco - ed \u00e8 posta di fronte alla chiesa di Sant'Andrea; viene anche chiamata \"La Conicella\".\nLa chiesa della Madonna delle Grazie \u00e8 una chiesetta rurale, di piccole dimensioni e strutture. \u00c8 stata sottoposta a restauro. \nLa facciata \u00e8 a campana. L'ingresso della chiesa \u00e8 preceduto da un piccolo portico con strutture ad archi.\nL'interno \u00e8 ad unica navata e di semplice struttura.\nCollegamenti esterni.\nhttps://www.calabriaportal.com/spezzano-piccolo/1722-spezzano-piccolo-chiese.html\nhttp://www.calabria.org.uk/province/cosenza/cosenza.htm/cosenzastoria/comuni/spezzano%20piccolo/spezzano_piccolo.htm\nhttps://www.calabriaportal.com/spezzano-piccolo/4005-spezzano-piccolo-chiesa-immacolata.html\nhttps://www.calabriaportal.com/macchia-di-spezzano-piccolo/4050-macchia-di-spezzano-piccolo-chiesa-s-andrea-apostolo.html\nhttps://www.calabriaportal.com/macchia-di-spezzano-piccolo/4082-macchia-di-spezzano-piccolo-chiesa-madonna-delle-grazie.html\nhttp://www.ilbelpaesecalabria.com/COMUNI/SPEZZANO%20PICCOLO/Spezzano%20Piccolo-Cenni%20storici.pdf\nhttp://www.rotarypresilacosenzaest.org/guida.pdf"}
{"id": "33104", "revid": "1833487", "url": "https://it.wikipedia.org/wiki?curid=33104", "title": "Spezzano della Sila", "text": "Spezzano della Sila (\"Spezz\u00e0nu o Spezz\u00e0nu R\u00e0nn\u00eb\" in calabrese) \u00e8 un comune italiano di abitanti della provincia di Cosenza in Calabria.\nGeografia fisica.\nTerritorio.\nCaratteristico paese montano situato a 800 m s.l.m. in provincia di Cosenza, si trova immerso in un suggestivo paesaggio naturalistico caratterizzato da boschi di castagno, conifere e faggi, alle porte della Sila Grande, dista circa da Cosenza. Il territorio comunale si estende sull'altopiano silano e ha un'altitudine minima di 569 metri s.l.m. e una massima di 1813 (Serra Stella). Il massimo rilievo del territorio comunale \u00e8 Serra Stella () poco distante dal centro abitato.\nClima.\nA causa della Catena Costiera che annulla quasi completamente l'influenza del vicino Mar Tirreno, il clima si presenta di tipo appenninico di transizione con inverni freddi ed estati mediamente calde. Le precipitazioni sono abbondanti dal periodo autunnale a quello primaverile con fenomeni che nei mesi invernali possono spesso tramutarsi in nevosi; non sono rari i temporali nei pomeriggi estivi.\nStoria.\nIl primo centro abitato risale al IX secolo e fu fondato da un gruppo di profughi cosentini, scappati alle incursioni saracene. Durante la dominazione francese la popolazione si schier\u00f2 dalla parte dei Borboni e nel 1799, a seguito del riordino amministrativo disposto dal generale Championnet, il paese divenne Comune a s\u00e9 e fu inserito nel cantone di Cosenza, suddiviso successivamente in Spezzano Grande e Spezzano Piccolo, mentre nel 1927 furono riuniti d'autorit\u00e0 in un unico centro, denominato Spezzano della Sila.\nIl paese.\nCentro urbano.\nSolo nei primi del '900, dopo il ritorno degli emigranti, si \u00e8 avuto un incremento dell'edilizia, a monte e a valle di via Roma e Corso Umberto. Successivamente, dopo la costruzione della strada di accesso alla stazione ferroviaria si \u00e8 verificato un ulteriore aumento nelle seguenti zone, ora note come parte nuova del paese: Cona o Ventulilla, Spezzanello, Stazione, Gaudenti e Pantana.\nCentro storico.\nVia S. Biagio o Pedalina: fu il primo rione abitato perch\u00e9 vi sgorga una sorgente detta \"frisulu\" che significa appunto luogo ricco d'acqua, elemento importante per le costruzioni di un centro abitato. La tradizione narra che in questo luogo paludoso, i primi abitanti rinvennero un'effigie di San Biagio e per tal motivo vi edificarono una chiesa dedicata allo stesso santo e lo nominarono Santo patrono del comune. Nello stesso rione, il fabbricato pi\u00f9 antico e imponente \u00e8 quello dei Bonifacio, ora dei fratelli Lecce.\nNello stesso rione sorse il primo mulino del paese.\nS. Maria: questo rione comprende le case di via Fontana, via Timpone e via S.Nicola, deve il suo nome alla presenza della chiesa in onore di S. Maria dell'Ulmo, ora adibita a Pretura. Nei pressi della chiesa e quindi nel rione sgorgano da secoli i \"canali\".\nS. Marco: questo rione comprende anche via S. Francesco (silica). In questa strada sulla porta del sig. Salvatore Lecce \u00e8 incisa la data 1557. \u00c8 un antico rione ed il suo nome deriva dalla chiesa dedicata al santo stesso, non pi\u00f9 esistente. Nel rione San Marco, le costruzioni pi\u00f9 antiche sono i palazzi Palmieri. Salendo la via San Marco, verso il convento di San Francesco, il primo \u00e8 ubicato in basso e a sinistra della piazza, ha forma quadrangolare ed occupa una superficie di mille metri quadrati. Da un lato, si affaccia su corso Umberto primo e, dall'altro lato, dove \u00e8 posta la facciata principale, sulla piazzetta San Marco. Il secondo palazzo \u00e8 situato nella stessa strada, in alto e a valle del convento. Anche questo, come il primo, si affaccia sulla via San Marco e, dal lato opposto, \"nell'orto dei Signori Palmieri\"... Nel 1806, i fratelli don Gennaro ed il dottore fisico don Gaetano Palmieri, possidenti di Rossano, furono uccisi barbaramente e derubati, nell'abitazione di Spezzano Grande, dalla banda del brigante Merenda, sostenitore della causa borbonica (A. Mozzillo, Cronache di Calabria in guerra). In seguito, risultarono inutili le istanze del dottore fisico don Francesco Palmieri, fratello dei due trucidati, affinch\u00e9 un loro congiunto fosse ammesso \"a piazza franca\", ammesso cio\u00e8 in un collegio statale per continuare gli studi gratuitamente (U.Caldora, Calabria Napoleonica).\nS. Pietro: comprende via Croce e via Cozzolino. Gravita intorno alla chiesa di S. Pietro, seconda in ordine di costruzione a Spezzano, l'edificio pi\u00f9 importante \u00e8 il Palazzo Monaco, in via Croce, sotto un arco ormai annerito dal tempo, si poteva leggere un'insegna commerciale \"Francesco Cannata- vendita di vino e generi diversi\". Un po' pi\u00f9 in alto appena visibile la data 1601, il fabbricato apparteneva alla Famiglia Amantea.\nSu un angolo della casa Granata attigua a quella sopra citata si legge la data 1836.\nVia Cozzolino era anche chiamata \"Chianetto\" perch\u00e9 pianeggiante.\nNord Viale: \u00e8 una zona a nord del paese da cui prende il nome. In altri tempi questa strada era indicata come \"ruga d'\u00ec pielli\" espressione dialettale che significa \"ragapielli\", cio\u00e8 straccioni, poveri. Infatti, la zona era costruita nella maggior parte da casupole pi\u00f9 che case. Nella piazzetta antistante la casa Noce, esistono dei ruderi, sui quali si notano tracce di una cappella dedicata a S. Giovanni. In una soffitta di un fabbricato, si possono notare le \"pignatelle d'\u00ec briganti\", consistenti in buchi foderati con uno strato d'argilla che servivano a nascondere denaro e oggetti preziosi, ma pi\u00f9 probabilmente vi veniva conservata la polvere da sparo al riparo dall'umidit\u00e0. Questo rione \u00e8 un vero e proprio labirinto, cio\u00e8 decine e decine di stradelle che si ramificano in tutto il rione, probabilmente per confondere i ladri e poterli catturare.\nPiantarella: il rione \u00e8 sorto alla fine del '700. Si trova subito pi\u00f9 in basso rispetto a Nord Viale.\nQuesta zona era indicata come agricola, poi come parzialmente abitata. La casa pi\u00f9 antica \u00e8 quella di De Franco.\nMonumenti e luoghi di interesse.\nSan Francesco e il convento.\nIl convento di Spezzano \u00e8 cronologicamente la terza delle chiese costruite dal santo stesso, dopo la sua citt\u00e0 natale Paola e paterna, citt\u00e0 del fidato collaboratore fr\u00e0 Paolo, ma \u00e8 il primo al mondo nell'ordine francescano della Charitas.\nLe festivit\u00e0 in onore di san Francesco sono note in tutta la Calabria per la loro grandezza, durando circa dieci giorni intorno alla terza domenica di settembre.\nIn altri tempi a chi saliva la gradinata di accesso al convento, la facciata della chiesa appariva maestosa, sugli scalini di cemento si potevano leggere i nomi degli operai che avevano contribuito alla costruzione della scalinata, ora questo sono completamente state rinnovate. Prima della chiesa si nota l'ex carcere mandamentale.\nQuella di san Francesco \u00e8 la festa di Spezzano per antonomasia e da anni immemori i festeggiamenti sono sempre stati eccezionali, in anni passati questi erano meno vistosi ma comunque bellissimi. Si dava inizio alla festa al nono giorno antecedente alla 3\u00aa domenica di settembre con il chiassoso rullio dei tamburi che suonatori esperti facevano risuonare per le vie del paese, preceduti e seguiti da flotte di ragazzini, affascinati dal loro ritmo.\nAl rullio dei tamburi si univano i rintocchi del campanone del Convento e quello dei potenti botti prodotti dai \"colpi scuri\".\nE l'eccezionalit\u00e0 dell'avvenimento era ed \u00e8 tuttora rappresentata dal fatto che per mettere in funzione l'oramai pluricentenario campanone occorre la forza di una decina di persone circa.\nPoi la sera dello stesso giorno, \"l'apertura\", con il medesimo rituale i fedeli accorrevano a salutare il santo nella sua chiesa addobbata sfarzosamente. Il giorno successivo, sabato, iniziava il novenario con un ciclo di predicazioni tenute da grandi predicatori della regione. La festa vera e propria durava tre giorni, da sabato a luned\u00ec, con i giochi popolari.\nPrima dell'avvento della luce elettrica, il corso principale del paese e la piazza venivano illuminate da rudimentali archi ad acetilene e le classiche \"lampade cinesi\", ossia dei palloncini di carta crespa con dentro un lumino. Con l'arrivo della luce i comitati si sono organizzati per fornirsi di archi veri e propri, con luci colorate che rappresentavano i motivi decorativi pi\u00f9 svariati.\nSul palco sabato e domenica si esibivano gruppi bandistici, oggi incalzati dai cantanti pi\u00f9 in voga del momento, a Spezzano ricordiamo infatti i Nomadi, gli Stadio, Orietta Berti, Rosanna Fratello, Aleandro Baldi, Mietta, i Camaleonti, Edoardo Vianello, Iva Zanicchi, Little Tony, Mino Reitano, Riccardo Fogli, i Cugini di Campagna, i New Trolls, Claudio Villa, Ricchi e Poveri, Amedeo Minghi, Matia Bazar, Fiordaliso ecc. e tanti grandi comici del momento, tra tutti Pippo Franco, Giorgio Panariello e Gigi Sabani. Ma lo spettacolo pi\u00f9 atteso della festa era fornito dai fuochi d'artificio, pi\u00f9 volte indicati come i migliori nella regione. Quello degli spari era un evento sentito e apprezzato da tutti, tant'\u00e8 che sono state indette delle vere e proprie gare.\nLa processione un tempo veniva divisa in due giorni, perch\u00e9 al santo veniva fatto fare l'intero giro del paese. Ma negli ultimi anni, invece, \u00e8 stata ridotta ad un giorno, sia per ordini della Curia, sia perch\u00e9 era ritenuta troppo pesante. Infatti, ad oggi, il Santo compie il giro delle strade principali del paese. Particolarmente attesi erano i giochi popolari consistenti nel tiro alla fune, corsa dei sacchi, le pignatte, la pastasciutta, la cuccagna ecc.\nPuntuali ogni anno sono i venditori ambulanti, la pesca di beneficenza organizzata dal comitato e la lotteria o \u201criffa\u201d, con il tradizionale vitellino come primo premio. Altro aspetto tipico della festa \u00e8 la cucc\u00eca, a spezzano chiamata \"cocc\u00eca\". Questa pietanza \u00e8 formata da carne di maiale, pecora e capra, preparata con grano bollito e sale, e successivamente infornata.\nSan Biagio e la chiesa.\nLa chiesa dedicata al santo \u00e8 certamente la prima edificata a Spezzano, fu costruita come si narra, in una zona paludosa, dove i primi abitanti trovarono un'effigie del santo ed \u00e8 per questo nominata a S. Biagio, che \u00e8 ora il patrono del paese ed \u00e8 festeggiato il 3 febbraio di ogni anno. La zona dove sorge la chiesa \u00e8 ricca d'acqua e ancora oggi \u00e8 presente una fontanella nota come\"frisulu\". Nella chiesa esistono le seguenti opere di notevole valore artistico: una statua di legno dedicata al santo stesso, cappello della fonte battesimale in pietra e la Pala del maggiore altare.\nLe festivit\u00e0 a S. Biagio sono oggi in tono pi\u00f9 dimesso rispetto a quelle di S. Francesco. In altri tempi, tale ricorrenza era caratterizzata dal fatto che i possessori di cavalli, muli e asini, compivano al trotto numerosi giri alla chiesa per chiedere al santo di benedire i loro animali.\nIn occasione della festa ancora oggi si preparano dei dolci tipici spezzanesi detti \"mastazzuoli\", preparati con farina impastata con miele d'api e fatti a forma di S o delle iniziali dei familiari. Tali dolci venivano benedetti e distribuiti a famigliari e amici.\nI fedeli compivano un giro all'interno della chiesa invocando la benedizione del santo che \u00e8 definito il protettore della gola, il parroco infatti appoggia due candele incrociate alla gola ai fedeli. Ancora oggi quando in paese si verificano abbondanti nevicate si dice che il santo si sia toccato la barba.\nAree archeologiche.\nAntichissime testimonianze, sulle rive del lago Cecita, risalgono all'uomo di Neandertal.\nTra la fine del neolitico e l'inizio dell'et\u00e0 del rame (3800-3300 a.C.), tutta la Sila venne occupata da insediamenti di agricoltori e pescatori che sfruttavano le antiche conche lacustri (Arvo e Cecita) per un caratteristico metodo di pesca con la rete. Ulteriori testimonianze risalgono all'antica et\u00e0 del bronzo (Ampollino e Cecita).\nIl pi\u00f9 importante insediamento di et\u00e0 greca, in Sila, \u00e8 costituito dal santuario scoperto - a breve distanza da Camigliatello Silano - nel lago Cecita (VI-III secolo a.C.) ad opera della Soprintendenza per i Beni archeologici della Calabria. Altri scavi hanno messo in luce un importante insediamento di et\u00e0 romana dedicato all'estrazione e lavorazione della pece, attivo tra il III secolo a.C. ed il III secolo d.C..\nCucina.\nLe tradizioni gastronomiche di questo centro sono strettamente legate al mondo contadino, che esprime il meglio dei sapori della terra attraverso la semplicit\u00e0 e la genuinit\u00e0. \u00c8 una zona ricca di funghi, che negli anni \u00e8 divenuto ingrediente principale di gustose ricette locali. Inoltre, di particolare rilevanza \u00e8 la produzione di formaggio legata all'allevamento del bestiame. Il pi\u00f9 noto \u00e8 il Caciocavallo Silano, un formaggio semiduro a pasta filata, prodotto con il latte vaccino. Pu\u00f2 essere consumato sia fresco o stagionato, che grattugiato o fuso, ma sempre saporito e protagonista della tavola silana. Ottima anche la produzione delle carni, soprattutto quella di maiale, di agnello, di capretto e di cinghiale, grazie ai numerosi allevamenti presenti tra le alture della Sila."}
{"id": "33105", "revid": "110157", "url": "https://it.wikipedia.org/wiki?curid=33105", "title": "Tarsia (Italia)", "text": "Tarsia \u00e8 un comune italiano di abitanti della provincia di Cosenza in Calabria.\nGeografia fisica.\nTerritorio.\nCentro agricolo dell'alta valle del Crati, situato nel punto in cui il fiume si apre la via verso la Piana di Sibari incidendo una profonda forra tra le Serre di Spezzano e le estreme propaggini della Sila.\nL'abitato sorge su uno sperone alla sinistra del fondovalle, occupato da un bacino artificiale per l'irrigazione della Piana di Sibari. Dista 43\u00a0km da Cosenza, capoluogo di provincia.\nOrigini del nome.\nIl nome del paese deriva da un nome greco di persona \"Tharsias\", \u0398\u03b1\u03c1\u03c3\u03af\u03b1\u03c2.\nStoria.\nDi incerte origini, fino al 1606 fu pertinenza dello Stato di Bisignano, successivamente fu infeudato agli Spinelli, che vi ebbero il titolo di principe, e che lo tennero fino all'eversione della feudalit\u00e0. Vi nacque l'anatomista e chirurgo Marco Aurelio Severino (1580-1656).\nDurante la II guerra mondiale Tarsia ospit\u00f2 il pi\u00f9 grande campo di concentramento fascista d'Italia, il campo di internamento di Ferramonti, dove furono rinchiusi prevalentemente ebrei stranieri e minoranze etniche ritenute nemiche dal regime fascista (slavi, greci, cinesi). Il campo fu liberato dagli inglesi il 14 settembre 1943.\nEconomia.\nL'allevamento di bovini e di ovini \u00e8 molto sviluppato e d\u00e0 vita ad un ottimo mercato. I prodotti dell'agricoltura sono frutti, cereali e olive.\nAmministrazione.\n\u00c8 amministrata dal 1990 da amministrazioni i cui candidati sono stati eletti in liste civiche."}
{"id": "33106", "revid": "1788047", "url": "https://it.wikipedia.org/wiki?curid=33106", "title": "Terravecchia", "text": "Terravecchia \u00e8 un comune italiano di abitanti della provincia di Cosenza, parte della Comunit\u00e0 montana della Sila Greca.\nLa citt\u00e0 \u00e8 posta lungo la ex strada statale 108 ter Silana di Cariati, ora SP 260. Nella direzione verso il mare Ionio, si raggiunge Cariati dopo circa dieci chilometri. Procedendo verso la Sila, si raggiunge San Giovanni in Fiore dopo circa 70 chilometri, passando per Savelli.\n\u00c8 uno dei pochi comuni italiani con il PIL pro capite sotto la soglia dei 10.000 euro.\nDa segnalare il percorso archeologico che, attraverso le colline circostanti, porta all'antica cinta muraria delimitante il primitivo insediamento dei Bruzi (IV secolo a.C.).\nStoria.\nIl centro urbano di Terravecchia \u00e8 sorto in epoca medioevale, in una zona gi\u00e0 abitata, ma ripopolata da quanti, per l\u2019insalubrit\u00e0 delle marine e per paura delle incursioni saracene, lasciavano le proprie case per rifugiarsi in posti non facilmente raggiungibili dai predoni che venivano dal mare.\nIl toponimo \"Terra Veterj\" indica la \"terra vecchia\", per distinguerla dal luogo nuovo dove era stata edificata la cittadina di Cariati.\nLe prime notizie certe e documentate risalgono al 1474 quando re Ferrante d\u2019Aragona don\u00f2 Cariati e l\u2019agro di Terra Vecchia a Geronimo De Riario, nipote di papa Sisto IV, e da questi la propriet\u00e0 fu venduta nel luglio 1482, a Geronimo Sanseverino principe di Bisignano, ma dopo appena 4 anni, pass\u00f2 al conte di Sarno Francesco Coppola, che perse subito il feudo per aver partecipato alla seconda congiura dei baroni contro gli aragonesi. Cariati, e anche Terravecchia, nel 1497 fu concessa al nipote del nuovo papa Alessandro VI (Borgia), ma 8 anni dopo, il 1505, terre, uomini e bestie furono donate a Giovanbattista Spinelli. Alla morte del feudatario (1551), l\u2019eredit\u00e0 pass\u00f2 alla figlia Francesca, che nel 1565 spos\u00f2 il cugino Scipione, duca di Seminara (RC), portandogli in dote l\u2019intera propriet\u00e0 feudale.\nIl ramo degli Spinelli di Seminara con una gestione allegra e disinteressata port\u00f2 al dissesto economico le finanze della famiglia. L\u2019intera contea cariatese, compresa Terravecchia, fu venduta all\u2019asta ed acquistata per 73.000 ducati da Carlo, padre di Scipione. Il duca riscatt\u00f2 l\u2019onore della famiglia e il 15 novembre 1565 il sovrano Filippo II di Spagna concedette a Cariati, con le sue citt\u00e0, le terre, i casali, gli uomini, i vassalli, i valvassori ed integralmente nel suo stato, il privilegio del titolo di Principato, che la famiglia Spinelli mantenne in perpetuo.\nNel maggio 1698, per una consistente somma di denaro, il principe Antonio Spinelli, vendette il possesso e le rendite feudali, oltre al potere giurisdizionale, di Cariati e Terravecchia al futuro principe di Campana, Bartolo Sanbiase che mantenne l\u2019amministrazione dei due paesi fino all\u2019eversione della feudalit\u00e0.\nNel decennio francese e l\u2019attuazione del nuovo sistema organizzativo dei comuni e dei distretti, nel 1807 Terravecchia perse l\u2019autonomia esercitata fino a quel momento come Universit\u00e0 e dal gennaio 1808 fu unita a Cariati come rione. La forzata unificazione fu subita con disagio dai terravecchiesi che, convinti della loro specificit\u00e0 sociale e culturale, fecero continue petizioni per riottenere l\u2019autonomia.\nIl 14 aprile 1921 segn\u00f2 l\u2019inizio dell\u2019iter amministrativo che port\u00f2 alla separazione definitiva da Cariati con la promulgazione della legge n. 425, pubblicata sulla Gazzetta ufficiale n. 99 del Regno d\u2019Italia.\nMonumenti e luoghi d'interesse.\nIl parco archeologico di Pruija.\nA 3 chilometri dal centro urbano di Terravecchia, in una posizione dominante e di controllo sul corso del fiume Hylias, l\u2019odierno torrente Fiumenic\u00e0, vi \u00e8 l\u2019interessante sito archeologico di Pruija con fortificazioni di et\u00e0 brettia (IV-III secolo a.C.). Recenti scavi hanno riportato alla luce parte di un\u2019imponente cinta muraria, persistente per circa 450 m e larga 1,60 m, con una torre circolare d\u2019avvistamento del diametro esterno di 7,65 m. Innestata nello stesso muro vi \u00e8 un'altra torre che fortifica il pendio settentrionale con un diametro di 9 metri. Il sistema di fortificazione serviva per difendere i versanti meridionali e settentrionali del pianoro.\nL'insediamento fortificato faceva parte della rete di centri fortificati Brettii della costa ionica e che includevano - oltre Prui\u00eca, Castiglione di Paludi ed i centri fortificati di Cerasello e Muraglie a Pietrapaola.\nL\u2019albero della libert\u00e0.\nNel 1799 durante la Repubblica Napoletana, nei comuni che avevano aderito alle nuove idee illuministiche contro la monarchia borbonica, nelle piazze principali venne piantato un albero della libert\u00e0, simbolo di una rinascita civile delle popolazioni. L'esercito della Santa Fede del cardinale Fabrizio Ruffo riport\u00f2 l\u2019ordine restituendo il dominio del Regno di Napoli a Ferdinando IV di Borbone; nei comuni che si erano ribellati vennero arrestati i capi della rivoluzione, e bruciati o tagliati gli alberi della libert\u00e0 che erano stati piantati. Solo alcuni di questi alberi della libert\u00e0 sono rimasti al loro posto: a Squillace, Montepaone e Terravecchia. Si tratta di un olmo, che sta per superare i 220 anni ed il cui tronco ha un diametro di 80\u00a0cm, mentre la chioma si estende per circa 15 metri.\nLa chiesa di San Pietro in vincoli.\nFin dalla sua fondazione, Terravecchia ha avuto una chiesa parrocchiale, ma tante sono state le vicissitudini che l\u2019hanno contraddistinta. Sub\u00ec gravi lesioni durante il terremoto del 24 aprile 1836, qualche anno dopo fu restaurata ma, per vari errori, il campanile croll\u00f2 arrecando seri danni al tetto e alla struttura della chiesa. Nel 1860 fu ultimato il restauro, ma un cedimento del terreno il 3 gennaio 1878, la fece crollare dalle fondamenta. Neanche il ricorso al re d\u2019Italia serv\u00ec per ridare dignit\u00e0 alla chiesa terravecchiese. L\u2019attuale struttura \u00e8 stata ricostruita tra il 1906 e il 1922 con le offerte degli emigranti. Notevole il campanile maiolicato.\nAmministrazione.\nL'elezione del 2008 ha presentato due casi molto rari. Malgrado il comune abbia meno di 15.000 abitanti, \u00e8 stato necessario ricorrere al ballottaggio, a causa del verificarsi del raro caso in cui i due candidati principali abbiano ricevuto lo stesso identico numero di voti. Al ballottaggio, il sindaco Santoro \u00e8 risultato vincitore dell'elezione per un solo voto di differenza rispetto alla avversaria principale, Giuseppina Tangari, 333 voti contro 332, caso anche questo abbastanza raro.\nImmacolata Ricca \u00e8 l'assessore pi\u00f9 giovane d'Italia, essendo nata il 18 luglio 1989."}
{"id": "33107", "revid": "1543377", "url": "https://it.wikipedia.org/wiki?curid=33107", "title": "Torano Castello", "text": "Torano Castello (\"Thor\u00e0non\" in greco bizantino) \u00e8 un comune italiano di abitanti della provincia di Cosenza.\nGeografia fisica.\nTorano Castello sorge su uno sperone roccioso tra le valli dei torrenti Finita e Turbolo sul versante interno della Catena Costiera nella provincia cosentina a un'altitudine di 370 m sul livello del mare, 33\u00a0km a nord del capoluogo Cosenza. Il territorio si estende su una superficie di 30,22\u00a0km\u00b2 e confina con i comuni di Cerzeto, Lattarico, San Martino di Finita e Bisignano. A pochi chilometri dal suo borgo si trova la popolosa frazione di Sartano posta a 274 metri s.l.m. Il territorio comunale presenta un'altitudine minima di 74 metri s.l.m., e una massima di 429.\nOrigini del nome.\nIl nome del paese deriva dal nome latino di persona \"Thorus\" o \"Turius\" (con l'aggiunta del suffisso \"-anus\") oppure, secondo altri, \u00e8 legato all'antica citt\u00e0 greca di Thurii.\nSecondo una leggenda al paese venne dato il nome di Torano per suggellare la vittoria contro un terribile toro che viveva in un canneto e terrorizzava la popolazione.\nStoria.\nIl territorio di Torano Castello presenta tracce di frequentazioni relative alla prima et\u00e0 del Ferro e alla tarda et\u00e0 del Bronzo, venne probabilmente abitato ininterrottamente dall'VIII secolo a.C. al V d.C. ma non disponendo di dati certi l'origine dell'insediamento attuale si fa risalire all'XI secolo negli anni dell'occupazione dei Normanni.\nLa storia feudale di Torano Castello, dal basso Medioevo al tramonto dell'et\u00e0 moderna, deve essere distinta da quella di Sartano. La frazione infatti prima di essere aggregata al comune attuale ebbe vita feudale autonoma almeno dal '300 quando risultava in possesso del signore Filippo Cavalcanti. Negli anni Torano Castello fu sotto il controllo di diversi signori, nel '600 venne acquistato dalla famiglia dei Lupinacci e poi dai Caputo di Paterno. Nel 1810 con l'abolizione della feudalit\u00e0 la famiglia Mayer\u00e1 acquisisce il territorio di Sartano. Nel 1811 con la dominazione francese Sartano perde l'autonomia amministrativa e Torano Castello viene dichiarato comune.\nForte nella zona fu l'influenza della nobile famiglia Mayer\u00e0 che in possesso di una fetta non indifferente di terreni permise tramite la cessione di una parte di essi lo sviluppo del territorio con la costruzione dell'autostrada e delle strutture annesse(abitazioni, attivit\u00e0 commerciali ecc) oltre alla zona industriale di Torano Castello che frazione di Torano Scalo nata dal volere di Nicolina Loise e Maria Antonietta Mayer\u00e0 rispettivamente moglie e figlia di Luigi Mayer\u00e0 importante imprenditore locale.\nPer qualche anno Decio Stancati nipote e figlio delle donne sopra citate ha presenziato all'ambito palio di Bisignano consegnando il premio \"Nicolina Loise\" insieme al noto giornalista Antonlivio Perfetti\nSociet\u00e0.\nTradizioni popolari.\nLa tradizione popolare toranese vuole che San Francesco di Paola sia stato concepito proprio in paese."}
{"id": "33108", "revid": "1516566", "url": "https://it.wikipedia.org/wiki?curid=33108", "title": "Tortora (Italia)", "text": "Tortora (\"T\u00f9rturi\" in calabrese) \u00e8 un comune italiano di abitanti della provincia di Cosenza in Calabria. Il suo territorio, sia collinare che montuoso, \u00e8 incluso in gran parte nel parco nazionale del Pollino; confina sul versante nord con i comuni di Maratea e Trecchina, a nord-est con Lauria, tutti della Basilicata, a est con Laino Borgo, a sud con Aieta e Praia a Mare e a ovest con il mar Tirreno. \u00c8 il comune pi\u00f9 a nord del litorale tirrenico calabrese. Dista 111\u00a0km da Cosenza.\nIl comune presenta tre realt\u00e0 antropiche: il centro storico che conta circa 600 abitanti, le frazioni montane con circa 600 abitanti e la marina con circa abitanti.\nGeografia fisica.\nIdrografia.\nBacino idrografico del fiume Noce:\nBacino Idrografico del fiume Lao:\nGrotte di Tortora.\nElenco di tutte le cavit\u00e0 naturali tortoresi note e regolarmente censite (aggiornamento al 1\u00ba settembre 2007).\nLa sigla \"Cb\" significa \"Calabria\" e il numero che l'accompagna indica la posizione della cavit\u00e0 relativa nel Catasto delle Grotte della Calabria.\nClima.\nTortora avendo un vasto territorio che si estende dal Golfo di Policastro fino ai confini con Lauria e Laino Borgo, ha un clima ben diverso in base alla zona. La marina edificata quasi al livello del mare ha inverni miti ed estati molto calde, diversamente nelle frazioni montane poste in alta montagna, si hanno estati brevi e fresche ed inverni rigidi, dove la temperatura non di rado scende al disotto dello zero. Un clima mite durante tutto l'anno si ha nel centro storico e nelle frazioni adiacenti, dove solo in rare eccezioni in inverno la temperatura scende al di sotto dello zero, le estati sono sostanzialmente fresche ed arieggiate, ma non mancano picchi di alte temperature.\nTabella delle temperature.\nMedie annuali registrati a Tortora Marina:\nOrigini del nome.\nIl nome del paese deriva dal latino turtur, -uris, ossia tortora. La tortora selvatica \u00e8 raffigurato anche sullo stemma comunale.\nStoria.\nPreistoria.\nIl territorio tortorese ha visto la presenza dell'uomo fin dagli albori della storia umana. Nella localit\u00e0 Rosaneto \u00e8 stato trovato un giacimento preistorico all'aperto risalente al Paleolitico Inferiore datato a circa centocinquantamila anni fa, uno dei pi\u00f9 antichi siti preistorici italiani. In questo sito sono stati rinvenuti un migliaio di strumenti litici, tra i quali 140 choppers, 67 amigdale ed alcuni hachereaux. La presenza umana sul territorio \u00e8 continuata anche nei millenni a seguire come dimostrano gli scavi avvenuti ai piedi della falesia calcarea di Torrenave. Negli strati inferiori degli scavi sono stati recuperati strumenti litici prodotti dall'uomo di Neanderthal nel Paleolitico Medio, mentre in quelli superiori compaiono gli strumenti tipici dell'homo sapiens sapiens (Paleolitico Superiore). Nella Grotta della Fiumarella sono riemerse ceramiche incise dell'et\u00e0 del bronzo dall'Eneolitico fino al Bronzo medio.\nBlanda.\nI primi segni di civilt\u00e0 risalgono al popolo degli Enotri, che dimor\u00f2 sul territorio fino dal VI secolo a.C. al IV secolo a.C. provenienti probabilmente dal Vallo di Diano, la loro presenza sul territorio \u00e8 stata accertata dal ritrovamento di 38 tombe con corredi funerari enotri, da una stele litica e da un piccolo centro abitato. In seguito, agli Enotri si sostitu\u00ec apparentemente senza scontri bellici, il forte popolo italico dei Lucani, che nel comune di Tortora sul colle Palecastro ampliarono e fortificarono il centro abitativo di origine enotria di Blanda. Intorno al IV secolo a.C. i Lucani erano i signori incontrastati del territorio che si estendeva fino alle rive del fiume Lao a sud dell'odierna Scalea. Come riportato dallo storico romano Tito Livio, Blanda fu espugnata nel 214 a.C. dal console romano Quinto Fabio Massimo, per essersi schierata con Annibale nella seconda guerra punica. Da quanto riportato da Tito Livio, si pu\u00f2 dedurre che Blanda era un centro lucano di primaria importanza. Dopo la conquista romana Blanda visse per oltre centocinquant'anni una vita stentata fino alla met\u00e0 del I secolo a.C., quando divenne un centro amministrativo romano ed assunse il nome di Blanda Julia in onore di Gaio Giulio Cesare.\nLa vita di Blanda continu\u00f2 ad essere tranquilla fino alla met\u00e0 del II secolo, quando inizi\u00f2 una lenta ma continua decadenza. Durante i primi secoli del Cristianesimo, Blanda fu sede vescovile, e in questo periodo fu edificata la chiesa paleocristiana in localit\u00e0 \u00abPianogrande\u00bb. Si tratta di una chiesa a pianta centrale con ingresso ad ovest e tre absidi, circondata da sepolture, databile tra il VI e il VII secolo. Nel 592 Blanda sub\u00ec un'incursione longobarda, e la sede episcopale dovette essere ripristinata dal vescovo Felice di Agropoli, su preciso mandato di papa Gregorio I. Nel 601 fu vescovo di Blanda un certo Romano, come ne attesta la sua presenza al Sinodo Romano. Nel 649, anno in cui si svolse il Sinodo Romano, continu\u00f2 ad essere sede vescovile, come dimostra la presenza del suo vescovo Pasquale. Nell'VIII secolo Blanda pass\u00f2 in mano ai Longobardi. Un altro Sinodo indetto da papa Zaccaria nel 743 fu sottoscritto da Gaudiosus Blandarum Episcopus. A partire dal IX secolo Blanda, sottoposta a continue incursioni e saccheggi da parte dei predoni Saraceni, fu definitivamente abbandonata.\nAlcuni dei suoi abitanti si rifugiarono nell'entroterra e fondarono su uno sperone roccioso il primo nucleo di Tortora, chiamato, in onore dell'antica citt\u00e0, Julitta. Oggi i ritrovamenti dell'antica citt\u00e0 di Blanda possono essere ammirati nella mostra perenne \u00abArcheologia per Tortora: frammenti dal passato\u00bb, sita nel nuovo Museo di Blanda a Tortora Centro Storico.\nMedioevo.\nTra l'VIII ed il X secolo d.C. a Tortora, come nel resto della Calabria, in seguito all'editto di Leone III l'Isaurico, che propugnava l'iconoclastia ed alla conquista araba della Siria e dell'Egitto, giunsero decine di monaci basiliani provenienti dalla Cappadocia, dal Peloponneso, dalla Palestina e dalla Siria, che qui venivano per estraniarsi dal mondo e vivere in pienezza il contatto con Dio. E proprio in queste terre scarsamente popolate, trovarono luoghi idonei al loro culto, dove edificarono decine di piccole cappelle e laure eremitiche basiliane, che ancora oggi a mille anni di distanza danno il nome alle localit\u00e0 in cui furono edificate: Carit\u00e0ti (Carit\u00e0), Chijerical\u00e0i, Sant'Elia, S\u00e0nta G\u00e0da (Santa Ada), S\u00e0ntu L\u00e8u (San Leo), S\u00e0ntu Lin\u00e0rdu (San Leonardo), S\u00e0ntu Mic\u00ecelu (San Michele), S\u00e0ntu Nic\u00f2la (San Nicola), S\u00e0ntu P\u00e0ulu (San Paolo), S\u00e0ntu P\u00ecetru (San Pietro), S\u00e0ntu Pranc\u00e0tu (San Brancato), S\u00e0ntu Quar\u00e0nta (Santi Quaranta Martiri), S\u00e0ntu S\u00e0gu (San Saba) e S\u00e0ntu St\u00e8fanu (Santo Stefano).\nA partire dai primi anni del secondo millennio il piccolo borgo di Julitta inizi\u00f2 una lenta espansione ed assunse il nome di Tortora, dal volatile omonimo che in quel periodo abbondava nei boschi adiacenti. Nella Bolla del 1079, con cui Benedetto Alfano arcivescovo di Salerno consacr\u00f2 Pietro Pappacarbone vescovo di Policastro, compare per la prima volta nella storia religiosa il nome di \"Turtura\" accanto a quelli di \"Agrimonte\" (Agromonte di Latronico), \"Arriusu\", \"Abbatemarcu\" (antico paese sito nel comune di Santa Maria del Cedro), \"Avena\" (Avena di Papasidero), \"Camerota\", \"Caselle\" (Caselle in Pittari), \"Castrocuccu\" (Castrocucco di Maratea), \"Didascalea\" (Scalea), \"Lacumnigrum\" (Lagonegro), \"Laeta\" (Aieta), \"Languenum\" (Laino), \"Latronucum\" (Latronico), \"Mandelmo\", \"Marathia\" (Maratea), \"Mercuri\" (Mercurion), \"Portum\" (Sapri), \"Regione\", \"Revella\" (Rivello), \"Rotunda\" (Rotonda), \"S. Athanasium\", \"Seleuci\" (Seluci di Lauria), \"Trosolinum\", \"Turraca\" (Torraca), \"Turturella\" (Tortorella), \"Triclina\" (Trecchina), \"Uria\" (Lauria), \"Ursimarcu\" (Orsomarso) e \"Vimanellum\" (Viggianello), che facevano parte della Diocesi di Policastro, oggi Policastro Bussentino (frazione di Santa Marina).\nTra i primi signori di Tortora ci furono i Cifone, che la tennero fino al 1284. Dal 1284 al 1496 Tortora appartenne ai Lauria, di cui il personaggio pi\u00f9 rappresentativo fu l'ammiraglio Ruggero di Lauria; nel 1496 Ferrandino d'Aragona la don\u00f2 a Giovanni De Montibus. In seguito pass\u00f2 ai Martirano, poi agli Ossonia nel 1565, agli Exarques nel 1602, ai Ravaschieri nel 1692. Dal 1707 al 1821 i signori di Tortora furono i Vitale.\nEt\u00e0 moderna.\nNel XVI e XVII secolo tra le attivit\u00e0 principalmente diffuse nella Marina di Tortora troviamo la coltura del baco da seta e della canna da zucchero.\nIn questi secoli Tortora conobbe grandi epidemie, fra cui la terribile peste di Colera del 1656 che dimezz\u00f2 la popolazione; nel 1770 per epidemia perirono 136 persone, nel 1778 morirono per il vaiolo 60 persone, nel 1794 da aprile a giugno morirono 77 bambini tra uno e dieci anni. Epidemie e colera falciarono vittime anche nel 1802, 1804, 1837 e 1849. Il problema delle morti di massa fu definitivamente risolto nel 1866, quando furono abolite le risaie nei territori di Tortora ed Aieta. Il 13 dicembre 1806 giunsero a Tortora le truppe francesi del re Giuseppe Bonaparte, le stesse che avevano devastato Lagonegro e Lauria, ma diversamente da altre popolazioni i tortoresi, per evitare devastazioni e saccheggi, non opposero resistenza all'invasore francese, che risparmi\u00f2 per questo la vita dei cittadini e non oper\u00f2 razzie; lasciata Tortora le milizie si diressero verso la vicina Aieta, che era stata abbandonata dai suoi abitanti. Gli stessi soldati in seguito bruciarono il palazzo Spinelli di Scalea e distrussero la cittadina di Cirella. Il 3 settembre del 1860 a Tortora sost\u00f2 Giuseppe Garibaldi insieme ai suoi generali Agostino Bertani, Nino Bixio, Enrico Cosenz e Giacomo Medici, ospiti della famiglia Lo Monaco Melazzi, durante la conquista del meridione d'Italia. In questa occasione Garibaldi invest\u00ec il tortorese Don Biagio Maceri capitano della Guardia Nazionale.\nNel 1928, con R.D. 29 marzo e con Decreto Prefettizio del 16 aprile il Comune di Tortora, dopo una plurisecolare esistenza autonoma, venne soppresso ed accorpato, insieme al comune di Aieta, al nuovo comune di Praia a Mare, che fino a quel momento era stata frazione di Aieta. Nel 1937 riacquist\u00f2 in data 18 luglio la propria autonomia.\nSimboli.\nLo stemma e il gonfalone del comune di Tortora sono stati concessi con decreto del presidente della Repubblica del 30 aprile 1982.\nMonumenti e luoghi d'interesse.\nArchitetture religiose.\nChiese.\nNel comune di Tortora sono presenti dieci chiese:\nPortali litici.\nPer le stradine del centro storico di Tortora si incontrano pregevoli portali litici, che ornano gli antichi palazzi.\nSociet\u00e0.\nDialetto.\nIl dialetto tortorese fa parte dei dialetti meridionali intermedi. \nHa termini di origine antichissima, anche se prevalentemente \u00e8 composto da vocaboli di origine latina. Come la maggior parte dei dialetti meridionali ha inglobato nel corso dei secoli termini provenienti da tutte le lingue con cui \u00e8 venuto a contatto: arabo, greco, francese, goto, latino, longobardo e spagnolo.\nCultura.\nBiblioteche.\nLa biblioteca comunale \u00e8 stata inaugurata il 10 maggio 2008 ed \u00e8 ubicata in Tortora centro storico.\nCucina.\nI piatti tipici della cucina locale sono:\nGeografia antropica.\nIl comune di Tortora ha un territorio prevalentemente collinare/montuoso di natura calcarea ed \u00e8 ricco di corsi d'acqua. \u00c8 costituito da tre realt\u00e0 antropiche:\nTortora Marina e zone limitrofe.\nTortora Marina si estende su una pianura che si affaccia sul Golfo di Policastro, conta ad oggi circa 4900 abitanti e dalla met\u00e0 degli anni ottanta \u00e8 divenuta centro amministrativo del comune di Tortora, con lo spostamento del municipio da Tortora Centro Storico a Tortora Marina. Si \u00e8 sviluppata in modo esponenziale verso la fine degli anni settanta, inizialmente era suddivisa in dieci frazioni che poi si sono unificate. Le frazioni originarie erano: Benefici, Crisosa, Cutura, Girone, Impresa, Falconara, Pantani, Pergolo, Poiarelli e Riviera.\nInfrastrutture e trasporti.\nStrade.\nLa principale arteria per il comune di Tortora \u00e8 la Strada statale 18 Tirrena Inferiore che collega Tortora a nord con la Basilicata e a sud con la costa tirrenica della Calabria\nFerrovie.\nLo scalo ferroviario di Tortora \u00e8 lo scalo delle (Ferrovie dello Stato) Praja-Aieta-Tortora ubicato in Praia a Mare a 2\u00a0km da Tortora Marina.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLo stadio comunale \u00e8 denominato Umberto Nappi e si trova in loc. San Brancato."}
{"id": "33110", "revid": "74801", "url": "https://it.wikipedia.org/wiki?curid=33110", "title": "Trenta (Italia)", "text": "Trenta \u00e8 stato un comune italiano di abitanti della provincia di Cosenza. Era suddiviso in 8 frazioni: Morelli, Magli, Catena, Trenta Centro, Pizzicarizia, Feruci, Cribari, Schiavonea. Dal 5 maggio 2017 \u00e8 confluito nel nuovo comune di Casali del Manco.\nStoria.\nIl 26 marzo 2017 i cittadini di Trenta, insieme a quelli dei confinanti comuni di Casole Bruzio, Pedace, Serra Pedace e Spezzano Piccolo hanno deciso con un referendum la fusione dei precedenti comuni nel nuovo comune di Casali del Manco.."}
{"id": "33111", "revid": "2128848", "url": "https://it.wikipedia.org/wiki?curid=33111", "title": "Vaccarizzo Albanese", "text": "Vaccarizzo Albanese (\"Vakarici\" in arb\u00ebresh\u00eb) \u00e8 un comune italiano di abitanti della provincia di Cosenza in Calabria.\nSi trova sul versante settentrionale della Sila Greca, alle pendici della Serra Crista d'Acri (1125 m). Centro cittadino della comunit\u00e0 albanese d'Italia (arb\u00ebresh\u00eb), mantiene l'antica lingua albanese (\"arb\u00ebrisht\"), gli abiti tipici tradizionali e il rito bizantino, sotto la giurisdizione religiosa dell'eparchia di Lungro.\nStoria.\nVaccarizzo Albanese fu fondato intorno al 1470, dopo la morte dell'eroe nazionale albanese Giorgio Castriota Scanderbeg (1468) e l'avanzata turca ottomana nella penisola balcanica, da gruppi di profughi che si stanziarono sulle colline della Pre-Sila greca, fondando tra gli altri anche i casali di San Demetrio Corone, Macchia Albanese, San Giorgio Albanese, San Cosmo Albanese, Santa Sofia d'Epiro e Spezzano Albanese.\nNel XVI secolo, il luogo, in cui \u00e8 situato oggi il paese, faceva parte del feudo dei Principi Sanseverino. Nel XVII secolo il feudo pass\u00f2 nelle mani del Duca di Corigliano e si estendeva dal Cino al Crati, dalle colline sopra Vaccarizzo e San Giorgio fino al Mar Ionio.\nIl primo insediamento avvenne nel luogo ove oggi sono situati i ruderi dell'antica Cappella di San Nicola risalente al XIII secolo e poi nel luogo oggi detto \"Chiesa Nuova\", qui, insieme agli abitanti di San Cosmo Albanese, formarono un unico villaggio. Nel 1509 i due gruppi si separarono dando origine ai casali di Vaccarizzo e di San Cosmo Albanese. L'attuale sede sorse attorno alla Chiesa di Santa Maria di Costantinopoli (\"Sh\u00ebn M\u00ebria e Menxasporis\u00eb\"), costruita nel 1669, cos\u00ec come le prime case in muratura.Dopo essere vissuti, per tanto tempo, in capanne di frasche, che spesso avevano dato alle fiamme per non essere censiti dai numeratori fiscali, i profughi, infatti, decisero di stabilirsi qui definitivamente. I rigori della feudalit\u00e0 si instaurarono, dunque, a Vaccarizzo da tre diverse Signorie: la Signoria dei Principi Sanseverino di Bisignano, la Signoria della Badia di S. Adriano di San Demetrio, ed infine la Signoria dei Saluzzo-Doria di Corigliano Calabro, sotto la cui giurisdizione tocc\u00f2 a Vaccarizzo passare l'ultimo prolungato periodo di soggezione, fino alla nascita del Comune con l'eversione della feudalit\u00e0 tra la fine del XVIII e l'inizio del XIX secolo.\nNel 1863 al nome Vaccarizzo fu aggiunta la specificazione \"Albanese\", in ricordo delle sue origini.\nMonumenti e luoghi d'interesse.\nImportante \u00e8 la Chiesa di Santa Maria di Costantinopoli. Due chiese parrocchiali omonime, l'una di rito greco-bizantino, l'altra di rito latino si trovano nella piazza principale. Si possono ammirare due fonti battesimali e un pregevole coro ligneo. Il tabernacolo della chiesa \u00e8 opera dell'artigiano Giuseppe Serembe. Interessanti sono le fontane e il palazzo che ospita il municipio dove si trova una lapide-ricordo di Pasquale Scura. In via Fontana delle spose si pu\u00f2 visitare il museo del costume albanese, dove \u00e8 raccolto parte del vestiario degli Albanesi d'Italia.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 133 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nFeste e tradizioni.\nIl 2 aprile ricorre la festa religiosa pi\u00f9 importante in onore a San Francesco di Paola (\"Sh\u00ebn \u00c7iku i Paul\u00ebs\"). Il 21 novembre si svolge la festa patronale di Nostra Signora di Costantinopoli (\"Sh\u00ebn M\u00ebria e Menxasporis\"), la Madonna dei massari. \u00c8 consuetudine della popolazione, durante la festa dell'Epifania (\"Uj\u00ebt t\u00eb pag\u00ebzuam\"), recarsi alla fontana vecchia (\"kroi i vjet\u00ebr\") per la benedizione delle acque che viene portata nelle case per essere cosparsa. Ancora in uso, in particolari festivit\u00e0 religiose bizantine o culturali, i tradizionali costumi (\"mbrojet\") femminili albanesi."}
{"id": "33115", "revid": "1543377", "url": "https://it.wikipedia.org/wiki?curid=33115", "title": "Pescorocchiano", "text": "Pescorocchiano (\"U P\u00e8sc'hu\" in dialetto sabino) \u00e8 un comune italiano di abitanti della provincia di Rieti, nel Lazio, nel Cicolano. Fino al 1927 faceva parte della provincia dell'Aquila, in Abruzzo e, dal 1233 al 1861, per oltre 600 anni, \u00e8 stato parte integrante del giustizierato d'Abruzzo e della provincia Abruzzo Ulteriore II, nel distretto di Cittaducale.\nGeografia fisica.\nTerritorio.\nSi trova nell'Appennino centrale, tra i monti Carseolani (gruppo montuoso Monte Val de' Varri, Monte Faito, Monte San Nicola) a ovest e i monti del Cicolano a nord, a pochi chilometri dal lago del Salto. Il territorio \u00e8 prevalentemente montuoso con la presenza della piana di Civitella segnata dal corso del fiume Salto e della val de' Varri, situata tra il Cicolano e la Marsica.\nClima.\nClassificazione climatica: zona E, 2832 GR/G\nStoria.\nEpoca romana.\nNel territorio comunale di Pescorocchiano sorgeva l'antica Nersae, citt\u00e0 degli Equicoli divenuta \"municipium\" romano.\nNel caso di Nersae, l\u2019origine protostorica riportata da Virgilio sembra essere confermata dall\u2019insediamento pre-protostorico nella grotta di val de' Varri, situata tra l'omonimo paese e la contemporanea Nesce, abitata ininterrottamente dall\u2019et\u00e0 del Rame fino al Bronzo medio (XVI-XIV secolo a.C.). \nIl sito ha restituito ciotole, tazze, piatti e grandi vasi per la conservazione dei cibi (dolii), nonch\u00e9 un\u2019accetta levigata in pietra verde ed altri oggetti in selce e metallo (esposti al museo archeologico Cicolano di Corvaro).\nMa \u00e8 soprattutto in epoca romana che il sito acquista una certa importanza con la fondazione, in territorio equicolo, del municipium di Nersae e la nascita della Res publica Aequiculanorum. Il municipium romano, amministrato da duoviri, risale ad et\u00e0 tardo-repubblicana, in un periodo ormai in cui si \u00e8 avuta la piena romanizzazione del territorio cicolano.\nIl santuario repubblicano della citt\u00e0 di Nersae sorgeva sulla cima del colle di Civitella di Nesce, che conserva ancora oggi il nome di questo antico centro equicolo. Si tratta di un santuario articolato su due terrazze, di cui quella superiore ospitava il tempio vero e proprio. Sulla cella cultuale venne eretta nel Medioevo la chiesa di S. Angelo, divenuta nell\u2019Ottocento la cappella del cimitero di Civitella. La terrazza inferiore invece era sostruita da un\u2019imponente muraglione in opera poligonale di III-IV maniera, risalente alla met\u00e0 del II secolo a.C., che si conserva oggi per una lunghezza di circa 90 metri.\nPresso la chiesa di S. Angelo venne alla luce un deposito votivo del III-II secolo a.C., con teste di offerenti velate ed ex voto in terracotta di occhi, arti, organi genitali maschili e femminili e statue a grandezza naturale, esposti al museo archeologico di Corvaro. Il rituale religioso prevedeva il sacrificio di animali e l\u2019offerta di doni e cibi alla divinit\u00e0. Dai resti faunistici si \u00e8 dedotto che nel santuario venissero sacrificate capre, pecore, maiali e, in maniera minore, polli, buoi e cavalli. Alcuni contenitori e brocche da vino testimoniano offerte di generi alimentari (granaglie, olio, latte e vino). In quest\u2019area sacra si veneravano diverse divinit\u00e0, come testimoniano i bronzetti votivi di Ercole e Marte ed alcune iscrizioni con dedica alla dea Salus.\nIl Foro della citt\u00e0 di Nersae \u00e8 stato localizzato poco fuori Civitella, presso il Casale di San Silvestro. Qui \u00e8 presente una spianata artificiale dove sono state riportate alla luce molte are, colonne e capitelli in marmo, alcune cisterne rivestite di cocciopesto, molte epigrafi (oggi murate tra Nesce e Pescorocchiano) e resti di mura in opera poligonale, quadrata e reticolata (sopra cui venne eretto il casale).\nUn\u2019iscrizione ricorda i restauri fatti eseguire dall\u2019imperatore Adriano ad edifici pubblici, mentre altre iscrizioni riportano i restauri al teatro e spettacoli teatrali. La necropoli invece doveva trovarsi nella vicina localit\u00e0 di Venarossa (o Cretoni), dove sono segnalate molte iscrizioni rupestri di tipo funerario.\nDal Medioevo all'epoca contemporanea.\nIl borgo medievale, chiamato originariamente Castrum Pescli, si svilupp\u00f2 intorno al castello del Peschio, una struttura militare posta sulla rupe che domina la zona come dimostra il toponimo, derivante dal termine latino Pesculum, ovvero luogo posto in alto. La pieve di Sant'Andrea \u00e8 citata per la prima volta in alcuni documenti ecclesiastici nel 1153, il castello invece nel 1161.\nNel 1183 Pescorocchiano figura tra i piccoli fondi della zona, sotto la baronia di Gentile Vetulo, a seguito della suddivisione del contado realizzata da Guglielmo II. Il Giustizierato d'Abruzzo fu diviso in due parti al di qua e al di l\u00e0 del fiume Pescara da Carlo I d'Angi\u00f2 nel 1273. Pescorocchiano figura nella zona al di l\u00e0 del fiume. Nel 1418 il centro entr\u00f2 a far parte dei possedimenti della famiglia Mareri, precisamente di Niccol\u00f2, ma anche degli Orsini e dei Colonna, mentre nel 1511 appare ricompreso fra i beni che Carlo V dette in dono ad Antimo Savelli per i servigi che questi gli aveva reso. Infine nel 1808 Pescorocchiano entr\u00f2 a far parte del circondario di Borgocollefegato (la contemporanea Borgorose), allorch\u00e9 la nuova provincia dell'Abruzzo Ulteriore Secondo venne suddivisa in tre distretti. Il territorio \u00e8 stato incluso in quello abruzzese fino al 1927, anno in cui venne aggregato alla costituita provincia di Rieti.\nMonumenti e luoghi d'interesse.\nSiti archeologici.\nNel suo territorio sono presenti le grotte di Val de' Varri, al cui interno sono state trovate tracce di presenza umana, risalenti all'et\u00e0 del bronzo, costituite da graffiti rupestri; inoltre sono stati rinvenuti anche alcuni manufatti e resti di vasellame del IV - II secolo a.C.\nAree naturali.\nIl paese si trova immerso nel verde dell'Appennino centrale. La val de' Varri, classificata come Sito di interesse comunitario (SIC), ospita le omonime grotte.\nGeografia antropica.\nFrazioni.\nNel territorio comunale si trovano le seguenti frazioni: Alzano, Baccarecce, Campolano, Castagneta, Castelluccio, Civitella di Nesce, Colle di Pace, Colli di Pace, Girgenti, Granara, Leofreni, Nesce, Ospanesco, Pace, Petrignano, Poggio San Giovanni, Roccaberardi, Roccarandisi, Santa Lucia di Gioverotondo, Sant'Elpidio, Tonnicoda, Torre di Taglio e Val de Varri.\nAlle pendici del Monte Fratta, presso la frazione di Alzano, all\u2019interno di una boscaglia si trovano i resti di un imponente santuario equicolo, denominato Grotta del Cavaliere. Questo santuario era articolato in tre terrazze degradanti, delimitate da mura in opera poligonale di II-III maniera, datate tra il III e la fine del II secolo a.C..\nTra il primo ed il secondo muraglione si trova la cosiddetta Grotta del Cavaliere, ovvero un pozzo a pianta circolare, profondo circa 2,60 metri. In prossimit\u00e0 del pozzo vennero rinvenuti degli ex voto anatomici risalenti al III secolo a.C., a dimostrazione di come ci troviamo di fronte ad un luogo di culto. \u00c8 probabile che si tratti di un pozzo sacro dalla probabile funzione rituale. \nDal sito proviene una piccola epigrafe in marmo con dedica votiva ad Ervaianus, considerata una contrazione per Ercole Vaiano, a cui probabilmente era dedicato questo santuario equicolo. Sappiamo che Ercole era considerato la divinit\u00e0 protettrice dei mandriani, lasciando intendere quindi che la localit\u00e0 si trovasse lungo un antico percorso di transumanza. L\u2019epigrafe, oggi al Museo Archeologico Cicolano di Corvaro, si data alla met\u00e0 del I secolo a.C..\nIl santuario equicolo di Alzano viene messo in relazione al municipium romano dell\u2019antica Cliternia (Fiamignano), sempre facente parte della Res publica Aequiculanorum.\nNella regione furono costruite due importanti vie di comunicazione che videro in Alzano un importante e strategico crocevia tanto da attraversato rispettivamente nelle seguenti direttrici di movimento: dalla Sabina a Teramo, passando per il valico della Portella di Alzano oltre che per la citt\u00e0 di Amiterno e da Rieti ad Alba Fucens, passando sempre per Alzano. Il territorio presenta una flora folta e selvaggia di querce, castagne, nocciole, noceti, ginepri fino ai faggi delle cime delle montagne. Questo ambiente \u00e8 ideale per aquile, poiane, falchi, gufi, cornacchie, fagiani, merli, lupi, volpi, lepri, istrici, cinghiali e scoiattoli.\nEconomia.\nAgricoltura.\nUno dei prodotti tipici del territorio \u00e8 la castagna rossa del Cicolano, che recentemente ha ricevuto il riconoscimento europeo di IGP (Indicazione geografica protetta).\nDurante il periodo di raccolta (in autunno), il comune organizza la sagra dedicata a questo frutto.\nInfrastrutture e trasporti.\nStrade.\nL'arteria stradale pi\u00f9 importante che attraversa il territorio comunale \u00e8 la strada statale 578 Salto Cicolana (detta anche \"superstrada Rieti-Torano\"), una strada a scorrimento veloce che collega il comune da un lato al capoluogo di provincia Rieti e dall'altro al casello \"Valle del Salto\" dell'autostrada A24, che permette di raggiungere Avezzano e Pescara sulla A25 la cui diramazione si trova a Torano.\nIl paese di Pescorocchiano sorge lungo la strada provinciale 26, che lo collega da un lato a Fiumata e al lago del Salto, e dall'altro all'arteria Salto-Cicolana. Inoltre una sua diramazione collega il comune alle localit\u00e0 abruzzesi di Tufo e Pietrasecca e al vicino casello di Tagliacozzo dell'A24, attivo per la sola direzione di Roma.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Rieti, Pescorocchiano pass\u00f2 dalla provincia dell'Aquila a quella reatina.\nAltre informazioni amministrative.\nIl comune di Pescorocchiano fa a parte della Comunit\u00e0 montana Salto Cicolano"}
{"id": "33116", "revid": "1543377", "url": "https://it.wikipedia.org/wiki?curid=33116", "title": "Petrella Salto", "text": "Petrella Salto (\"La Petr\u00e8lla\" in dialetto sabino) \u00e8 un comune italiano di abitanti del Lazio in provincia di Rieti nel Cicolano. Fino al 1927 faceva parte della provincia dell'Aquila, in Abruzzo e, dal 1233 al 1861, per oltre 600 anni, \u00e8 stato parte integrante del giustizierato d'Abruzzo e della provincia Abruzzo Ulteriore II, nel distretto di Cittaducale, con capoluogo L'Aquila.\nGeografia fisica.\nTerritorio.\nIl comune si trova su un'altura che sovrasta la valle del Salto con il lago del Salto, sovrastata a est dai monti del Cicolano.\nClima.\nClassificazione climatica: zona E, 2652 GG\nStoria.\nIn passato la localit\u00e0 \u00e8 stata anche chiamata Petrella di Cicoli. Il nome deriva dal latino petra da cui pietra e quindi pietraia. Nel 1598 ebbe luogo nella Rocca di Petrella uno dei pi\u00f9 celebri delitti del XVI secolo, l'assassinio del conte Francesco Cenci, organizzato dalla figlia Beatrice.\nInfrastrutture e trasporti.\nStrade.\nL'arteria stradale pi\u00f9 importante che attraversa il territorio comunale \u00e8 la Strada statale 578 Salto Cicolana (detta anche \"superstrada Rieti-Torano\"), una strada a scorrimento veloce che collega il comune da un lato al capoluogo Rieti, dall'altro a Torano di Borgorose dove si trova il casello \"Valle del Salto\" dell'Autostrada A24.\nAll'interno del territorio comunale rientrano due svincoli: uno a nord di Petrella (che serve anche le frazioni di Capradosso e Staffoli) e uno a sud (che serve anche la frazione di Borgo San Pietro e permette di accedere al lago).\nIl territorio comunale \u00e8 attraversato inoltre da due tortuose strade provinciali, che garantivano i collegamenti tra Rieti e Torano prima della costruzione della superstrada: una \u00e8 la strada provinciale n. 22 (detta anche \"Cicolana Alta\"), che passa all'interno del centro abitato di Petrella seguendo un percorso a mezzacosta sulla montagna; l'altra \u00e8 la strada provinciale n. 67 (detta anche \"Cicolana Bassa\"), che attraversa la frazione di Borgo San Pietro seguendo la costa del lago del Salto.\nLe due strade provinciali sono messe in comunicazione da una breve diramazione (la SP 22a) che collega Petrella a Borgo San Pietro e alla riva del lago.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Rieti, Petrella Salto pass\u00f2 dalla provincia dell'Aquila a quella di Rieti."}
{"id": "33117", "revid": "181699", "url": "https://it.wikipedia.org/wiki?curid=33117", "title": "Poggio Bustone", "text": "Poggio Bustone (\"Ru Poju\" in dialetto poiano) \u00e8 un comune italiano di abitanti della provincia di Rieti nel Lazio. \n\u00c8 noto per il santuario fondatovi da Francesco d'Assisi, per essere il paese natale di Lucio Battisti e di Attilio Piccioni, e per la produzione della porchetta.\nGeografia fisica.\nTerritorio.\nPoggio Bustone sorge sul fianco del Monte Rosato, un colle che si erge sul bordo nord-orientale della Piana Reatina (detta anche \"Valle Santa\" per via della presenza di quattro santuari francescani, uno dei quali situato proprio a Poggio Bustone), e alle falde occidentali del massiccio del Monte Terminillo, a circa 350 metri di altezza rispetto al fondo valle.\nClima.\nClassificazione climatica: zona E, 2741 GR/G\nOrigine del nome.\nIl nome del paese deriva da \"Poggio Bastone\", nome con cui era noto fino al XIX secolo.\nStoria.\nLe radici di Poggio Bustone si perdono nella notte dei tempi, ma i primi documenti che attestano la sua esistenza risalgono al XII secolo.\nIntorno al 1117 \u00e8 nominato il \"castrum\" ed il \"podium\" di Poggio Bustone quando Berardo Berardi, signore del feudo, don\u00f2 il territorio all'Abbazia di Farfa, ma il dominio dell'abbazia dur\u00f2 pochi anni per passare poi al regno normanno. Alla fine del XII secolo, il paese fu incluso nel territorio reatino.\nSan Francesco, con i suoi primi sei compagni, prese a predicare nel 1208 nella Valle reatina prendendo dimora a Poggio Bustone. Il paese fu completamente raso al suolo dal terremoto del reatino del 1298, che provoc\u00f2 la morte di 150 abitanti.\nDal 1817 Poggio Bustone divenne sede di un governatorato che aveva alle sue dipendenze i comuni di Labro, Morro e Rivodutri, nello Stato Pontificio, confinante col Regno delle Due Sicilie. Poggio Bustone nella storia recente fu protagonista della lotta partigiana, nel mese di aprile del 1944 fu invaso dalle truppe nazi-fasciste che portarono morte e distruzione, in seguito per il coraggio dimostrato dalla popolazione il Comune fu insignito al valor militare.\nOnorificenze.\nPoggio Bustone \u00e8 tra le citt\u00e0 decorate al valor militare per la guerra di liberazione, insignita della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nIl paese si presenta adagiato sulle pendici del monte Rosato con una sistemazione a gradinate; \u00e8 caratterizzato da un susseguirsi di vie strette e rustiche, scalinate che diventano sentieri di montagna. La struttura della parte vecchia del paese ricorda, per molti aspetti, quella dei classici paesi medievali.\nArchitetture religiose.\nLa parrocchiale di San Giovanni Battista \u00e8 la principale chiesa del centro storico del paese. All'interno si trova un affresco quattrocentesco di San Francesco che riceve le stimmate. Oltre all'altare principale, sono presenti gli altari laterali della Madonna del Carmine, della Madonna dell'orto e della Madonna del Rosario; da segnalare l'affresco della \"Madonna della grandine\".\nSotto l'altare maggiore si conservano le reliquie di un San Felice martire, donato al paese dalla famiglia Piombino, su richiesta di un certo Fra Felice da Poggio Bustone. Secondo la leggenda il corpo del santo fu portato su di un carro trainato da buoi che spontaneamente giunsero al castrum di Poggio Bustone.\nCostruita nella parte bassa del paese, risale alla fine del XVIII secolo.\nImmediatamente fuori dal paese, sul lato della montagna, sorge il santuario francescano di Poggio Bustone, meta dei numerosi pellegrini che percorrono il Cammino di Francesco. Il santuario sorge nei pressi del romitorio dove, nel 1208, si ferm\u00f2 il santo di Assisi, che qui ebbe l'apparizione dell'angelo che gli annunciava la remissione dei peccati.\nLa costruzione del santuario inizi\u00f2 nel Duecento e continu\u00f2 nei secoli successivi. Il complesso comprende una chiesa, il convento di San Giacomo (ove risiedono i frati Francescani) e il tempietto della Pace.\nLa chiesa (che risale alla fine del Trecento) ospita degli affreschi che ritraggono la Madonna delle Grazie con il bambino e due angeli ai lati in adorazione, il castello di Poggio Bustone su cui vigilano San Francesco e Sant'Antonio oltre alle artistiche vetrate ed al tradizionale crocefisso in legno.\nIl convento di San Giacomo (risalente al XV secolo) si sviluppa intorno a un chiostro dove si possono trovare un quadro con le parole del \"Cantico delle Creature\", mentre nelle lunette sono raffigurati episodi della vita di San Francesco. Aperto al pubblico \u00e8 il refettorio in cui si pu\u00f2 trovare l'altare in legno con l'edicola dedicata a San Giacomo utilizzate da San Francesco e dai suoi primi seguaci.\nIl santuario \u00e8 collegato al Tempietto della Pace (XX secolo) per mezzo di un sentiero in cui sono poste le edicole della via crucis, ognuna composta da un diverso materiale (legno, marmo, bronzo, ceramica, ecc). Terminato il sentiero si pu\u00f2 trovare una statua in bronzo del Santo.\nArchitetture civili.\nLa porta detta del \"Buon Giorno\" \u00e8 l'antico ingresso al paese e presenta un bell\u2019arco gotico a sesto acuto. Il suo nome deriva dal saluto che San Francesco era solito rivolgere agli abitanti di Poggio Bustone: \"Buongiorno, buona gente!\".\nLa Torre del Cassero, di cui rimangono resti della parte inferiore, \u00e8 una torre a pianta pentagonale che faceva parte di un castello, del quale restano oggi poche vestigia. Nel 1388, nella torre, avvenne l\u2019incontro tra i priori di Rieti e i rappresentanti di Cittaducale per stipulare la pace, poich\u00e9 numerosi erano gli scontri tra Rieti e Cittaducale per il predominio su Poggio Bustone.\nNel parco, intitolato \"Giardini di marzo\", \u00e8 stata posta la statua in bronzo del cantante. La statua, inaugurata il 9 settembre 1999, \u00e8 stata scolpita dal maestro Manuel Campus.\nAree naturali.\nParte del territorio comunale fa parte della riserva parziale naturale dei Laghi Lungo e Ripasottile, un'area umida che comprende i due omonimi laghi e ospita numerose specie di uccelli migratori.\nSociet\u00e0.\nLingue e dialetti.\nIl dialetto poiano fa parte dei dialetti italiani mediani, ed ha influenze del dialetto umbro e del dialetto sabino.\nTradizioni e folclore.\nIl passaggio di San Francesco in paese viene ricordato nelle tradizioni popolari in ben 3 festivit\u00e0: il 4 ottobre con il passaggio del \"tamburello\" che rievoca il saluto del Santo dando il buon giorno a tutti gli abitanti; luned\u00ec dell'angelo con la processione e sosta all'eremo Francescano ed il 2 agosto con le celebrazioni della festa del perdono.\nPoggio Bustone \u00e8 inoltre una delle tappe della Via del Sud e della Via di Roma del cammino di Francesco, la Via di Francesco \u00e8 un itinerario a piedi, in bicicletta e a cavallo che collega tra loro alcuni luoghi che testimoniano della vita e della predicazione del Santo di Assisi; un cammino di pellegrinaggio, che intende riproporre l'esperienza francescana nelle terre che il Poverello ha calcato nelle sue itineranze. Un unico cammino per raggiungere Assisi sui passi di San Francesco d'Assisi, partendo da Nord (Santuario della Verna) o da Sud (Basilica di San Pietro).\nCultura.\nCucina.\nPoggio Bustone \u00e8 uno dei principali luoghi di produzione della porchetta, che costituisce la pi\u00f9 importante specialit\u00e0 gastronomica locale ed \u00e8 tutelata come prodotto agroalimentare tradizionale. La tradizione locale vuole che ad inventare la ricetta sia stato proprio un macellaio poiano, tale Moretto, che avrebbe avuto l'idea assistendo ad un incendio nel quale dei maiali morirono arrostiti nei pressi di un cespuglio di erbe aromatiche.\nLa prima domenica di ottobre nel paese si tiene la \"Sagra della Porchetta\", nata nel 1950, \u00e8 sicuramente da annoverare tra le pi\u00f9 longeve e antiche del panorama italiano; un importante documento che possiamo citare, oltre alle testimonianze orali degli abitanti del paese, ai tanti documenti conservati presso gli archivi comunali, \u00e8 la Gazzetta Ufficiale del 1900, in cui viene fatto un esplicito riferimento alla porchetta di Poggio Bustone esposta all'Expo di Parigi del 1900.\nEconomia.\nTra le attivit\u00e0 economiche della tradizione, le pi\u00f9 diffuse sono quelle della pastorizia (Poggio Bustone vanta anche una delle pi\u00f9 grandi comunit\u00e0 di tosatori, detti \"carosini\" in dialetto, operanti in tutta la Penisola, squadre di giovani e meno giovani che in un determinato periodo dell'anno lasciano il paese per spostarsi in gran parte del territorio nazionale, dove i pascoli sono pi\u00f9 abbondanti) dell'artigianato, delle lavorazioni in ferro e del commercio ambulante.\nInfrastrutture e trasporti.\nStrade.\nPoggio Bustone \u00e8 collegato con il capoluogo Rieti (che dista circa 15\u00a0km) per mezzo della strada provinciale 2 di Poggio Bustone.\nUna breve diramazione della SP2 collega il paese alla strada regionale 79 Ternana, che rappresenta il principale collegamento di Poggio Bustone con Terni e un'opzione alternativa per raggiungere Rieti. Fino al 1995 la SR 79 era una strada statale e rappresentava la principale arteria di collegamento tra Rieti e Terni, ma ha perso importanza con la successiva apertura della superstrada Rieti-Terni, che segue un percorso diverso e non attraversa il territorio poiano.\nAltre strade provinciali collegano Poggio Bustone ai vicini comuni di Rivodutri e Cantalice (rispettivamente, la 3A e la 8A).\nAmministrazione.\nNel 1923 passa dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Rieti, Poggio Bustone passa a quella di Rieti.\nSport.\nGrazie alla posizione rialzata del paese e alle favorevoli correnti ascensionali che caratterizzano la Piana Reatina, Poggio Bustone \u00e8 divenuto nel tempo uno dei posti pi\u00f9 amati dagli appassionati di parapendio e deltaplano. Per tale ragione a Poggio Bustone si \u00e8 tenuta l'edizione 2018 del campionato italiano di parapendio, un pre-mondiale, e la \"SuperFinal\" dell'edizione 2009 della Coppa del Mondo di Parapendio.\n\u00c8 presente anche una squadra di calcio, ASD Poggio Bustone 2014 che milita nel campionato provinciale di 3\u00aa categoria. Disputa le gare interne al Campo Comunale di S. Pietro di Poggio Bustone.\n\u00c8 presente una sezione del Club Alpino Italiano."}
{"id": "33118", "revid": "287204", "url": "https://it.wikipedia.org/wiki?curid=33118", "title": "West 8", "text": "West 8 urban design &amp; landscape architecture \u00e8 uno studio olandese fondato nel 1987 da Adriaan Geuze in collaborazione con Edzo Bindels, Martin Biewenga, Jerry van Eyck e Theo Reesink. Questo studio, con sede a Rotterdam, \u00e8 formato da architetti paesaggisti e da urbanisti. In pochissimi anni West 8 \u00e8 diventato famoso ed ha realizzato numerosi progetti che comprendono piazze pubbliche, piani urbanisti, parchi e giardini. Nei progetti, paesaggio, infrastruttura, natura, archeologia si fondono per formare una struttura vitale all'interno della citt\u00e0. L'intento \u00e8 concepire tipologie di edifici in armonia con il paesaggio e lo spazio pubblico.\nAdriaan Geuze (nato nel 1960) ha conseguito un master in architettura del paesaggio all'universit\u00e0 di Wageningen nel 1987. \u00c8 stato scelto come direttore della seconda Biennale Internazionale di Architettura Olandese; questa manifestazione si \u00e8 tenuta a Rotterdam nel 2005 e aveva come tema l'acqua."}
{"id": "33124", "revid": "125986634", "url": "https://it.wikipedia.org/wiki?curid=33124", "title": "Poggio Mirteto", "text": "Poggio Mirteto \u00e8 un comune italiano di abitanti della provincia di Rieti nel Lazio.\nGeografia fisica.\nTerritorio.\nPoggio Mirteto, nella valle del Tevere, sorge a 250 m s.l.m. su un colle alle falde del monte S. Cosimo a pochi chilometri dal fiume Tevere.\nStoria.\nPoggio Mirteto (anticamente Podium Myrtetum) venne fondato nella prima met\u00e0 del Duecento dagli abitanti di alcuni castelli vicini che si riunirono per ragioni difensive.\nGi\u00e0 possedimento dell'Abbazia di Farfa, nel Cinquecento cadde nelle mani prima dei Farnese e poi di altre famiglie, finch\u00e9 non fu incorporato nello Stato Pontificio.\nNell'Ottocento si and\u00f2 affermando come principale centro economico e culturale della zona ed ebbe parte ai moti per l'unit\u00e0 d'Italia. Gregorio XVI confer\u00ec a Poggio Mirteto il titolo di citt\u00e0 nel 1837.\nIl 24 febbraio 1861, nel cuore dei tumulti italici per l'unificazione nazionale, mentre Poggio Mirteto era ancora sotto la sovranit\u00e0 dello Stato Pontificio, scoppi\u00f2 una rivolta popolare originata dalla decapitazione di un suddito del papa - re. I rivoltosi inviarono una delegazione a Rieti, dove il 27 febbraio 1861 il marchese Gioacchino Napoleone Pepoli, Commissario Generale dell'Umbria, decret\u00f2 l'annessione di Poggio Mirteto al nascituro Regno d'Italia.\nLa sua Banda partecip\u00f2 al seguito di Giuseppe Garibaldi alla sfortunata Campagna dell'Agro romano per la liberazione di Roma del 1867. A memoria e merito di tale partecipazione dal 1967, in occasione delle celebrazioni per il centenario delle battaglie di Monterotondo e Mentana, il complesso fu ufficialmente riconosciuto dall'A.N.V.R.G. come Banda Comunale di Poggio Mirteto - Nazionale Garibaldina.\nSulla facciata di un edificio del centro storico, una targa ricorda che la moglie di Giuseppe Garibaldi Anita Garibaldi, gi\u00e0 gravemente malata, venne ospitata ed accudita presso la famiglia proprietaria dell'edificio stesso.\nPoggio Mirteto \u00e8 sede della diocesi suburbicaria di Sabina-Poggio Mirteto, oltre che di scuole di diverso ordine e grado e di numerosi servizi.\nMonumenti e luoghi d'interesse.\nArchitetture religiose.\nDopo aver percorso un viale di platani si accede all'ottocentesca Piazza Martiri della Libert\u00e0 sulla quale si affacciano la cattedrale dell'Assunta, realizzata tra il 1641 ed il 1725, con facciata in cotto ed interno a tre navate, con tele raffiguranti una \"Madonna in trono con bambino\", un \"Transito di San Giuseppe\" e il \"Battesimo di Cristo\", e la Chiesa di San Rocco dalle linee baroccheggianti, ultimata nell'anno 1779.\nA poca distanza dalla grande piazza sorge la bella Chiesa di San Paolo risalente al XIII secolo: a navata unica presenta quattro archi a sesto acuto e notevoli affreschi di cui i pi\u00f9 importanti si trovano nel vano absidale, nella controfacciata e nella terza campata a sinistra.\nDei numerosi affreschi, che vanno dal Duecento al Cinquecento, si citano: la \"Conversione di San Paolo\", \"Incoronazione di Maria\", sopra l'abside, opera del 1521 di Lorenzo Torresani, \"Incoronazione del cavaliere coronato\" con un'iscrizione in antico dialetto umbro, affreschi del ciclo dei \"Bianchi\". La torre campanaria presenta due livelli di bifore.\nArchitetture civili.\nIn asse con la Chiesa di San Rocco, sul lato opposto, si trova la Porta Farnese, rinascimentale con arricchimenti barocchi che introduce al nucleo medievale di Poggio Mirteto, il Borgo antico che il Marocco ebbe a definire \"graziosissimo\",ritenendo anche di dover evidenziare la particolarit\u00e0, gi\u00e0 in quegli anni, della grande Piazza, misurandone la lunghezza, dal Borgo alla gradinata della Chiesa di San Rocco, in \"circa 840 palmi romani\".\nOltrepassata la Porta Farnese si apre un suggestivo scorcio sulla Torre dell'Orologio della met\u00e0 del Cinquecento, custodisce le campane, originariamente appartenenti alla Chiesa di San Paolo del XIII secolo, sulle quali \u00e8 incisa la data dell'anno 1290.Sulla destra si trova la Chiesa di San Giovanni Decollato, risalente al Seicento, costruita dall'Architetto Angelo Savi, e l'imponente mole del Palazzo Episcopale. Oltre la Torre dell'Orologio si trova la ex Chiesa della SS.Trinit\u00e0 del XV secolo, oggi Sala Farnese. Proseguendo, attraverso vicoli, archi e piazzette, si giunge ad un'altra imponente porta di accesso al nucleo medievale detta \"Porta di Sotto\" dalla quale si pu\u00f2 ammirare un ampio panorama sulla Valle del Tevere ed il Monte Soratte.\nArcheologia industriale.\nRisalendo verso la grande piazza si pu\u00f2 notare, in Piazza della Vetreria, la Ciminiera che assieme a altri edifici limitrofi rappresenta tutto ci\u00f2 che resta della grande Vetreria dei primi dell'Ottocento, la prima di carattere industriale che fu costruita in Italia. Di questa importante \"fabbrica di cristalli\" ne parla Giuseppe Marocco nel testo Monumenti dello Stato Pontificio e relazione topografica di ogni paese pag.85 secondo il quale \"\"l'opificio di cristalli\" suscitava \"l'ammirazione dei colti stranieri e degli artisti\"\" e, aggiungeva, \"in essa ogni sorta di cristalli si fanno con eccellenza\".\nSiti archeologici.\nIn passato, nel territorio di Poggio Mirteto sono stati documentati da parte del prof. Ercole Nardi (1885) molti ruderi d'epoca romana, tra cui i ruderi delle terme sul fosso di Volpignano, i ruderi delle Prata nelle Ferrare, i ruderi di Monte Vascello e resti pi\u00f9 ragguardevoli come quelli situati nella frazione di San Valentino, consistenti in resti di due ville di epoca romana, una delle quali attribuita a Marco Terenzio Varrone (chiamata anche Casoni) e l'altra \u00e8 la Villa romana dei Bagni di Lucilla da un'iscrizione rinvenuta nel sito archeologico, dalla quale proviene il pregevole mosaico di una Diana Efesina o Diana di Efeso. Tale mosaico rinvenuto nel 1801 e trasportato poi al museo Chiaromonti nei Musei Vaticani.\nAree naturali.\nIl fiume Tevere scorre nel territorio di Poggio Mirteto a circa 4\u00a0km dal centro abitato, ai confini della Riserva naturale di Nazzano, Tevere-Farfa.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la produzione di mobili in stile.\nInfrastrutture e trasporti.\nStrade.\nPoggio Mirteto sorge lungo la strada provinciale n. 48 \"di Finocchieto\", che esce dal paese in direzione nord e in direzione ovest. A ovest la provinciale collega l'abitato a Poggio Mirteto Scalo, la localit\u00e0 dove si trova la stazione ferroviaria e la strada statale 313, che rappresenta il collegamento pi\u00f9 veloce per raggiungere Passo Corese e da l\u00ec la capitale Roma (per mezzo dell'autostrada A1 o della SS4 Salaria). A nord la SP48 lo collega invece con Poggio Catino, Roccantica, Casperia, Montasola, Cottanello e Configni, in direzione di Terni e dell'Umbria.\nA sud, varie strade comunali collegano l'abitato a Montopoli di Sabina e alla strada provinciale n. 42 \"Mirtense\". Quest'ultima collega Poggio Mirteto ad Osteria Nuova e quindi alla Strada statale 4, l'antica Via Salaria, che costituisce il collegamento pi\u00f9 agevole per il capoluogo provinciale Rieti.\nA Poggio Mirteto ha inizio anche la strada provinciale n. 46 \"Via Tancia\", che collega il comune al capoluogo Rieti con un percorso pi\u00f9 breve ma piuttosto tortuoso, passando per la valle del Canera.\nFerrovie.\nIn localit\u00e0 Poggio Mirteto Scalo, a circa 8\u00a0km dall'abitato, si trova la stazione di Poggio Mirteto, posta lungo la ferrovia Roma-Firenze (linea lenta). Su di essa opera il servizio della linea regionale FL1 che unisce Poggio Mirteto con Roma, l'aeroporto di Fiumicino ed Orte; i treni effettuano numerose fermate nella citt\u00e0 di Roma, alcune delle quali collegate con le linee della metropolitana.\nMobilit\u00e0 urbana.\nPoggio Mirteto \u00e8 servito da 7 linee di Servizio Urbano che uniscono i principali luoghi della citt\u00e0 con le frazioni, la stazione ferroviaria di Poggio Mirteto Scalo e le localit\u00e0 della Sabina."}
{"id": "33125", "revid": "125909606", "url": "https://it.wikipedia.org/wiki?curid=33125", "title": "Poggio Moiano", "text": "Poggio Moiano (\"Puggimi\u00e0nu\" in dialetto sabino) \u00e8 un comune italiano di abitanti della provincia di Rieti nel Lazio.\nGeografia fisica.\nTerritorio.\nPoggio Moiano sorge a 520 metri di altezza sul livello del mare, sulle propaggini settentrionali dei monti Lucretili.\nClima.\nClassificazione climatica: zona E, 2311 GR/G\nStoria.\nLe notizie sulle origini di Poggio Moiano sono frammentarie, tuttavia si pensa che fosse un insediamento di boscaioli arrivati nella zona tra l'VII secolo e l'anno Mille. La prima volta che Poggio Moiano appare su documenti \u00e8 il 1083, l'anno successivo viene confermato come feudo da Enrico IV. In una bolla datata 1262, papa Urbano IV il feudo viene denominato castrum e attribuito all'Abbazia di Farfa. Giovanni Battista Savelli, durante il XV secolo, se ne impossess\u00f2 e rimase nelle mani della famiglia fino al 1462, anno in cui Papa Pio II confisc\u00f2 a Giacomo Savelli i possedimenti per essersi schierato dalla parte degli Angioini nella guerra con gli Aragonesi per il Regno di Napoli, Poggio Moiano pass\u00f2 poi nelle mani degli Orsini per poi tornare nella famiglia Savelli, quindi dei Borghese ed infine dei Torlonia. A partire dal 1861 dallo Stato Pontificio venne aggregato alla provincia dell'Umbria del Regno d'Italia per poi essere inserita nella provincia di Rieti a partire dal 1927.\nCultura.\nBanda musicale Don Antonio Santini.\nNell'aprile del 1973 Don Antonio Santini decide di istituire un corso musicale, affidando al Maestro Vittorio Lopa l'incarico di costituire il Gruppo Folkloristico di Poggio Moiano, ad oggi Banda Musicale Don Antonio Santini, e l'esordio avvenne il 17 gennaio 1974. Negli anni '80, sotto la direzione del Maestro Giuseppe Li Puma, la banda raggiunge la massima popolarit\u00e0. Ad oggi continua l'attivit\u00e0, partecipando a tutte le feste religiose e civili del paese.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come l'arte della ceramica e della terracotta.\nInfrastrutture e trasporti.\nStrade.\nPoggio Moiano si trova lungo la Strada statale 314 Licinese, che lo collega da un lato a Osteria Nuova e alla Salaria, dall'altro a Pozzaglia, Orvinio e Vicovaro. Inoltre la strada provinciale n. 66 \"Intervalliva\" collega Poggio Moiano al Lago del Turano e a Castel di Tora.\nLa Strada statale 4 Via Salaria \u00e8 l'arteria di collegamento di maggiore importanza, che collega il comune a Roma e al capoluogo Rieti.\nFerrovie.\nPoggio Moiano non \u00e8 servito da alcuna linea ferroviaria. Il paese avrebbe dovuto essere collegato dalla Ferrovia Salaria (Roma-Rieti-Ascoli Piceno-San Benedetto del Tronto), che fu pi\u00f9 volte progettata sin dalla fine dell'Ottocento ma mai realizzata. La costruzione della ferrovia Rieti-Passo Corese, che completerebbe il tratto Rieti-Roma, \u00e8 prevista dalla legge obiettivo ed \u00e8 tuttora oggetto di discussione.\nAmministrazione.\nNel 1923 passa dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927 quando venne istituita la provincia di Rieti, Poggio Moiano passa a quella di Rieti."}
{"id": "33126", "revid": "1564499", "url": "https://it.wikipedia.org/wiki?curid=33126", "title": "Poggio Nativo", "text": "Poggio Nativo (anticamente \"Podium Donadei\", \"Pugg\u00ecn\u00e0ddio\" in dialetto sabino), \u00e8 un comune italiano di abitanti della provincia di Rieti nel Lazio.\nGeografia fisica.\nTerritorio.\nIl borgo sorge su uno scosceso sperone di roccia a 455 metri s.l.m. sulle propaggini meridionali dei monti Sabini.\nIl territorio comunale \u00e8 di tipo collinare, tipico delle colline della Sabina, ed \u00e8 caratterizzato da un andamento ondulato e ricco di vegetazione. La caratteristica morfologia collinare del terreno favorisce, principalmente, la coltura della vite, dell'ulivo, mentre il grano \u00e8 coltivato negli appezzamenti pi\u00f9 grandi. Nelle zone pi\u00f9 impervie si conservano le macchie, caratteristiche dei colli sabini.\nIl fiume Farfa scorre nel territorio comunale.\nOrigini del nome.\nNella maggior parte dei documenti medievali disponibili, la denominazione di \u201cPodium de Donadei\u201d deriva probabilmente dal nome di quello che viene identificato come il fondatore del paese, un possidente locale chiamato Donadeo (o Donadio). Non esiste per\u00f2 una documentazione concreta che possa permettere di identificare in modo inequivocabile il presunto Donadeo.\nUna versione pi\u00f9 accreditata sull'origine del nome \u00e8 invece legata alla posizione arroccata in cima ad una collina che il paese occupa. Tale posizione lo rendeva difficilmente accessibile e, in epoca medievale, ci\u00f2 rappresentava un grande vantaggio per la difesa del paese, in quanto questo offriva un sicuro rifugio alla popolazione durante le invasioni barbariche del periodo e venne per questo battezzato \"podium donum Dei\", dono di Dio.\nQualunque sia stata la sua origine, tuttavia, l'antica denominazione \u201cPodium de Donadei\u201d o solamente \u201dPodium Donadei\u201d, negli anni, attraverso le corruzioni linguistiche del latino e l'evoluzione del volgare, si sarebbe evoluta in \u201cPodium Donadei, poi Podio Donadeo, per passare a Poggio Donadio, Poggio Nadio, Poggio Natio ed infine a Poggio Nativo, come lo conosciamo oggi.\nStoria.\nIl territorio di Poggio Nativo risulta abitato gi\u00e0 durante l\u2019et\u00e0 del Bronzo. In localit\u00e0 Casali di Poggio Nativo, lungo le pareti del Fosso di Riana, sono presenti due grotticelle che hanno restituito reperti ceramici pertinenti all\u2019et\u00e0 del Bronzo antico e medio, entrambe indicate con il toponimo di Battifratta.\nAccanto ai frammenti ceramici vennero rinvenute anche parti scheletriche umane, pertinenti ad una sepoltura \u201cin grotta\u201d. Questo fece supporre che entrambe le grotte fossero destinate ad uso funerario ed adibite a sepolcreto. Tuttavia la presenza di fauna selvatica, tra cui i resti osteologici di cervo, cinghiale, capriolo, tasso e lupo, farebbe supporre che la prima grotticella venisse utilizzata anche come postazione durante i periodi di caccia.\nIl primo nucleo abitato, databile all\u2019alto Medioevo, si trovava probabilmente nella parte pi\u00f9 alta. In quel luogo, ben protetto e pi\u00f9 sicuro, si erano rifugiati gli abitanti del contado in seguito all\u2019invasione saracena.\nNella met\u00e0 del XII secolo, il possessore del Podium Donadei era Rainaldo Senibaldi che lo don\u00f2 al papa, sotto la cui giurisdizione rimase fino al \u2018400, quando pass\u00f2 ai Savelli, sotto il cui dominio il borgo fu protagonista di un episodio ricordato nei \u201cCommentarii\u201d\u201d di papa Pio II. Poggio Nativo, dopo aver ospitato in paese per ordine di Jacopo Novelli le truppe del Piccinino al soldo dei Braccesi, fu cinto d\u2019assedio dalle truppe pontificie guidate da Antonio Piccolomini. Il castello si arrese, ma quando il Piccolomini, con la scorta, ebbe varcato l\u2019accesso al centro le porte furono chiuse e il drappello catturato. L\u2019esercito papale reag\u00ec e fece irruzione nel paese sottoponendolo a saccheggio e distruzione. Vent\u2019anni pi\u00f9 tardi, nel 1480, Poggio Nativo torn\u00f2 in possesso dei Savelli e nel XVII secolo pass\u00f2 sotto il dominio dei Borghese, che ne furono proprietari per lungo tempo.\nDurante il secondo dominio della famiglia Savelli fu eretto il castello, fu ricostruita dalle fondamenta la chiesa di San Paolo, con l\u2019annesso convento (risalenti al XIII secolo), e furono apportati considerevoli miglioramenti all\u2019assetto urbano. \nDella rocca-palazzo ben poco rimane, soprattutto in conseguenza del funesto terremoto del 1915 che lo rase al suolo quasi completamente: ne rimangono oggi, al centro del paese, due livelli di finestre quattrocentesche murate ed un bastione poligonale.\nI Borghese nel 1600 ne divennero duchi, esercitandone i diritti fino all'abolizione della feudalit\u00e0(1816), cui spontaneamente rinunciarono.\nPoggio Nativo \u00e8 patria dell\u2019insigne umanista Francesco Floridio.\nInfrastrutture e trasporti.\nStrade.\nPoggio Nativo \u00e8 collegato da brevi strade comunali alla strada provinciale n. 42 Mirtense e alla n. 41 Farense. Entrambe le provinciali lo collegano ad Osteria Nuova e alla Salaria; nell'altra direzione, la prima conduce a Castelnuovo di Farfa, Montopoli e Poggio Mirteto, la seconda a Toffia e Fara in Sabina.\nLa Strada statale 4 Via Salaria \u00e8 l'arteria di collegamento di maggiore importanza, che collega il comune a Roma e al capoluogo di provincia Rieti.\nFerrovie.\nPoggio Nativo non \u00e8 servito da alcuna linea ferroviaria. Il paese avrebbe dovuto essere collegato dalla Ferrovia Salaria (Roma-Rieti-Ascoli Piceno-San Benedetto del Tronto), che fu pi\u00f9 volte progettata sin dalla fine dell'Ottocento ma mai realizzata.\nGeografia antropica.\nFrazioni.\nCasali di Poggio Nativo \u00e8 una frazione di circa 1000 abitanti.\nL'altra frazione, Monte Santa Maria, conta circa 700 abitanti ed \u00e8 arroccata su una collina a 470 metri sul livello del mare, costeggiata dalle ripide vallate dei torrenti Riana e Farfa. Vi si pratica principalmente l'olivicoltura.\nAmministrazione.\nNel 1923 passa dalla provincia di Perugia a quella di Roma, e nel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, alla neo-istituita provincia di Rieti."}
{"id": "33127", "revid": "1564499", "url": "https://it.wikipedia.org/wiki?curid=33127", "title": "Poggio San Lorenzo", "text": "Poggio San Lorenzo \u00e8 un comune italiano di 545 abitanti della provincia di Rieti nel Lazio.\nGeografia fisica.\nClima.\nClassificazione climatica: zona E, 2183 GR/G\nInfrastrutture e trasporti.\nStrade.\nPoggio San Lorenzo dista circa un chilometro e mezzo dalla Strada statale 4 Via Salaria, l'arteria che lo collega a Roma e al capoluogo Rieti. A breve distanza dal paese scorre inoltre la strada provinciale n. 43 \"Salaria vecchia\", il vecchio tracciato della Salaria.\nFerrovie.\nPoggio San Lorenzo non \u00e8 servito da alcuna linea ferroviaria. Il paese avrebbe dovuto essere collegato dalla Ferrovia Salaria (Roma-Rieti-Ascoli Piceno-San Benedetto del Tronto), che fu pi\u00f9 volte progettata sin dalla fine dell'Ottocento ma mai realizzata.\nAmministrazione.\nNel 1923 passa dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Rieti, Poggio San Lorenzo passa a quella di Rieti."}
{"id": "33128", "revid": "15756", "url": "https://it.wikipedia.org/wiki?curid=33128", "title": "Posta (Italia)", "text": "Posta \u00e8 un comune italiano di 645 abitanti della provincia di Rieti, nel Lazio. Fino al 1927 faceva parte della Provincia dell'Aquila, in Abruzzo e, dal 1233 al 1861, per pi\u00f9 di 600 anni, \u00e8 stato parte integrante del Giustizierato d'Abruzzo e della provincia Abruzzo Ulteriore Secondo, nel distretto di Cittaducale, con capoluogo L'Aquila.\nGeografia fisica.\nTerritorio.\nIl Comune \u00e8 posto nel reatino, all'estremit\u00e0 nord delle \"Gole del Velino\", lungo il corso del fiume Velino e della Via Salaria nel tratto che collega Antrodoco ad Amatrice, a nord-est del massiccio del Terminillo e ai confini con l'Abruzzo a est. L'ambiente \u00e8 tipicamente montano e in esso rientrano le seguenti come montuose, appartenenti al massiccio del Terminillo:\nNel suo territorio ricade anche la \"Valle Scura\", una valle montana quasi incontaminata del massiccio del Terminillo.\nStoria.\nL'epoca romana.\nNel Comune di Posta, ritroviamo importanti testimonianze gi\u00e0 dall'epoca romana: il territorio difatti si sviluppa sulla Salaria, un'importante vena costruita dai romani che prese il nome dall'uso di trasporto del sale. Una materia prima, allora indispensabile anche per il solo mantenimento degli alimenti. La strada infatti collega i due mari, Tirreno ed Adriatico, passando per Roma ed Ascoli Piceno, divenendo un'infrastruttura fondamentale per il commercio tra questi due importanti centri e tra i capi della penisola. Proprio in questa ottica comprendiamo come sia avvenuto lo sviluppo dei nuclei abitati di questa zona, sede favorevole per lo scambio di merci, trovandosi a met\u00e0 strada tra i luoghi di maggior potenza ed interesse. La frazione di Bacugno, pi\u00f9 precisamente la sua piana, \u00e8 stata identificata da un'iscrizione, attualmente nella chiesa di Santa Maria, con l'antico centro di \"Forum Decii\", citato da Plinio tra le localit\u00e0 sabine. Questo Forum Decii era propriamente una zona di mercato dell'epoca romana dove avvenivano gli scambi commerciali per i quali era predisposta la Salaria.\nCon la caduta dell'impero Romano e le continue invasioni da parte dei barbari, \u00e8 stato ipotizzato il declino di quel centro commerciale con la conseguente necessit\u00e0 di spostarsi verso una zona pi\u00f9 riparata. Viene naturale pensare che questa perdita venne compensata dalla nascita del Mercato o Foro di Machilone.\nIl castello di Machilone.\nMachilone altro non era che un castello fortificato, un castrum, localizzato tra i due colli antistanti il moderno centro abitato di Posta, oltre il versante est del fiume Velino. Le due cime di questi colli, sono quelle che \u201cracchiudono\u201d il castello. Probabile che sia stato il castello stesso ad aver dato vita alle cime, osservando il luogo e le descrizioni riportate difatti, non \u00e8 difficile notare che i rilievi del colle sono tutt\u2019altro che naturali e sicuramente dati da quello che resta della struttura di Machilone, ormai quasi completamente interrata e/o persa. Rimangono visibili alcune porzioni di mura e alcune morfologie nette del terreno, date dalla precedente presenza dei luoghi del castello e della strada che costeggiava le mura dal lato ovest. Non recente \u00e8 il ritrovamento di una piccola torre che comunque \u00e8 rimasta per la gran parte interrata.\nLa nascita di Posta.\nIl castello di Machilone, noto fin dalla met\u00e0 del XII secolo come dipendente dai Collimento, famiglia discesa dai Conti dei Marsi, venne distrutto dagli aquilani nel 1299.\nGli abitanti del castello ottennero l'autorizzazione a fondare un nuovo centro abitato a debita distanza dal precedente insediamento fortificato: fu cos\u00ec che, nello stesso territorio dove sorgeva il castello, venne eretto l'attuale paese di Posta. Tra le ipotesi su come sia nato il nome del comune, infatti, vi \u00e8 proprio \"Lapposita\", ossia \u00abal posto di\u00bb, ad indicare la ricostruzione dell'abitato sul luogo del castello distrutto.\nSecondo l'unico riferimento bibliografico scritto sul comune di Posta (Posta Nell'Alta Valle del Velino di Don Giulio Mosca), un'altra ipotesi sull'origine del nome del paese \u00e8 riconducibile alla funzione che incarn\u00f2 dopo la distruzione di Forum Decii, quindi quella di mercato dove si riscuoteva il dazio, la posta; come veniva definita la tassa da pagare per poter accedere al mercato che si trovava nel foro del paese. Questa tesi \u00e8 stata avvalorata dalla presenza di un affresco nell'antico ingresso della citt\u00e0 fortificata, raffigurante i prezzi da pagare per l'introduzione delle merci nella piazza situata dietro l'ingresso stesso. (vedere il paragrafo sottostante \"Il Palazzo delle Gabella\")\nPosta entr\u00f2 a far parte del contado dell'Aquila nel 1302; nel XVI secolo pass\u00f2 ai domini di Margherita d'Austria negli stati mediceo farnesiani. Fu poi inserita nell'Abruzzo Ultra II (all'interno del Regno di Napoli), e dopo l'unit\u00e0 d'Italia confermata nella provincia dell'Aquila in Abruzzo, dove rimase sino al 1927. In tale data Posta venne ceduta alla nuova provincia di Rieti ed entr\u00f2 a far parte del Lazio.\nL'antico Castrum: gli edifici storici dentro le mura del nuovo abitato.\nLa parte pi\u00f9 antica del paese, costruita dalla parte opposta rispetto al Castello di Machilone e dentro le mura, era caratterizzata da tre edifici \"cardine\" per l'assetto sociale, tutt'ora esistenti e visitabili. \nDall\u2019alto verso il basso, Il convento di San Francesco, la chiesa con il campanile ed infine, il palazzo che in epoca moderna fu adibito a caserma dei Carabinieri. Le tre parti nascono in momenti storici differenti e non sempre perfetta-mente definiti.\nLa chiesa di San Francesco (San Matteo).\nL\u2019edificazione \u00e8 ricondotta alla prima met\u00e0 del 1200, tra il 1210 ed il 1225. La lapide che si trova alla destra del coro della chiesa, riporta la dicitura: \u201c...la chiesa fu costruita in onore di Dio e dedicata al S. Apostolo di Cristo Matteo per volont\u00e0 del Serafico Patriarca Francesco\u201d. Da questo comprendiamo come all\u2019epoca della costruzione, questa fosse un oratorio dedicato a San Matteo e non al Santo di Assisi come \u00e8 comune definirla oggi. \u00c8 naturale pensare che con il passare degli anni, la gente abbia desiderato chiamarla impropriamente \u201cdi San Francesco\u201d per tramandare la consapevolezza che la sua edificazione, sia probabilmente avvenuta per volere del Santo.\nL\u2019antico oratorio si trovava addossato alla struttura del convento, in fondo a sinistra osservando l\u2019edificio dinanzi il portone d\u2019ingresso principale, ed era sicuramente molto pi\u00f9 piccolo rispetto alle dimensioni attuali della chiesa. Avendo subito numerosi ampliamenti, specialmente dal XVI al XVIII secolo, ne \u00e8 stata mutata la forma originale. A questo periodo risale anche la fusione e la collocazione della campana pi\u00f9 grande che riporta sul corpo la data 1349. Sempre del 1300 \u00e8 l\u2019opera pi\u00f9 preziosa che sia stata rinvenuta all\u2019interno di San Francesco, la croce processionale lignea che ora \u00e8 collocata nel Museo Civico di Rieti, l\u00ec dislocata poco dopo il suo ritrovamento, non potendo essere custodita in quello stesso luogo in rovina.\nIl Convento.\nIl vero e proprio convento \u00e8 probabilmente sorto in epoca pi\u00f9 moderna rispetto alla struttura che alla nascita, ne incarnava la funzione e che non poteva essere definita propriamente come un convento. Infatti, nello stesso posto dove attualmente troviamo questo edificio, all\u2019epoca in cui era ancora attivo il Castello di Machilone (1200), vi si trovava gi\u00e0 il Mercato (del castello). Risulta logico, credere che vi fosse anche un luogo che fungesse da riparo e ricovero, non solo per i frati e gli uomini di chiesa, cos\u00ec che la piazza del mercato, potesse offrire sia un luogo per la preghiera che per il riparo. Non vi \u00e8 quindi una data esatta per quanto riguarda l\u2019edificazione del convento anche se era sicuramente gi\u00e0 presente ai primi tempi del francescanesimo e apparteneva alla custodia del Regno di Napoli di cui faceva parte insieme a Machilone. Il convento rimase sempre abitato e ristrutturato dopo eventi di devastazione quali il terremoto del 1294 e quello del 1703. I frati furono costretti ad abbandonarlo solo dopo il 1811 a causa delle leggi napoleoniche.\nIl Palazzo della Gabella.\nQuesto edificio probabilmente trova motivo di nascere conseguentemente alla distruzione del castello di Machilone e degli altri centri abitati limitrofi, in seguito ai terremoti e gli assedi che si verificarono alla fine del 1200. Le genti che vi vivevano dapprima si dispersero, per poi riunirsi nel luogo volgarmente detto l\u2019Apposta che si trovava sul colle antistante quello dove sorgeva il castello. Non ci volle molto perch\u00e9 il nuovo nucleo abitato sentisse l\u2019esigenza di difendersi dalle aggressioni. Si attesta cos\u00ec, intorno alla met\u00e0 del 1300, la costruzione delle mura che circondavano la terra di Posta con due porte di ingresso: una di Favischio sopra il fiume Tascino e quella della gabella, verso la Salaria. Cos\u00ec, vedendo le vecchie immagini del palazzo della gabella, si capisce come questo componga la porta di ingresso della nuova fortificazione e possiamo ipotizzare intorno a quel periodo l\u2019edificazione dello stesso, unitamente alla cinta muraria. La struttura ricevette inoltre funzione e titolo nobiliare nel penultimo giorno di agosto del 1572 quando Margherita D\u2019Austria, figlia di Carlo V, imperatore di Spagna e Re di Napoli, firm\u00f2 la presa in possesso del Feudo di Posta all\u2019interno di questo stesso \u201cPalazzo della Serenissima Madama Margherita D\u2019Austria sito a confine dei beni di S. Francesco...\u201d. Il palazzo del dazio divenne la residenza signorile della Madama a Posta.\nInfrastrutture e trasporti.\nStrade.\nPosta si trova lungo la strada statale 4, l'antica Via Salaria, che la collega da un lato a Rieti e Roma sul Tirreno, e dall'altro ad Ascoli Piceno e San Benedetto del Tronto sull'Adriatico. Si tratta di una strada ad una carreggiata, che in direzione Ascoli ha caratteristiche di strada a scorrimento veloce; invece i lavori di adeguamento non sono stati ancora eseguiti nel tratto da Posta a Rieti, e sono attualmente in corso nel tratto Posta-Micigliano.\nA Posta la Salaria si incrocia con la strada statale 471 di Leonessa, che collega la citt\u00e0 da un lato a Leonessa (RI) e dall'altro a Borbona (RI) e Montereale (AQ).\nFerrovie.\nPosta non \u00e8 servita da alcuna linea ferroviaria. Il paese avrebbe dovuto essere collegata dalla ferrovia Salaria (Roma-Rieti-Ascoli Piceno-San Benedetto del Tronto), che fu pi\u00f9 volte progettata ma mai realizzata.\nAmministrazione.\nNel 1927, a seguito del riordino delle Circoscrizioni Provinciali stabilito dal regio decreto N\u00b01 del 2 gennaio 1927, per volont\u00e0 del governo fascista, quando venne istituita la provincia di Rieti, Posta pass\u00f2 dalla provincia dell'Aquila a quella di Rieti.\nCuriosit\u00e0.\nClaudio Baglioni, cantautore, musicista e conduttore televisivo italiano, trascorre l'infanzia nel Comune di Posta, dove il padre, Riccardo Baglioni, maresciallo dei Carabinieri, temporaneamente prestava servizio in caserma."}
{"id": "33129", "revid": "15756", "url": "https://it.wikipedia.org/wiki?curid=33129", "title": "Pozzaglia Sabina", "text": "Pozzaglia Sabina \u00e8 un comune italiano di 336 abitanti della provincia di Rieti, nel Lazio.\nGeografia fisica.\nClima.\nClassificazione climatica: zona E, 2963 GR/G\nStoria.\nIl nome, secondo la tradizione e secondo lo stemma, deriverebbe da Pozzo Gallo, ma la Cronaca Farfense la vuole derivante da \"Puzalia\".\nL'Abbazia Farfense ne possedeva i territori nel IX secolo, la stessa cronaca cita di terre di Pozzaglia allontanate da un abate di nome Campone in un periodo critico che l'abbazia sub\u00ec nella prima met\u00e0 del secolo seguente, ma vennero riacquistate dalla stessa abbazia il secolo successivo ancora come attesta il diploma del 1027 di Corrado II.\nSuccessivamente la Cronaca farfense cita di donazioni fatte a Pozzaglia.\nNel 1297 Pozzaglia risulta, in una bolla di Urbano VII, confiscata ai Colonna.\nDopo la morte del papa avvenuta nel 1303, i Colonna riuscirono, forse, a riacquistare Pozzaglia.\nLe cronache di Rieti attestano una distruzione di Pozzaglia da parte dei romani nel 1360.\nNel XV secolo Pozzaglia risulta feudo degli Orsini.\nNel 1632 Pozzaglia pass\u00f2 ai Borghese che ne rimasero i signori fino all'abolizione della feudalit\u00e0.\nDal XVIII secolo \u00e8 amministrata dai Focolari, famiglia signorile locale che manterr\u00e0 cariche amministrative fino al XXI secolo.\nNel 1798 l'amministrazione della citt\u00e0 \u00e8 affidato a Giacomo Focolari, mecenate e finanziatore delle opere del poeta Lodovico Veltri.\nNel 1818 Paolo Focolari succede al padre Giacomo e commissiona l'installazione dell'omonima croce che si innalza sui monti che sovrastano la citt\u00e0.\nNel 1966 Lorenzo Focolari, giornalista e personalit\u00e0 politica romana, rappresenta la citt\u00e0 in occasione dell'incontro con Paolo VI.\nAmministrazione.\nNel 1923 \"Pozzaglia Sabino\" passa dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle Circoscrizioni Provinciali stabilito dal regio decreto N\u00b01 del 2 gennaio 1927, per volont\u00e0 del governo fascista, quando venne istituita la provincia di Rieti, passa a quella di Rieti.\nNel 1990 cambia denominazione in Pozzaglia Sabina."}
{"id": "33130", "revid": "287204", "url": "https://it.wikipedia.org/wiki?curid=33130", "title": "Rivodutri", "text": "Rivodutri (\"Ri\u00f9tri\" in dialetto sabino) \u00e8 un comune italiano di abitanti della provincia di Rieti nel Lazio.\nGeografia fisica.\nTerritorio.\nIl comune \u00e8 posto sulle falde occidentali del massiccio del Terminillo, a quote collinari poco sopra la Piana Reatina, posta a sud-ovest del paese.\nClima.\nClassificazione climatica: zona E, 2384 GR/G\nStoria.\nProtostoria.\nPresso le sorgenti di Santa Susanna \u00e8 venuto alla luce un importante abitato perilacustre del Bronzo recente (XII secolo a.C.), posto a ridosso della strada. I reperti protostorici furono rinvenuti nel 1928 in occasione di alcuni interventi di bonifica, durante i quali tornarono alla luce trecento frammenti fittili pertinenti a vasellame domestico da stoccaggio (dolia), da cucina (olle e fornelli), da mensa (tazze e ciotole), tutti reperti che bene si inquadrano in un contesto abitativo.\nInteressante il rinvenimento di alcuni tronchi di legno fossilizzati paralleli al fiume e pertinenti ad un villaggio palafitticolo perilacustre. Comparvero anche le tracce di alcune opere di bonifica (tra cui dei canali artificiali). Stando agli indizi di combustione il sito venne devastato da un incendio, forse gi\u00e0 nella prima et\u00e0 del Ferro.\nQuesto insediamento, rimasto anonimo da sempre, \u00e8 stato identificato recentemente nell\u2019antica Carsula, citt\u00e0 degli Aborigeni, che secondo Dionigi di Alicarnasso sorgeva lungo la Via Curia (corrispondente grossomodo alla Ternana), 14\u00a0km dopo Rieti.\nQuesto insediamento si estendeva verso sud fino ad occupare anche le rive del vicino Lago Lungo, dove \u00e8 stato rinvenuto un altro villaggio perilacustre, connesso in qualche modo al precedente e frequentato ininterrottamente dal Bronzo antico al Bronzo finale.\nMedioevo.\nIl territorio di Rivodutri, come tutta la Piana Reatina, nel corso del Duecento fu frequentato da San Francesco d'Assisi. Due episodi della sua vita sono rimasti legati al paese: uno \u00e8 quello del temporale che lo avrebbe sorpreso mentre meditava monte Fausola, occasione in cui il santo trov\u00f2 riparo sotto un albero di faggio, che avrebbe piegato i propri rami per coprirlo meglio; l'altro \u00e8 quello dell'asino che, su ordine del santo, si sarebbe tolto i ferri, per restituirli a un maniscalco che chiedeva di essere pagato per averli forniti.\nLe prime notizie del castrum medievale risalgono al 1375, quando Rivodutri divenne una roccaforte dei guelfi reatini, espulsi dai ghibellini per controversie circa l\u2019opportunit\u00e0 (o meno) di allearsi con la lega capeggiata dal comune di Firenze contro il papa. I guelfi di Rieti, d\u2019intesa con alcune famiglie di Rivodutri, cacciarono dal paese le persone meno fidate e fecero della rocca una base di guerra contro i reatini, in accordo con i cantaliciani ed i civitesi. Quando i ghibellini ammorbidirono le loro posizioni in seno alla lega antipapale, il comune di Rieti riconquist\u00f2 Rivodutri, annettendolo ai domini dello Stato Pontificio, nei cui confini rimarr\u00e0 fino al 1870, a differenza di Cantalice e Cittaducale. condannando a gravi pene i ribelli. Gli abitanti del castrum che erano stati spogliati dai loro beni furono costretti a chiedere l\u2019esonero dal pagamento dei tributi. In seguito il paese serb\u00f2 sempre fede ai reatini, partecipando alle lotte che questi sostennero contro Cantalice, Lugnano e Civita.\nRivodutri, 1944: cronaca di una giornata nera.\nAll'alba di venerd\u00ec 31 marzo 1944 giunge, nella frazione posta ai piedi del paese, un distaccamento tedesco composto di due carri armati e di un centinaio di uomini. Nella falsa convinzione che il paese fosse, se non il covo, almeno un rifugio preferito di partigiani, i tedeschi incominciano a sparare col cannoncino nell\u2019intento di snidarli. Dal momento che nessuno risponde ai colpi, si accontentano di perquisire le singole case di quella frazione, iniziando poi la salita a Rivodutri.\nNell'ascesa al paese incontrano un anziano contadino che, alla vista improvvisa di tale spiegamento di forze, cerca invano di cambiare strada. Freddato immediatamente a colpi di moschetto e lasciato sul selciato, i tedeschi continuano la salita ricominciando a sparare alla cieca per snidare eventuali ribelli. Due tiri di cannone in via Umberto I colpiscono e diroccano una casa fiancheggiante la strada ed una donna resta uccisa nel proprio letto.\nIntanto nel paese, dal parapetto del Caffiero, due giovanotti sparano alcuni colpi di fucile senza colpire alcuno. I tedeschi al sentire quei colpi si convincono maggiormente che in paese sia presente un forte nucleo di ribelli e cominciano a sparare sul serio contro le case prospicienti la pianura. Molte vengono colpite, danneggiate ed incendiate. Alcuni colpi giungono (forse volutamente) sul campanile e la campana maggiore viene spaccata. In poco tempo entrano in borgo i due carri armati e gli uomini, mentre sulle circostanti colline reparti di tedeschi armati prendono posizione, ponendo il paese in stato di assedio.\nAllarmatissimo per quanto succede, il parroco scende in chiesa e decide di mettere in salvo il SSmo Sacramento. Intanto, sul tetto e sulle mura battono i proiettili, che lo costringono in breve tempo ad uscire sulla piazza.\n\"Subito i soldati entrarono nelle case e ne cacciarono gli abitanti, che, radunati come bestie sulla via, vennero spinti sulla piazza del Comune. L\u2019aspetto degli assalitori era cos\u00ec scuro e deciso che tutti fummo convinti che ci avrebbero fucilati in massa.[\u2026]\"\nQualche istante dopo arriva un contrordine. Parroco e podest\u00e0 vengono lasciati liberi. Intanto i soldati e i graduati procedono al rastrellamento del restante del paese e, con tale pretesto, in assenza degli abitanti, fanno man bassa su quanto loro capita sotto mano. Molte case vengono spogliate completamente, altre gravemente danneggiate ed altre incendiate. Anche la chiesa della SS Annunziata, da quanto emerge dalle successive denunce del parroco, viene \"minutamente perquisita\".\nIl comandante d\u00e0 ordine di radunare tutti gli abitanti nella chiesa parrocchiale, che viene poi circondata e munita interamente di soldati armati di mitragliatrici.\n\"Dal mattino alle sette fino alle sei di sera tutti quei poveri cristiani rimasero nella casa di Dio con lo spavento della morte. Verso le sedici si permise alle madri e alle donne di uscire e di portare a casa i bambini e si ritennero gli uomini, che, controllati uno per uno, furono accantonati in una sessantina destinati ad essere deportati. Quello strazio divenne un urlo solo e disperato, quando quei disgraziati, fatti salire sopra un camion, vennero allontanati dal paese che rest\u00f2 immerso nella pi\u00f9 nera desolazione.[\u2026]\"\nBilancio della giornata: nove morti e sessantasette deportati per funzioni di lavoro coatto.\nMonumenti e luoghi d'interesse.\nRivodutri conserva per gran parte il suo aspetto antico, con edifici del Quattrocento e del Cinquecento.\nAmministrazione.\nNel 1923 passa dalla provincia di Perugia, in Umbria, alla provincia di Roma, nel Lazio, e nel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Rieti, Rivodutri passa a quella di Rieti."}
{"id": "33131", "revid": "125808578", "url": "https://it.wikipedia.org/wiki?curid=33131", "title": "Rocca Sinibalda", "text": "Rocca Sinibalda \u00e8 un comune italiano di 786 abitanti della provincia di Rieti nel Lazio.\nGeografia fisica.\nTerritorio.\nRocca Sinibalda \u00e8 posta nella Sabina orientale, a quote collinari, nella valle del Turano, il corridoio naturale che dai margini sud-orientali della Piana di Rieti va verso Carsoli attraverso il lago del Turano, ad altitudini collinari, ma circondata da folti boschi parzialmente interrotti da aree prative. Alle spalle a sud-est si erge il gruppo montuoso del Monte Navegna e Monte Cervia che lo separano dalla zona del lago del Salto.\nStoria.\nIl paese nel 1085 fu feudo di Sinibaldo Sinibaldi, figlio di Teodino Berardi, che si occup\u00f2 di far edificare il castello, e dal quale trasse l'attuale denominazione. Appartenne poi ad un altro Teodino, nipote del suddetto Sinibaldo.\nMonumenti e luoghi d'interesse.\nArchitetture militari.\nDi notevole impatto visivo il castello, risalente nel suo nucleo originario al 1085, che fu ricostruito come fortezza dall'architetto Baldassarre Peruzzi per volere del cardinale Alessandro Cesarini negli anni '30 del XVI secolo, e da allora domina il paese con la sua struttura difensiva. Tra il XVII e il XVIII secolo fu feudo dei Mattei, dei Lante della Rovere, dei Muti Bussi e dei Lepri. Nel XVII e nel XVIII secolo sono stati ingentiliti gli interni con affreschi; negli anni 50 fu acquistato per 2 600 dollari dalla scrittrice americana Caresse Crosby, che lo utilizz\u00f2 come luogo d'incontro per artisti, anche promuovendo seminari di poesia; dal 1928 \u00e8 stato classificato come monumento nazionale. L'intero maniero \u00e8 stato restaurato e riaperto nell'aprile del 2014.\nInfrastrutture e trasporti.\nStrade.\nRocca Sinibalda \u00e8 collegata al capoluogo Rieti dalla strada provinciale n. 31 \"Valle Turano\", ed \u00e8 collegata a Longone Sabino dalla provinciale n. 32.\nInoltre a valle del paese scorre la strada provinciale n. 34 \"Turanense\", che la collega da un lato alla Salaria (in localit\u00e0 Ornaro) e dall'altro al Lago del Turano. La Strada statale 4 Via Salaria \u00e8 l'arteria di collegamento di maggiore importanza, che collega il comune a Roma e alle citt\u00e0 di L'Aquila e Ascoli Piceno.\nFerrovie.\nRocca Sinibalda non \u00e8 servita da alcuna linea ferroviaria. Il paese avrebbe dovuto essere collegato dalla ferrovia Salaria (Roma-Rieti-Ascoli Piceno-San Benedetto del Tronto), che fu pi\u00f9 volte progettata sin dalla fine dell'Ottocento, ma mai realizzata.\nTrasporti pubblici.\nDa Rieti: autobus Cotral.\nAmministrazione.\nNel 1923 passa dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Rieti, Rocca Sinibalda passa a quella di Rieti."}
{"id": "33139", "revid": "124720141", "url": "https://it.wikipedia.org/wiki?curid=33139", "title": "Numeri di Bernoulli", "text": "In matematica, i numeri di Bernoulli formula_1 costituiscono una successione di numeri razionali che gioca un ruolo importante in vari problemi. Accanto ad essi conviene prendere in considerazione i polinomi di Bernoulli che si possono considerare una loro generalizzazione.\nGenesi storica.\nQuesti numeri furono individuati quasi contemporaneamente ma indipendentemente da K\u014dwa Seki nel 1712 e da Jakob Bernoulli nel 1713. Bernoulli li tratta nella sua opera \"Ars Conjectandi\", in relazione con le forme chiuse per le somme di potenze di interi successivi\nper valori interi positivi fissati di formula_3\nQueste forme chiuse erano state individuate gi\u00e0 nel 1631 da Johann Faulhaber cui Bernoulli fa riferimento. Dopo la sua morte nel 1721 Abraham de Moivre e Eulero diedero ai numeri formula_1 il nome con il quale sono tuttora conosciuti.\nLe precedenti somme sono esprimibili per ogni formula_5 come polinomi in formula_6 di grado formula_7 La formula rivelata e forse scoperta ma non dimostrata da Jakob Bernoulli, scritta in notazione moderna utilizzando la notazione del fattoriale decrescente, \u00e8:\n formula_8\nBernoulli per\u00f2 nel suo trattato non considerava quelli che oggi per noi sono invece i primi due numeri della sequenza numerica che porta il suo nome per cui oggi preferiamo esprimere quella stessa formula nel seguente modo\ndove si \u00e8 utilizzata la variante formula_10 dei numeri di Bernoulli.\nDefinizione ricorsiva.\nI numeri di Bernoulli, nella variante formula_18, possono essere calcolati usando la seguente formula di ricorrenza:\nche equivale a:\nda cui la forma esplicita:\nL'algoritmo di Ada Lovelace.\nNella nota G delle Note di Ada Lovelace sull'analytical engine del 1842\n\u00e8 stato descritto per la prima volta un algoritmo per la costruzione \ndei numeri di Bernoulli con una macchina in grado di eseguire calcoli automatici.\nL'Algoritmo di Ada Lovelace per i numeri di Bernoulli si basa sulla formula ricorsiva che abbiamo visto anche se per riconoscerla si deve tener conto che anche ai suoi tempi, come in quelli di Bernoulli, non erano considerati i primi due numeri della sequenza.\nTavola dei numeri di Bernoulli.\nSi pu\u00f2 dimostrare che formula_22 per tutti gli formula_6 dispari maggiori di 1.\nI primi valori diversi da 0 sono i seguenti:\nI numeri di Bernoulli compaiono anche negli sviluppi in serie di Taylor della tangente e della tangente iperbolica, nella formula di Eulero-Maclaurin e nelle espressioni di certi valori della funzione zeta di Riemann.\nFunzioni generatrici.\nI numeri di Bernoulli possono anche essere definiti usando delle funzioni generatrici esponenziali sviluppate in serie di Maclaurin \nper la variante della sequenza bernoulliana con formula_24 abbiamo: \nmentre sommando formula_26 ai due membri della precedente, troviamo la funzione generatrice della variante con formula_27\nQueste possono considerarsi uguaglianze fra serie formali di potenze; in questo caso per la convergenza della serie si chiede che formula_26 abbia valore assoluto minore di formula_30 (il raggio di convergenza della serie stessa).\nNumeri di Bernoulli ottenuti dal triangolo di Tartaglia.\ndove formula_32 \u00e8 il determinante di una matrice di Hessenberg di ordine formula_6 parzialmente coincidente con il triangolo di Tartaglia i cui elementi sono definiti da\nPer la dimostrazione si rimanda alla bibliografia.\nEsempio:"}
{"id": "33141", "revid": "7", "url": "https://it.wikipedia.org/wiki?curid=33141", "title": "Complotto del 20 luglio", "text": ""}
{"id": "33142", "revid": "9", "url": "https://it.wikipedia.org/wiki?curid=33142", "title": "Oberst", "text": ""}
{"id": "33143", "revid": "124854328", "url": "https://it.wikipedia.org/wiki?curid=33143", "title": "Colonnello", "text": "Il colonnello (abbreviato \"col.\", dal latino \"columnella\", piccola colonna di soldati) \u00e8 un grado militare in uso in molte forze armate mondiali, nonch\u00e9 in numerose forze di polizia e corpi paramilitari. Di norma \u00e8 il massimo grado degli ufficiali superiori, al comando di un reggimento dell'esercito.\nIn Francia il termine \"colonnello\" si altern\u00f2 a quello di \"maestro di campo\".\nCome grado pi\u00f9 alto.\nAlcune forze militari hanno un ufficiale del grado di colonnello come grado pi\u00f9 alto, senza ufficiali generali, e senza alcuna autorit\u00e0 superiore (eccetto, eventualmente, il Capo dello Stato come formale comandante in capo).\nItalia.\nIl grado di Colonnello \u00e8 stato un grado cardine della gerarchia degli Ufficiali Superiori, poich\u00e9 come il grado di Capitano anche il \"Colonnello\" ha generato altri due gradi che sono poi il suo vice, prima \"Luogotenente Colonnello\" e poi \"Tenente Colonnello\" e il Colonnello Brigadiere creato durante la Prima guerra mondiale.\nPraticamente presente da sempre nella struttura gerarchia italiana, \u00e8 stato forse il grado pi\u00f9 stabile fra quelli della piramide gerarchica identificandosi subito con il comando di un Reggimento, cosa che permane ancora oggi nell'Esercito del duemila.\nLa storia del grado ha due interpretazioni.\nNell'antico Piemonte del 1400/1500, quando l'Esercito non era sempre costituito ma si formava all'esigenza, attorno al nucleo di unit\u00e0 mercenarie sempre presenti, le regioni amministrative del Piemonte erano denominate Colonnellati, e in guerra fornivano il personale per unit\u00e0 mobilitate della forza approssimativa di un reggimento.\nPer tornare all'antico Piemonte, nel 1566 con la parola \"colonnello\" si indicava anche un'unit\u00e0 formata da sei compagnie composte di pi\u00f9 centurie e squadre armate di alabarda, picche, archibugi.\nAltra strada \u00e8 associare il significato di \"colonnello\" al termine spagnolo \"coronel\", coronato. La parola indicava lo stendardo reggimentale in uso presso le unit\u00e0 spagnole ornato della corona reale.\nColonnello brigadiere.\nNel Regio Esercito, nel corso della prima guerra mondiale, venne creato il grado di colonnello brigadiere per indicare il colonnello in comando di brigata, che, sul finire del conflitto venne trasformato in brigadier generale e inserito nella categoria degli ufficiali generali. Attualmente nell'Esercito Italiano pur non esistendo la figura del colonnello brigadiere esiste la figura del colonnello comandante di brigata, il cui distintivo di grado \u00e8 uguale a quello del generale di brigata, ma con la stelletta di colore argento bordata di rosso.\nNel Real Esercito del Regno delle Due Sicilie il grado di brigadiere era anche denominato colonnello brigadiere ed era superiore al grado di Maggiore e inferiore al grado di Maresciallo di campo. Il distintivo di grado era costituito da due spalline con ricamo d'argento con corona e un giglio in oro.\nForze armate.\nNelle forze armate italiane il grado di colonnello \u00e8 in uso nell'Esercito, nell'Aeronautica Militare, nell'Arma dei Carabinieri e nei corpi militari della Guardia di Finanza, della CRI; il grado corrispondente nella Marina Militare \u00e8 quello di capitano di vascello; nel Corpo dei cappellani militari dell'Ordinariato Militare in Italia il grado corrispondente per assimilazione \u00e8 terzo cappellano capo.\nNell'esercito il colonnello trova il proprio impiego in comando quale vice comandante di brigata o comandante di reggimento o unit\u00e0 equivalente. Negli stati maggiori ricopre l'incarico di capo o sottocapo di stato maggiore (a seconda del rango della grande unit\u00e0) o di capo ufficio negli organi centrali.\nIl codice di corrispondenza, nella scala gerarchica delle forze armate dei paesi membri della NATO, \u00e8 .\nIl grado di colonnello nell'Esercito Italiano, nell'Arma dei Carabinieri e nella Guardia di Finanza \u00e8 costituito da tre \"stellette\" e una \"corona turrita\".\nArma dei Carabinieri.\nNell'Arma dei Carabinieri il distintivo di grado per controspallina di colonnello \u00e8 costituito da una corona turrita argentata e da tre stellette argentate.\nAeronautica Militare.\nNell'Aeronautica Militare, il colonnello trova il proprio impiego in comando quale comandante di stormo o unit\u00e0 equivalente. Il distintivo di grado per paramano di colonnello \u00e8 costituito da un \"doppio binario\", sormontato da due \"binari\", e una \"losanga\" Negli stati maggiori gli incarichi sono analoghi a quelli dell'Esercito.\nMarina Militare.\nNella Marina Militare il distintivo di grado per paramano di capitano di vascello \u00e8 costituito da un \"doppio binario\", sormontato da due \"binari\", e un \"giro di bitta\".\nEsercito Italiano.\nNell'Esercito Italiano il distintivo di grado per controspallina di colonnello \u00e8 costituito da una corona turrita dorata e da tre stellette dorate. Il colonnello comandante di Reggimento ha le tre stellette bordate di rosso. Il colonnello con incarichi di comando staff del grado superiore ha lo stesso distintivo di generale di brigata/brigadier generale, ma con la stelletta di colore argento bordata di rosso; Coloro che hanno ottenuto la promozione a colonnello a titolo onorifico hanno una delle tre stellette bordata di argento.\nComparazione con le qualifiche dei corpi a ordinamento civile.\nNei corpi di polizia i \"gradi\" sono stati sostituiti dalle \"qualifiche\" solo in parte corrispondenti ai gradi militari vigenti nell'Esercito italiano, nell'Arma dei Carabinieri e nella Guardia di Finanza. L'art. 32 del decreto legislativo n. 298 del 2000 \"Riordino del reclutamento, dello stato giuridico e dell'avanzamento degli ufficiali dell'Arma dei carabinieri, a norma dell'articolo 1 della legge 31 marzo 2000, n. 78\", ha fissato la seguente equiparazione tra gradi e qualifiche:\nRegno delle Due Sicilie.\nNel Real Esercito del Regno delle Due Sicilie il grado di colonnello era superiore al grado di Tenente colonnello e inferiore al grado di brigadiere. Il distintivo di grado era costituito da due spalline con corona e tre gigli.\nSan Marino.\nCorpo della gendarmeria.\nNella Gendarmeria sammarinese, il grado di \"colonnello\" \u00e8 il grado militare pi\u00f9 alto raggiungibile nel Corpo.\nIl grado spetta anche al capo dello stato maggiore e all'ispettore generale. L'unico ad avere il grado di generale \u00e8 il comandante superiore delle Milizie. Altri corpi militari sammarinesi a capo hanno dei capitani.\nEsercito svizzero.\nNell'Esercito svizzero, il grado di \"colonnello\" (abbreviato col) \u00e8 attribuito ad un ufficiale superiore che pu\u00f2 ricoprire diverse funzioni paragonabili per importanza al comando di un reggimento (ad esempio il comando di una scuola reclute o quadri, il comando di una piazza d'armi, il comando di una base aerea, il comando di un centro di competenza, ecc); ricevono altres\u00ec il grado di colonnello gli ufficiali di stato maggiore che ricoprono la funzione di \"capo servizio\" (ad esempio capo servizio artiglieria, capo servizio genio, ecc) nello stato maggiore di una divisione. Prima della riforma Esercito XXI, la funzione di comandante di reggimento (abbreviato rgt) era ricoperta da un colonnello.\nArgentina.\nIn Argentina il grado di colonnello \u00e8 Coronel. Esiste un grado intermedio tra il coronel e il general de brigada che \u00e8 il Coronel Mayor che nella gerarchia militare dei gradi \u00e8 un grado onorario conferito a colonnelli con maggiore anzianit\u00e0 nel loro grado o ai colonnelli che pur essendo stati promossi al grado successivo non hanno potuto avere incarichi nel grado per mancanza di posti vacanti per la lor carica. Il grado di Coronel Mayor \u00e8 omologo nella Fuerza A\u00e9rea Argentina al grado di \"Comodoro mayor\" e nella Armada Argentina al grado di \"Comodoro de Marina\". Nell'Esercito Italiano il grado \u00e8 equiparabile al colonnello in comando di brigata o al colonnello a titolo onorifico.\nBrasile.\nIn Brasile, \"Coronel\" \u00e8 il grado che segue quello di \"Tenente Coronel\" e precede quello di \"General de Brigada\" nell'Esercito e nell'Aeronautica. L'equivalente nella Marina \u00e8 \"Capit\u00e3o de Mar e Guerra\".\nEgitto.\nNell'esercito egiziano e negli eserciti dei paesi arabi la denominazione del grado \u00e8 Aqid (\u0639\u0642\u064a\u062f). Durante la dominazione ottomana la denominazione del grado era Amiralay (arabo: \u0623\u0645\u064a\u0631 \u0622\u0644\u0627\u064a), ma all'epoca dei Chediv\u00e8 e poi nel Regno d'Egitto il grado divenne analogo al Colonnello brigadiere del Regio Esercito. \"Amiralay\" (arabo: \u0623\u0645\u064a\u0631 \u0622\u0644\u0627\u064a) era un calco linguistico del turco ottomano Miralay o M\u00eer-i alay (turco ottomano: \u0623\u0645\u064a\u0631 \u0622\u0644\u0627\u064a) , che era omologo al colonnello. Essendo l'Egitto, a partire dal 1882 diventato di fatto un protettorato britannico, il grado di \"Amiralay\" divenne omologo del brigadiere del British Army, a differenza del miralay dell'esercito ottomano che rimase omologo dell'attuale colonnello dell'attuale esercito turco. Il grado di \"Amiralay\", dopo la rivoluzione egiziana del 1952, che ha abolito la monarchia e trasformato l'Egitto in una repubblica, venne sostituito in seguito alla ristrutturazione dei gradi dell'esercito egiziano del 1958, con il grado di \"Am\u012bd\" (arabo: \u0639\u0645\u064a\u062f; letteralmente: Decano), omologo del brigadiere del British Army ed equiparabile al colonnello in comando di brigata o al colonnello a titolo onorifico dell'Esercito Italiano.\nPolonia.\nIl grado di pu\u0142kownik venne introdotto per la prima volta nell'esercito polacco nel XVII secolo per indicare un \"rotmistrz\" del \"Chor\u0105giew\" di un reggimento, diventando alla fine dello stesso secolo un grado che, \"de facto\", inizi\u00f2 a indicare l'ufficiale al comando dell'intero reggimento. Nelle truppe mercenarie che combattevano nell'esercito della Confederazione polacco-lituana il grado equivalente a \"pu\u0142kownik\" era \"oberszter\", ma nel XVIII secolo tale grado venne abolito e rinominato \"pu\u0142kownik\". Nel periodo intercorrso tra la prima e la seconda guerra mondiale, nella Seconda Repubblica di Polonia, dominato dal movimento politico \"Sanacja\" creato nel 1926 dopo il colpo di Stato di maggio dal maresciallo Pi\u0142sudski come grande movimento per sostenere il \"risanamento morale\" del corpo politico polacco, un grande numero di ufficiali venne promosso al grado di \"pu\u0142kownik\", spesso per ragioni politiche, tanto che il governo venne definito come regime dei colonnelli. Durante l'invasione della Polonia nel 1939 le divisioni dell'esercito polacco furono comandate da ufficiali di diverso grado che andavano dai colonnelli ai generali di corpo d'armata e di fatto ben 22 delle 42 divisioni polacche furono comandate da colonnelli nel 1939 e i \"pu\u0142kownicy\" (plurale di \"pu\u0142kownik\") arrivarono a comandare unit\u00e0 di varie dimensioni, dal battaglione alla divisione.\nNonostante Georgia, Lettonia e Lituania non siano paesi slavi, essi sono stati notevolmente influenzati dalla cultura slava.\nRussia e Unione Sovietica.\nPolkovnik (, , , , , in ceco: \"plukovn\u00edk\", in lituano: \"pulkininkas\", in lettone: \"pulkvedis\"; letteralmente \"reggimentale\"), termine di derivazione polacca, \u00e8 divenuto il nome del grado militare diffuso nei paesi slavofoni omologo a quello di colonnello. \nNell'Etmanato cosacco e nella \"Slobo\u017ean\u0161\u010dina\" corrispondeva anche ad una carica amministrativa simile a governatore. Tuttavia, sebbene la parola venga solitamente tradotta come colonnello, il \"polkovnik\" inizialmente era il titolo del comandante di un gruppo di truppe di un distretto (dallo slavo \u043f\u043e\u043b\u043a; traslitterato: polk), organizzate per la battaglia.\nImpero russo.\nNel XVII secolo \"polkovnik\" divenne il titolo di un comandante di un reggimento di Strelizi; tale titolo venne assegnato anche ai comandanti di reggimento del nuovo esercito di Pietro il Grande e il grado venne confermato nella Tavola dei ranghi della Russia imperiale. La promozione al grado di \"polkovnik\" dava il privilegio di nobilt\u00e0 ereditaria. Il grado di \"Polkovnik\" venne abolito il 16 dicembre 1917, insieme a tutti i gradi precedenti e le insegne del vecchio Esercito Imperiale Russo. \nUnione Sovietica.\nL'Armata Rossa reintrodusse il grado di \"polkovnik\" nel 1935."}
{"id": "33144", "revid": "457612", "url": "https://it.wikipedia.org/wiki?curid=33144", "title": "Grado militare", "text": "Il grado militare \u00e8 una qualifica attribuita all'interno della gerarchia militare delle forze armate degli Stati del mondo.\nNell'uso comune, il termine indica anche il distintivo che, applicato sulla divisa militare, contrassegna il grado ricoperto dal militare.\nStoria.\nL'uso di gradi formalizzati si diffuse ai tempi dell'antica Roma nelle legioni dopo le riforme del console Gaio Mario che furono completate intorno al 60 a.C.\nCon il nuovo sistema una legione veniva comandata per un periodo di tre anni da un \"legatus\", generalmente un senatore. Immediatamente al di sotto del \"legatus\" c'erano sei tribuni, cinque dei quali erano \"equites\", mentre il sesto era un nobile destinato a diventare membro del senato.\nI combattenti della legione erano organizzati in \"ranghi\": file di uomini che combattevano come un'unit\u00e0. Con la riforma dell'esercito di Caio Mario le legioni vennero divise in dieci coorti, ognuna consistente di sei centurie, ognuna delle quali era composta da 80 a 160 uomini (in casi particolarii potevano essere composte anche da 300 uomini). Ogni centuria era guidata da un centurione assistito da diversi giovani ufficiali. Le centurie erano ulteriormente suddivise in dieci \"contubernia\", ognuna di otto soldati. I singoli soldati venivano chiamati \"milites\" o \"legionarii\".\nA partire dall'et\u00e0 moderna hanno tratto fondamento dalla catena gerarchica che si \u00e8 instaurata in Europa nel XVII e XVIII secolo come conseguenza del complicarsi delle armi, dei corpi e delle tecniche di combattimento. La maggior parte degli eserciti contemporanei riconosce tre categorie di personale. Queste sono codificate nelle convenzioni di Ginevra, che li distingue, non uniformemente, come \"ufficiali\" (compiti direttivi), \"sottufficiali\" (compiti specialistici, tecnici e addestrativi) e \"truppa\" (compiti esecutivi).\nClassificazione.\nUfficiali generali.\nGli ufficiali generali sono coloro a cui viene affidato il comando delle grandi unit\u00e0 operative, cio\u00e8 quelle che possono raggiungere i loro obiettivi operando in maniera abbastanza autonoma. Ad esempio le brigate dell'esercito sono composte da sottounit\u00e0 provenienti da diverse specialit\u00e0 dell'esercito che rendono la grande unit\u00e0 completa. Talvolta una delle specialit\u00e0 \u00e8 fortemente preponderante nei confronti delle altre, in questi casi spesso si definiscono, ad esempio, brigata di fanteria o divisione di cavalleria.\nStesso assetto \u00e8 replicato spesso nella marina militare dove, ad esempio, l'equivalente della brigata \u00e8 il gruppo navale, all'interno del quale vi sono unit\u00e0 navali d'alto mare specializzate in diversi settori come guerra antisommergibile, guerra antiaerea.\nAnche nelle aeronautiche militari la brigata aerea talvolta \u00e8 una grande unit\u00e0 all'interno della quale troveremo velivoli specializzati nella caccia, nel bombardamento, nella ricognizione, nell'attacco al suolo e cos\u00ec via.\nQuesto \u00e8 il significato classico relativo alle grandi unit\u00e0; tuttavia talvolta si usa ad esempio il termine brigata anche per indicare una sorta di grande reparto che raccoglie unit\u00e0 della stessa specialit\u00e0, come per esempio una brigata di artiglieria o del genio militare. Altre volte si pu\u00f2 utilizzare una tale denominazione per indicare una grande struttura territoriale che coordina quelle intermedie, come le divisioni territoriali dell'Arma dei Carabinieri.\nIn ogni caso le grandi unit\u00e0 sono sempre comandate da ufficiali generali che hanno sempre rango dirigenziale. Ovviamente anche gli incarichi logistici e amministrativi di elevatissimo livello sono affidati a ufficiali generali.\nIn alcune forza armate vi \u00e8 un quinto gradino gerarchico riservato a promozioni onorifiche oppure a necessit\u00e0 tecniche derivanti da una eventuale mobilitazione generale. Esempi di tali gradi apicali sono il \"Field Marshal\" (maresciallo di campo) dell'esercito inglese, il \"General of the Army\" (generale dell'Esercito) dell'esercito USA, il \"mar\u00e9chal de France\" (maresciallo di Francia) per l'esercito francese e, fino alla seconda guerra mondiale, il \"maresciallo d'Italia\" per il Regio Esercito. \nUfficiali superiori.\nGli ufficiali superiori sono coloro a cui viene affidato il comando delle singole pedine operative che compongono una grande unit\u00e0. Trattasi, ad esempio, di reggimenti, battaglioni inquadrati in una brigata nel caso delle forze di terra, o del comando delle singole unit\u00e0 navali all'interno di un gruppo navale, oppure del comando di una base aerea nella quale \u00e8 collocata parte di una brigata aerea, o infine del comando di una sotto unit\u00e0 territoriale inquadrata in una divisione territoriale.\nSono affidati agli ufficiali superiori anche la direzione di unit\u00e0 logistiche o uffici amministrativi di un certo spessore. Spesso gli ufficiali superiori si trovano a coadiuvare gli ufficiali generali.\nGli ufficiali superiori, in quasi tutte le forze armate mondiali, sono inquadrati su tre livelli gerarchici, e, a seconda dei casi, hanno rango dirigenziale o semplicemente direttivo.\nPartono dal grado di maggiore fino al colonnello.\nUfficiali inferiori.\nGli ufficiali inferiori sono coloro a cui viene affidato il comando delle unit\u00e0 di minore entit\u00e0. Essi possono anche essere posti alla direzione di uffici amministrativi o unit\u00e0 logistiche di limitata importanza, ma per lo pi\u00f9 sono chiamati a coadiuvare gli ufficiali superiori.\nGli ufficiali inferiori sono inquadrati in tre gradini gerarchici, tutti con ruolo direttivo.\nPartono dal grado di sottotenente fino al grado di capitano.\nSottufficiali.\nI sottufficiali sono una categoria ibrida, con compiti tecnico-specialistico-addestrativi e coordinamento, essa ha comunque compiti diversificati a seconda delle nazioni e della struttura gerarchica.\nEssi non hanno generalmente un ruolo direttivo; tuttavia gli appartenenti ai gradi apicali del ruolo marescialli sono talvolta chiamati a svolgere funzioni direttive vicarie: possono assumere l'incarico di sottufficiale di compagnia/battaglione/reggimento assumendo funzioni di raccordo tra il personale dei ruoli marescialli, sergenti e truppa e la catena di comando.\nAd essi \u00e8 affidato il comando di unit\u00e0 minori (in genere squadre e plotoni), o la direzione di sezioni logistiche o amministrative, oppure in marina il comando di piccole unit\u00e0 navali, e in aeronautica la responsabilit\u00e0 dell'efficienza complessiva di un velivolo. \nTruppa.\nLa truppa \u00e8 la categoria di base del personale militare, di cui costituisce la maggioranza. Ai suoi appartenenti \u00e8 raramente affidato un incarico di comando o di coordinazione, e il loro compito in genere consiste nell'esecuzione di ordini ricevuti. \nTalvolta a coloro che nel ruolo truppa hanno una consistente esperienza e hanno dimostrato particolare affidabilit\u00e0 pu\u00f2 essere affidato il comando della pi\u00f9 piccola unit\u00e0 operativa ad esempio il comando di una squadra o di operazioni militari minori, come il pattugliamento.\nLa comparazione militare internazionale.\nBench\u00e9 vi siano similitudini di nomenclatura e d'impiego a livello internazionale, per quanto riguarda la categoria degli ufficiali, si hanno enormi difficolt\u00e0 a equiparare realmente i compiti specifici, specialmente per le altre categorie sotto ordinate a quella dei ruoli direttivi.\nLa NATO, per le equivalenze dei gradi dei paesi membri, ha codificato e standardizzato le categorie e i gradi delle Forze Armate per compiti similari.\nIl documento cardine \u00e8 attualmente lo STANAG 2116 LO (edizione 6) \"NATO codes for grades of military personnel\" del 25 febbraio 2010 (gli STANAG ovvero standardization agreement sono gli accordi sulle standardizzazioni, prodotti e ratificati dai rispettivi rappresentanti dei paesi membri).\nLo STANAG 2116 ripartisce tutti i gradi militari in due categorie: \"officers\", ufficiali (abbreviati OF) e \"other ranks\", altri gradi (abbreviati OR) che racchiudono le altre categorie di militari; Gli ufficiali sono codificati in ordine crescente da OF-1 a OF-10, mentre gli altri gradi da OR-1 a OR-9.\nNelle precedenti versioni dello STANAG 2116, vi era anche la categoria dei Warrant Officers, una categoria separata e distinta in uso solo nelle Forze Armate USA, precedente agli ufficiali ma superiore ai non-ufficiali (tra i codici OF e OR); questa categoria \u00e8 stata soppressa ma rimane definita tra gli OR-8 e gli OR-9.\nLa NATO, inoltre, considera i codici inclusi tra OR-5 e OR-9 come non-commissioned officers, ovvero quello che l'Italia definisce nella categoria sottufficiali.\nNel mondo.\nItalia.\nIn Italia, nella formazione ed evoluzione \u00e8 stata significativa l'influenza francese all'interno della nobilt\u00e0 e dell'esercito sabaudo. \nIl capo di stato maggiore di ciascuna forza armata (che ha il grado di generale di corpo d'armata con incarichi speciali), ha preminenza gerarchica rispetto ai generali di corpo d'armata e riveste il grado di OF-9, si distingue da una stelletta bordata di rosso in pi\u00f9 sulle controspalline.\nA livello interforze, ovvero alle dipendenze del capo di stato maggiore della difesa, l'attivit\u00e0 operativa nazionale e internazionale \u00e8 sotto il controllo del Comando Operativo Interforze (COI)."}
{"id": "33154", "revid": "1516566", "url": "https://it.wikipedia.org/wiki?curid=33154", "title": "Capizzone", "text": "Capizzone (\"Capiss\u00f9\" o \"Capizz\u00f9\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato in Valle Imagna, dista circa 17 chilometri a nord-ovest dal capoluogo orobico.\nSecondo lo Statuto, Capizzone non ha frazioni: esso \u00e8 suddiviso in contrade, tra le quali Cabignone, Mortesina, Le Grate, Medega e Cabasso.\nStoria.\nLa storia del paese \u00e8 ancora avvolta da un velo di incertezza, vista la mancanza di ritrovamenti o documenti che permettano di datare i primi insediamenti stabili. Si pensa tuttavia che i primi abitanti presenti sul territorio siano stati i Romani, vista la loro presenza in tutto il resto della valle Imagna e della valle Brembana.\n\u00c8 comunque in epoca medievale che il paese comincia ad assumere una fisionomia ben precisa, con le numerose contrade unite in un'unica entit\u00e0 amministrativa. Fu comunque un periodo molto travagliato, visto che nella zona imperversarono scontri cruenti, molto pi\u00f9 che nelle altre zone della provincia bergamasca, tra guelfi e ghibellini.\nQuesto per il fatto che la valle Imagna, prevalentemente guelfa, era in netta contrapposizione con l'attigua valle Brembilla, schierata con i ghibellini. In tutta la zona sorsero numerose fortificazioni, e Capizzone si dot\u00f2 di alcune costruzioni a scopo difensivo.\nI primi scontri videro prevalere i guelfi, tanto che i ghibellini chiesero aiuto ai Visconti, signori di Milano. Questi riuscirono a sconfiggere gli avversari e ad estendere il proprio dominio sulle valli della zona. Il modo con cui infierirono sugli avversari port\u00f2 i guelfi a cercare pi\u00f9 volte la vendetta con ulteriori uccisioni.\nDopo continui ribaltamenti di fronte il dominio dei Visconti e dei ghibellini fu definitivo, anche se il rancore guelfo dava spesso seguito a rivolte popolari, avvenute anche a Capizzone tra il 1363, ed il 1407, e soffocate con le armi.\nLa situazione si rovesci\u00f2 quando la zona pass\u00f2 sotto il controllo della repubblica di Venezia che, in contrapposizione con i Visconti, sosteneva lo schieramento guelfo. Seguirono distruzioni nei confronti dei possedimenti ghibellini, mentre i paesi guelfi, tra cui Capizzone, ebbero un trattamento di favore come citato in documenti dell'epoca:\nLe cronache ci raccontano inoltre che la contrapposizione di Capizzone con il vicino borgo di Brembilla non era dovuta soltanto ai sopraccitati motivi, ma anche al predominio su un territorio posto alla sinistra orografica del torrente Imagna.\nAnche in questo caso le lotte furono molto cruente, con incursioni di entrambi i contendenti nei territori dell'altra comunit\u00e0. In una di queste spedizioni, effettuata dai brembillesi in territorio di Capizzone, si verific\u00f2 addirittura la distruzione della chiesa parrocchiale, della quale resta ancora la torre campanaria, discosta dall'attuale edificio sacro ricostruito successivamente. \nLa disputa ebbe termine nel XVI secolo grazie al diretto intervento di Carlo Borromeo, che restitu\u00ec a Capizzone il territorio in questione.\nGli abitanti del borgo comunque si contraddistinsero anche nei secoli successivi per la loro animosit\u00e0, che spesso fu motivo di contrasto tra le numerose contrade che compongono il territorio comunale.\nInoltre Capizzone ha avuto un suo illustre cittadino: si tratta di Giacomo Pellegrini (1873\u20131936), noto poeta dialettale bergamasco.\nI secoli successivi videro pochi fatti di rilievo coinvolgere la piccola comunit\u00e0 che, forte del proprio isolamento, segu\u00ec le vicende del resto della provincia senza parteciparvi in modo diretto.\nSimboli.\nLo stemma, progettato dallo Studio Araldico di Genova e approvato con delibera del Consiglio comunale del 18 giugno 1982, \u00e8 stato concesso ufficialmente con Decreto del presidente della Repubblica il 25 febbraio 1983.\nLa figura principale \u00e8 la cella campanaria risalente al XII secolo, che in origine era una torre d'avvistamento. Gli abitanti di Capizzone furono coinvolti nelle numerose faide tra Guelfi e Ghibellini e dovettero contrastare le incursioni dal vicino paese di Brembilla per il controllo della sinistra orografica della Valle Imagna. I frutti, disposti come suggerito dall\u2019Ufficio Araldico della Presidenza del Consiglio dei Ministri, rappresentano le coltivazioni pi\u00f9 importanti e rappresentative del territorio: le mele e le castagne.\nMonumenti e luoghi d'interesse.\nNel centro storico fa bella mostra di s\u00e9 la torre campanaria che, risalente al XII secolo, era prima preposta a scopi difensivi e poi inglobata nel complesso della chiesa parrocchiale, poi distrutta al termine dell'epoca medievale.\nPoco distante si trova la nuova chiesa parrocchiale di San Lorenzo. Il corpo principale dell'edificio presenta un'unica navata a pianta rettangolare con l'aggiunta, in un secondo momento, della facciata in stile neogotico. All'interno sono conservate opere pittoriche eseguite da artisti locali.\nMolto interessante \u00e8 inoltre la chiesa di Santa Maria Elisabetta, posta in un punto molto panoramico nella localit\u00e0 \"Mortesina\". Risalente al XII secolo e recentemente ristrutturata, venne utilizzata, nel XVII secolo, per seppellire i morti a seguito della violenta ondata di peste di manzoniana memoria."}
{"id": "33156", "revid": "123162626", "url": "https://it.wikipedia.org/wiki?curid=33156", "title": "Capriate San Gervasio", "text": "Capriate San Gervasio (\"Cavri\u00e0t San Gerv\u00e0s\" in dialetto bergamasco, \"Capri\u00e0a San Gerv\u00e0si\" in dialetto milanese e in dialetto brianzolo) \u00e8 un comune italiano di abitanti della provincia di Bergamo in Lombardia. Il comune si trova a circa a sud-ovest del capoluogo orobico.\nGeografia fisica.\nTerritorio.\nSituato nell'isola bergamasca, territorio dell'alta pianura bergamasca, \u00e8 delimitato dai fiumi Brembo e Adda.\nIl territorio comunale ha una configurazione longilinea ed \u00e8 collocato lungo la sponda sinistra dell'Adda, proprio dove il fiume forma una caratteristica doppia ansa che d\u00e0 vita ad un ambiente naturale ricco di vegetazione.\nHa una struttura particolarmente curiosa: da nord a sud \u00e8 infatti formato da tre \"gradini\", su ognuno dei quali si adagia uno degli storici insediamenti urbani di San Gervasio d'Adda (a nord), Capriate d'Adda (al centro), e Crespi d'Adda (a sud).\nStoria.\nL'antichit\u00e0.\nCirca duemila anni fa, i Romani crearono degli insediamenti in zona, che si affiancarono ai precedenti insediamenti celtici.\nIl Medioevo.\nIl primo documento che attesta l'esistenza del borgo risale tuttavia a qualche secolo pi\u00f9 tardi, precisamente al 948, nel quale viene ribadito l'utilizzo e lo sfruttamento di questi terreni da parte del vescovo di Cremona, che aveva ricevuto l'investitura feudale direttamente dall'imperatore del Sacro Romano Impero.\nI secoli successivi videro notevoli scontri tra le opposte fazioni di guelfi e ghibellini, che resero obbligatoria la costruzione di edifici atti alla difesa del territorio, tra i quali un castello. Inoltre, verso la fine del XII secolo, le truppe comunali di Bergamo vi costruirono un imponente fortificazione di legno utilizzata come deposito per le armi e l'artiglieria.\nIl borgo fu interessato anche dalle spedizione punitive, tra le quali ebbero tragiche conseguenze quelle perpetrate da Facino Cane e da Francesco Bussone, detto \"il Carmagnola\", culminate con la distruzione del ponte sull'Adda.\nLe numerose lotte segnarono gli abitanti, sottoposti successivamente ad ulteriori scontri tra le truppe del Ducato di Milano e quelle della Repubblica di Venezia, con i primi che, guidati dalla famiglia Sforza-Visconti, ebbero inizialmente la meglio.\nEt\u00e0 moderna.\nI veneti riacquisirono definitivamente il controllo della zona nel XV secolo, garantendo stabilit\u00e0 a livello politico per alcuni secoli.\nEt\u00e0 contemporanea.\nNel 1797 vi fu l'arrivo della dominazione francese tramite la Repubblica Cisalpina, a cui subentrarono poi gli austriaci con il Regno Lombardo-Veneto.\nNel 1889 al comune di Capriate d'Adda venne aggregata la frazione di Crespi, fino ad allora appartenente a Canonica d'Adda.\nSoltanto nel 1928 il comune assunse le attuali dimensioni, quando vennero accorpati i comuni di \"Capriate d'Adda\" e \"San Gervasio d'Adda\" nel nuovo comune di Capriate San Gervasio.\nSimboli.\nI simboli del comune sono lo stemma e il gonfalone conferiti con R.D. 26 luglio 1929.\nBlasonatura stemma:\nL'11 luglio 2006 il Comune di Capriate San Gervasio ha inoltre ottenuto, con Decreto del Presidente della repubblica, il titolo di \"Citt\u00e0\".\nMonumenti e luoghi d'interesse.\nArchitetture religiose.\nLa chiesa parrocchiale, dedicata a Sant'Alessandro. Edificata all'inizio del XX secolo in luogo di un pi\u00f9 piccolo edificio di culto, ha conservato di esso l'altare maggiore, la via crucis e numerosi affreschi.\nAltre chiese sparse sul territorio comunale meritano una citazione: la chiesa di San Gervasio e Protasio, la parrocchiale di Crespi d'Adda, l'oratorio di San Rocco e quello dei santi Siro e Sinigoldo.\nArchitetture civili.\nNel paese sono presenti numerosi edifici civili degni di nota, tra i quali spiccano la \"Villa Valsecchi\", sede di un ordine religioso, il \"Palazzo comunale\" ed il ponte sull'Adda.\nAltro.\nLeolandia.\nA Capriate San Gervasio \u00e8 situato il parco divertimenti \"Leolandia\". Tra le principali attrazioni ci sono giostre, un rettilario e l'Italia riprodotta in miniatura.\nVillaggio Operaio di Crespi d'Adda.\nIl luogo di maggior interesse turistico \u00e8 il Villaggio operaio di Crespi d'Adda.\nAl riguardo il Comitato per il Patrimonio Mondiale dell'UNESCO ha accolto nel 1995 Crespi d'Adda nella Lista del Patrimonio Mondiale Protetto in quanto \"Esempio eccezionale del fenomeno dei villaggi operai, il pi\u00f9 completo e meglio conservato del Sud Europa\". Il villaggio di Crespi \u00e8, nella lista dell'Unesco, il quinto sito al mondo legato al tema della storia dell'industria.\nInfrastrutture e trasporti.\n\u00c8 presente uno svicolo dell\"autostrada A4.\nFra il 1890 e il 1958 era inoltre presente una stazione della tranvia Monza-Trezzo-Bergamo dalla quale si diramava la breve tratta di collegamento con Crespi d'Adda.\nAmministrazione.\nL'attuale sindaco \u00e8 Vittorino Verdi, eletto nel 2018"}
{"id": "33157", "revid": "1910023", "url": "https://it.wikipedia.org/wiki?curid=33157", "title": "Caprino Bergamasco", "text": "Caprino Bergamasco (\"Cavr\u00ec\" in dialetto bergamasco) \u00e8 un comune italiano di abitanti della provincia di Bergamo in Lombardia. Appartiene alla Comunit\u00e0 montana Lario Orientale - Valle San Martino.\nGeografia fisica.\nSituato nella valle San Martino, dista circa 19 chilometri a nord-ovest dal capoluogo orobico.\nStoria.\nIl paese ha una storia molto antica: gi\u00e0 in epoca romana era un rinomato centro che, posto su un'importante strada di comunicazione che univa le citt\u00e0 di Bergamo e di Como, era considerato il capoluogo della valle San Martino, territorio compreso tra l'isola bergamasca e il lago di Lecco.\nLa strada garant\u00ec per anni splendore al borgo, che si svilupp\u00f2 notevolmente grazie ai commerci che questa garantiva, ma poi fu veicolo di incursioni di orde barbariche che portarono terrore tra gli abitanti. Dopo decenni di profonda instabilit\u00e0, la situazione parve tranquillizzarsi con l'arrivo dei Longobardi, ai quali subentrarono i Franchi che instaurarono il Sacro Romano Impero.\nFu proprio a questi anni che risale il primo documento scritto che attesta l'esistenza del toponimo: nel 962 il re Berengario II certifica i terreni presenti nei suoi possedimenti, tra i quali \u00e8 presente anche Caprino.\nI secoli successivi si caratterizzarono per\u00f2 per i violenti scontri tra le opposte fazioni dei guelfi e ghibellini: il paese fu al centro di aspre contese tanto da doversi dotare di una serie di fortificazioni che ancor'oggi rammentano l'importanza del borgo in epoca medievale. \nTra i tanti scontri va ricordato quello del 1373 in cui contadini insorti uccisero il condottiero Ambrogio Visconti, figlio naturale di Bernab\u00f2, che immediatamente accorse con le sue truppe e per rappresaglia mise a ferro e fuoco l'intera zona.\nIl termine di questo periodo arriv\u00f2 con la Pace di Ferrara nel 1433, nel quale venne sancito il passaggio di Caprino e dei borghi limitrofi alla Repubblica di Venezia. Da allora non si sono pi\u00f9 verificati episodi di una certa rilevanza politica nel paese che, forte della ritrovata tranquillit\u00e0, ha ricominciato a riprendere le attivit\u00e0 economiche che lo avevano reso importante nei secoli precedenti. Soltanto alcune carestie e ondate epidemiche di peste di manzoniana memoria misero in seria difficolt\u00e0 la popolazione, che seppe sempre rialzarsi e riprendere le proprie attivit\u00e0.\nDa allora il borgo principale di Caprino ha cominciato ad assorbire nella propria entit\u00e0 amministrativa i vicini comuni di Celana, Formorone, Celanella, Perlupario e Opreno (che tuttora compongono il comune), assumendo l'attuale conformazione territoriale soltanto nel 1927, quando venne inglobato anche Sant'Antonio d'Adda.\nMonumenti e luoghi d'interesse.\nArchitetture religiose.\nLe chiese di Caprino e Sant'Antonio dipendevano in passato dalla Pieve di Brivio e, anche se territorialmente bergamasche, fecero parte della diocesi di Milano sino al 1788, per poi venire aggregate alla diocesi di Bergamo. Da allora il vicariato di Calolzio-Caprino, pur facendo parte della diocesi di Bergamo, segue il rito ambrosiano e non quello romano.\nIn ambito religioso sono molto importanti la chiesa parrocchiale di San Biagio, fatta edificare nel 1760 seguendo il modello della chiesa di San Fedele a Milano, che conserva una tela del pittore luganese Giovan Battista Discepoli (1590-1654), e la parrocchiale di Celana, che custodisce una pala dell'Assunta eseguita da Lorenzo Lotto.\nArchitetture civili.\nIl territorio comunale \u00e8 cosparso di edifici civili di grande valore storico ed artistico: nel centro storico spicca una torre che, edificata attorno al 1260, riporta alla memoria il periodo medievale. Pi\u00f9 a monte si possono trovare resti di un'altra torre e di fortificazioni coeve.\nNotevole interesse riscuote anche Palazzo Sozzi, costruito nel XVIII secolo dall'omonima famiglia.\nIl collegio convitto Celana.\nAltro edificio storico di notevole importanza sul territorio caprinese \u00e8 rappresentato dal collegio convitto di Celana. Questo sorse nel 1579 per volont\u00e0 di Carlo Borromeo che, il 9 novembre di quello stesso anno, ottenne la bolla di istituzione pontificia da Gregorio XIII. La struttura venne gestita da religiosi come istituto esclusivamente maschile (le ragazze saranno ammesse solo a partire dagli anni '90 del Novecento). Secondo il regolamento interno, i tre quinti del consiglio d'amministrazione dell'istituto erano nominati dalla curia episcopale di Bergamo, mentre gli altri due quinti restanti venivano nominati dai rappresentanti della comunit\u00e0 della Valle di San Martino. Nel XIX secolo la struttura arriv\u00f2 ad accogliere 1000 studenti. Fra i suoi allievi di rilievo vi furono anche Angelo Roncalli, poi divenuto papa Giovanni XXIII, Francesco Nullo, eroe del Risorgimento, ma anche calciatori famosi come Giuseppe Meazza e Sandro Mazzola. Dal 2014 il collegio chiuse i battenti a causa delle alte spese di gestione e per la presenza di forti debiti.\nIl collegio era anche sede di diversi laboratori e di un copioso museo di scienze naturali che aveva lo scopo di illustrare ai ragazzi al meglio le lezioni di scienze, con una straordinaria collezione di fossili, minerali e oggetti naturali (compresi animali imbalsamati). La struttura ospitava anche alcune opere di pregio come ad esempio un globo progettato e realizzato da Giacomo Cantelli, gi\u00e0 geografo alla corte di Francesco II d'Este. Nella cappella dell'istituto si trovava la \"Assunzione di Maria\" di Lorenzo Lotto, oggi trasferita nella locale chiesa parrocchiale intitolata a Santa Maria Assunta.\nNel 1965 il regista Ermanno Olmi ambient\u00f2 al collegio alcune scene del suo film \"E venne un uomo\" sulla figura di Giovanni XXIII. Proprio in ricordo della figura di Giovanni XXIII, \u00e8 stato istituito un sentiero della memoria che ripercorre le tappe che quotidianamente il futuro papa, allora studente, percorreva ogni mattina per portarsi da casa sua al collegio per studiare. Dal 2016 vi \u00e8 stato ambientato l'esperimento sociale del docu-reality di Rai 2 \"Il collegio\" per quattro edizioni.\nSociet\u00e0.\nEtnie e minoranze straniere.\nGli stranieri residenti nel comune sono 225, ovvero il 7,3% della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nIl comune di Caprino Bergamasco \u00e8 lambito nella sua parte meridionale dalla SS 342, nota come \"Briantea\" che collega la citt\u00e0 di Bergamo con Como e Lecco. \u00c8 servito dalla stazione di Cisano-Caprino Bergamasco, sulla linea Lecco-Brescia. \u00c8 capolinea della linea automobilistica E3 Caprino-Olgiate Molgora FS e transita per il comune la linea C46 Como-Merate-Bergamo."}
{"id": "33158", "revid": "212348", "url": "https://it.wikipedia.org/wiki?curid=33158", "title": "Carobbio degli Angeli", "text": "Carobbio degli Angeli (\"Car\u00f2be di \u00c0ngei\" o semplicemente \"Car\u00f2be\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato ai piedi delle prime propaggini collinari delle Orobie ed all'imbocco della Valcalepio, dista circa 13 chilometri ad est dal capoluogo orobico.\nStoria.\nL'origine del paese risale all'epoca romana: in quel periodo il borgo godeva di un'invidiabile posizione poich\u00e9, posto sulla strada che collegava Bergamo e Brescia, risentiva dei positivi influssi del commercio tra le due citt\u00e0. In tal senso sono stati rinvenuti, presso la frazione Cicola, tratti di quella strada costruita completamente con ciottoli.\nAnche il toponimo \"Carobbio\" avrebbe derivazione latina, anche se un po' \"volgarizzata\": si pensa infatti che sul territorio fosse presente un deposito di carri funebri, detti appunto \"car-obitus\". Un'altra interpretazione vorrebbe far risalire il nome da \"quadrivium\", cio\u00e8 un incrocio di strade, presente fin dai tempi dei romani. La seconda parte del nome fa riferimento al colle che sovrasta il paese, denominato appunto \"colle degli Angeli\".\nCon il passare dei secoli il paese mantenne la propria importanza e risent\u00ec, come tutti i paesi del circondario, delle lotte medievali tra le fazioni opposte di guelfi e ghibellini. A tal riguardo venne costruito, sul colle degli Angeli che sovrasta il centro abitato, un castello.\nL'edificio, risalente al XIV secolo, fu fatto erigere dalla famiglia Lanzi di Trescore. Con il passare degli anni gli eventi burrascosi andarono sempre pi\u00f9 scemando e l'avvento della repubblica di Venezia port\u00f2 ad una situazione di tranquillit\u00e0 sociale.\nIl castello, persa la sua funzione principale, venne donato, tramite un lascito, all'ordine dei frati carmelitani, che ampliarono l'edificio aggiungendovi una piccola chiesetta e trasformandolo in convento. Successivamente un esproprio port\u00f2 il maniero ad essere propriet\u00e0 della famiglia Sonzogni prima, e dei D'Arcais poi.\nIl comune con la denominazione ed i confini attuali risale soltanto all'anno 1928, quando vennero accorpati i comuni di \"Carobbio\" (nucleo principale comprendente anche la frazione Cicola) e di \"Santo Stefano del Monte degli Angeli\" (ora frazione), nell'attuale \"Carobbio degli Angeli\".\nSimboli.\nLo stemma del Comune di Carobbio degli Angeli \u00e8 stato concesso con decreto del presidente della Repubblica del 4 ottobre 1986.\nIl castello rappresenta il Castello degli Angeli che domina il paese, i bisanti ricordano il ritrovamento di antiche monete romane, mentre i grappoli di uva sono il simbolo degli estesi vigneti e della secolare produzione di vino.\nMonumenti e luoghi d'interesse.\nL'edificio che contraddistingue il paese \u00e8, come precedentemente descritto, il Castello degli Angeli. Visibile da gran parte della pianura occidentale bergamasca e dalla bassa val Cavallina, ha risentito notevolmente delle ristrutturazioni che gli hanno fatto perdere le peculiarit\u00e0 del maniero utilizzato per scopi difensivi. In tal senso al suo interno si trovano la chiesetta di Santa Maria e la cappella di San Fermo.\nUn altro edificio degno di nota \u00e8 la \"Villa Riccardi\" che, immersa nella campagna, veniva utilizzata dai vescovi di Bergamo per le loro vacanze.\nMerita menzione anche la chiesa parrocchiale di Carobbio, dedicata a San Pancrazio. Edificata nel corso del XVIII secolo, conserva opere pittoriche di pregio, tra le quali spicca la \"Vergine con Bambino\" di Francesco Zucco. Del Novecento \u00e8 la chiesa parrocchiale della localit\u00e0 di Cicola intitolata a san Pietro.\nInfrastrutture e trasporti.\nFra il 1901 e il 1921 la localit\u00e0 ospit\u00f2 una fermata lungo la tranvia Bergamo-Trescore-Sarnico.\nOra il paese ospita 3 fermate tra cui 2 a Carobbio e l'altra a Cicola"}
{"id": "33159", "revid": "322321", "url": "https://it.wikipedia.org/wiki?curid=33159", "title": "Carona", "text": " \nCarona (\"Caruna\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato in Alta Val Brembana, il comune si trova a circa a nord del capoluogo orobico. Fa parte della Comunit\u00e0 montana della Valle Brembana.\nStoria.\nRecenti studi riconducono i primi segni della presenza umana addirittura all'epoca etrusca, grazie alla scoperta di importanti reperti in localit\u00e0 \"Foppa\" e lungo il sentiero che conduce ai laghi Gemelli. Si pensa che a questi ritrovamenti non corrispondessero insediamenti stabili, date le impervie condizioni territoriali in cui sono stati rinvenuti.\nLe epoche successive videro l'arrivo della dominazione romana, che si spinse fin quass\u00f9 al fine di sfruttare le grandi potenzialit\u00e0 minerarie della zona, installando anche un forno per la fusione del ferro.\nIl toponimo dovrebbe risalire proprio a questo periodo, anche se sull'origine vi sono numerose ipotesi: c'\u00e8 chi ritiene possa essere riconducibile ad un nome di persona, e chi invece asserisce che derivi dal latino \"calauna\".\nCome per molti altri borghi vicini, si pensa tuttavia i primi insediamenti stabili in questa zona siano riconducibili all'epoca delle invasioni barbariche, quando le popolazioni soggette alle scorrerie si rifugiarono in luoghi remoti, al riparo dall'impeto delle orde conquistatrici.\nIl primo documento che attesta l'esistenza di Carona risale all'anno 926, anche se scarse sono le notizie fino all'epoca medievale: si sa che il territorio venne assoggettato dal Sacro Romano Impero, che lo affid\u00f2 alla diocesi di Bergamo. In seguito il borgo venne posto nel feudo facente capo alla famiglia Della Torre e in seguito a quella ghibellina dei Visconti, che diedero il permesso, ad ogni persona appartenente alla loro fazione, di uccidere un guelfo. In tal senso si verificarono scontri tra le opposte schiere anche nelle sperdute frazioni, che videro la morte di una decina di persone.\nDocumenti del XIV secolo riferiscono che Carona faceva parte di un unico comune comprendente i vicini Valleve, Foppolo, Cambrembo e Fondra, mentre il secolo successivo fu aggregato a Branzi e Fondra a formare il comune di Valfondra Inferiore dalla cui divisione, nel 1595, nacquero i comuni di Carona, Branzi e Fondra.\nNel corso del XV secolo il paese, dopo essere entrato a far parte della Repubblica di Venezia, fu inserito nel distretto amministrativo della Valle Brembana Oltre la Goggia, che comprendeva tutti i comuni dell'alta valle, con capoluogo posto a Valnegra e godeva di sgravi fiscali e numerosi privilegi.\nIn questo periodo si svilupp\u00f2 ulteriormente l'attivit\u00e0 estrattiva, ma anche la produzione delle piodere, ovvero le pietre di ardesia utilizzate nella costruzione dei tetti. Tradizioni popolari raccontano che la zona fosse particolarmente ricca di minerali, in particolare la miniera in localit\u00e0 Venina, tanto che era usanza dire che \nCon l'arrivo della dominazione austriaca, il territorio fu soggetto a forti dazi e tasse, che affossarono le esportazioni e fecero cadere in una crisi irreversibile l'economia del paese, costretto a far chiudere le miniere all'inizio del XIX secolo.\nAll'inizio del XX secolo il paese venne interessato dalla costruzione di ben dieci dighe idroelettriche, che permettono di fornire elettricit\u00e0 a parte della provincia bergamasca. Tra queste si pu\u00f2 notare quella a margine dell'abitato, che costituisce il lago del paese. Altre si trovano pi\u00f9 a monte, tra cui le ben note dighe di Fregabolgia e dei Laghi Gemelli.\nGeografia fisica.\nTerritorio.\nIl territorio comunale, situato in un contesto naturalistico d'alto profilo, permette un'innumerevole quantit\u00e0 di escursioni adatte ad ogni esigenza. Tra le altre si segnalano l'ascesa al Pizzo del Diavolo di Tenda, al Monte Aga e al Pizzo Zerna, ma anche quelle al Rifugio Laghi Gemelli, al Rifugio Fratelli Calvi ed al Rifugio Fratelli Longo, questi ultimi due meta di numerose escursioni in mountain-bike.\nDurante il periodo invernale il paese, consorziato con i comuni vicini, vanta numerose opportunit\u00e0 per gli amanti dello sci alpino e sci alpinismo, con collegamenti con la stazione di Foppolo.\nA mezz'ora di cammino dal centro abitato, salendo verso il rifugio Fratelli Calvi, si trova il caratteristico borgo di \"Pagliari\". Si tratta di un piccolo agglomerato urbano in stile rustico, con le case costruite in ardesia e senza le fondamenta, tanto da essere chiamato la \"contrada di pietra\". Percorso per lungo tempo da viandanti e contrabbandieri che transitavano per evitare la dogana del Passo di San Marco, ha origini risalenti al XVI secolo.\nMonumenti e luoghi d'interesse.\nI caratteristici viottoli di Pagliari, la fontana e la chiesetta di San Gottardo (protettore dalle frane e dalle slavine) sono recentemente state al centro di un intervento di recupero dal degrado che lo aveva colpito dopo il costante spopolamento. Ora, bench\u00e9 disabitato, il borgo presenta pi\u00f9 della met\u00e0 degli edifici ristrutturati.\nA Carona \u00e8 inoltre da ricordare la parrocchiale dedicata a San Giovanni Battista risalente al XV secolo. All'interno si possono trovare tre altari, unitamente a stucchi ed affreschi di buon pregio, frutto di artisti locali. \nMerita menzione anche la piccola chiesa di San Giovanni decollato che, consacrata nel 1450, fa bella mostra di s\u00e9 con un grande campanile in pietra, all'inizio del centro abitato.\nGeografia antropica.\nFrazioni.\nOltre al capoluogo Carona, fanno parte del comune le frazioni Carona Bassa e Pagliari."}
{"id": "33160", "revid": "1718925", "url": "https://it.wikipedia.org/wiki?curid=33160", "title": "Carvico", "text": "Carvico (\"Carv\u00ecch\" in dialetto bergamasco) \u00e8 un comune italiano di 4657 abitanti della provincia di Bergamo in Lombardia.\nSituato a nord dell'Isola bergamasca, alle pendici del Monte Canto, dista circa 16 chilometri a ovest dal capoluogo orobico.\nStoria.\nI primi insediamenti stabili sul territorio dovrebbero risalire al periodo della dominazione romana, anche se al riguardo non sono pervenuti ritrovamenti che possano avallare questa teoria.\nIl primo documento che attesta l'esistenza del borgo risale all'anno 1127, quando tale \"Attone\" di Calusco cedette alcune sue propriet\u00e0 poste sul territorio alla chiesa di Sant'Alessandro in Bergamo. Successivamente il paese pass\u00f2 alla famiglia dei \"Da Carvico-Calusco\" che entr\u00f2 in possesso dei territori di Carvico, ma anche dei vicini \"Calusco superiore\" e di \"Calusco inferiore\" . Un'ulteriore cessione sanc\u00ec il passaggio dei territori alla diocesi di Bergamo.\nGi\u00e0 in questo periodo cominciarono a verificarsi alcuni scontri volti ad ottenere la supremazia su queste terre: ci\u00f2 viene dedotto da numerose testimonianze scritte, le quali raccontano anche della presenza di fortificazioni e di un castello. Questo, del quale ora non esistono pi\u00f9 tracce tanto da non consentire di definire con esattezza la sua originale ubicazione, era posseduto dalla potente famiglia dei \"Benaglio\", che pretendeva dalla popolazione una sorta di vitalizio. Questa costruzione venne anche occupata da Amedeo IV di Savoia, nell'ambito delle lotte avvenute in quel periodo contro la signoria di Milano.\nFurono queste battaglie tra guelfi e ghibellini che costrinsero gli abitanti a subire numerose distruzioni, saccheggi ed incendi, comprensive di ritorsioni da parte degli sconfitti.\nLa situazione parve stabilizzarsi ed acquietarsi con l'arrivo della Repubblica di Venezia che, a partire dal 1428, pose termine alle dispute tra fratricide. Tuttavia, essendo posto sul confine con il vicino Ducato di Milano, il paese di Carvico fu soggetto alle scorribande degli eserciti milanesi, che saccheggiarono il paese a pi\u00f9 riprese.\nIn questi anni visse Ottavio Bolgeni, parroco carvichese che compose scritti teologici e giuridici.\nNel 1797 si verific\u00f2 la fine della dominazione veneta e l'arrivo della Repubblica Cisalpina che tuttavia non dur\u00f2 molto, dato che nel 1815 subentrarono gli austriaci che instaurarono il Regno Lombardo-Veneto. Dopo l'annessione al Regno d'Italia (1859) non si verificarono pi\u00f9 eventi degni di nota, e Carvico segu\u00ec gli eventi del resto della provincia. Di l\u00e0 dal fiume Adda \u00e8 ricordato il professore don Michelangelo Ambrosioni (Carvico 1862 - Chignolo d'Isola 1937) quale fondatore del Civico museo di storia naturale di Merate che da lui prende nome.\nSimboli.\nLo stemma comunale \u00e8 stato concesso con decreto del presidente della Repubblica del 18 marzo 1969.\nLa chiesa raffigurata \u00e8 San Martino di Carvico; il gelso e la vite rappresentano le principali colture del territorio.\nMonumenti e luoghi d'interesse.\nUno dei luoghi pi\u00f9 rinomati \u00e8 il Palazzo Medolago-Albani, un tempo propriet\u00e0 dell'omonima famiglia ed ora sede comunale. I vecchi proprietari, amanti dell'arte, hanno ornato l'edificio con affreschi e dipinti di valore.\nIn ambito religioso spicca la chiesa parrocchiale, dedicata a san Martino. Edificata nel corso del XII secolo, e ristrutturata in modo sostanziale prima nel 1740 e poi all'inizio del XX secolo, conserva opere pittoriche di buon pregio, tra le quali spiccano quelle di Cristoforo Roncalli (Pomarancio) e di Giacomo Cortese, detto il \"Borgognone.\"\nMerita una citazione la piccola chiesa di Santa Maria del Campo che, discosta dal centro storico, risale al XIII secolo.\nMolto caratteristica \u00e8 la Capanna della Nativit\u00e0 che viene costruita dagli alpini per il Natale. Vengono utilizzati solo materiali di recupero come mattoni pieni, pietre e legname. Ogni anno \u00e8 sempre diversa e accoglie non pochi curiosi al suo intorno.\nIl territorio conserva nel sito archeologico di San Tom\u00e8 tracce di un antico luogo di culto."}
{"id": "33162", "revid": "322321", "url": "https://it.wikipedia.org/wiki?curid=33162", "title": "Casazza", "text": "Casazza (\"Cas\u00e0ssa\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato alla destra orografica del fiume Cherio, in val Cavallina, dista circa 24\u00a0chilometri ad est dal capoluogo orobico.\nGeografia antropica.\nContrade\nEcco l'elenco completo delle contrade secondo lo Statuto comunale :\nStoria.\nIl ritrovamento di sepolture di epoca romana permette di stabilire l'esistenza di un Vicus con un'importante strada di collegamento con la val Camonica: questo villaggio romano riemerse durante la costruzione di un supermercato ed \u00e8 di notevole estensione (); il nome del vicus, Cavellas, d\u00e0 il nome all'intera Val Cavallina.\nDocumenti risalenti al IX secolo attestano l'esistenza della pieve di Mologno che poneva sotto la sua giurisdizione la parte settentrionale della val Cavallina, e la chiesa parrocchiale intitolata a san Lorenzo.\nIl nome \"Mologno\" altro non \u00e8 che il nome del borgo, posto in localit\u00e0 collinare, da cui si \u00e8 sviluppato l'attuale paese, che ha assunto la denominazione di Casazza soltanto nel 1927, dopo l'unificazione tra i comuni di Mologno e Molini di Colognola, attuale contrada posta sul colle sull'opposta sponda orografica. L'unificazione si era gi\u00e0 verificata nel 1797,in epoca napoleonica, ma era durata soltanto pochi decenni.\n\u00c8 proprio in localit\u00e0 Mologno che si possono trovare numerosi resti medievali: tra tutti il castello dei Suardi e l'annessa torre.\nIl \"Castrum de Molonii\" \u00e8 difatti posto lungo quella che era la via d'accesso al paese di Borgo di Terzo, oggi completamente abbandonata. Costituito da una semplice cinta muraria, si innestava direttamente nelle pendici del colle. La torre del castello non si presenta con la maestosit\u00e0 che aveva in origine: visibile solo per la parte superiore, fu ridimensionata in altezza quando la famiglia Suardi sub\u00ec la confisca di tutti i propri beni da parte della Repubblica di Venezia.\nAnche nel borgo di Colognola vi sono importanti resti medievali: il nucleo abitato risale al XIV secolo, e presenta una torre con l'edificio adibito a residenza dei Suardi.\nLa chiesa parrocchiale, dedicata a San Lorenzo, \u00e8 stata edificata nel 1769 dall'architetto Luca Lucchini di Certenago, sulle rovine di un precedente edificio di culto, tuttora esistente con il nome di \"San Lorenzo Vecchio\". All'interno si possono ancora ammirare dipinti di artisti locali, tra cui spicca la pala di Domenico Carpinoni con i \"Santi Rocco, Antonio abate ed Alessandro\").\nI Piccoli Musici di Casazza diretti da Mario Mora sono il coro polifonico di voci bianche che ha sede nel territorio comunale e che si \u00e8 distinto a livello nazionale ed internazionale per i notevoli piazzamenti a concorsi corali. Il coro \u00e8 ambasciatore culturale dell'Europa per la Federazione dei Cori dell'Unione.\nIl 15 settembre 2007 si \u00e8 svolta la prima edizione della notte bianca a cura della commissione cultura del comune.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 838 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nFra il 1908 e il 1931 il paese ospit\u00f2 una fermata lungo la tranvia della val Cavallina.\nNel territorio comunale passa la Strada statale 42 del Tonale e della Mendola.\nSport.\nCalcio.\nLa principale squadra di calcio della citt\u00e0 \u00e8 l'A.S.D. Casazza Calcio che milita nel campionato di Promozione."}
{"id": "33163", "revid": "658358", "url": "https://it.wikipedia.org/wiki?curid=33163", "title": "Casirate d'Adda", "text": "Casirate d'Adda (\"Casir\u00e0\" in dialetto locale, \"Casir\u00e0t\" in dialetto bergamasco), e semplicemente Casirate fino al 1863, \u00e8 un comune italiano di abitanti della provincia di Bergamo in Lombardia.\nSituato nella pianura sud-occidentale bergamasca, alla sinistra del fiume Adda, dista circa 25 chilometri a sud-ovest dal capoluogo orobico.\nStoria.\nDa \"Caxiratum\", nome romano di Casirate d'Adda, passava la \"via Mediolanum-Brixia\", che collegava \"Mediolanum\" (Milano) con \"Brixia\" (Brescia) passando anche da \"Cassianum\" (Cassano d'Adda). Le origini del borgo moderno non hanno riscontri certi, data la mancanza di ritrovamenti o reperti. Tuttavia recenti studi farebbero risalire i primi insediamenti stabili al termine dell'epoca romana, con incrementi abitativi anche nel periodo successivo, che vide l'arrivo dei Longobardi.\nIl primo documento scritto che attesta l'esistenza del paese risale all'anno 774: si tratta di un testamento di un abitante di origine longobarda, tale Taido, che donava alcune delle sue propriet\u00e0 alla chiesa di Santa Maria sita \"in loco Caseriate\". Questo toponimo sembrerebbe derivare dal termine \"cas\u00e8ra\", che indica un luogo ove avviene la produzione e la stagionatura del formaggio. Difatti a tal riguardo il territorio di Casirate era interessato da una notevole quantit\u00e0 di terreni adibiti a pascolo, che favorirono lo sviluppo caseario.\nIn quei secoli il borgo consisteva in poche case, raggruppate attorno alla chiesa. In ambito politico-amministrativo il paese dipendeva al Ducato di Treviglio, a cui si sostitu\u00ec il comune di Milano, grazie alla diretta donazione di Federico Barbarossa, avvenuta nel 1186.\nSuccessivamente, sempre in epoca medievale, venne posto sotto il controllo della pieve di Arzago, a cui subentr\u00f2 il vescovo di Cremona. Era il periodo in cui gli scontri tra opposte fazioni (in primis tra guelfi e ghibellini) erano all'ordine del giorno, tanto che Casirate fu al centro di numerose dispute volte ad ottenerne la supremazia. Vennero edificate fortificazioni ed un castello, di cui inizialmente si appropri\u00f2 la famiglia dei \"Torriani\" ed in seguito quella milanese dei Visconti.\nIl paese gravit\u00f2 sempre nell'orbita della citt\u00e0 milanese, che lo diede in feudo prima alla famiglia dei \"Menclozzi\", e poi lo aggreg\u00f2 al \"Marchesato di Caravaggio\" comandato dagli Sforza.\nNonostante questo, spesso si verificarono screzi con i paesi limitrofi: in primo luogo con Treviglio, centro di prima importanza della pianura bergamasca, che pretendeva il pagamento di dazi per lo sfruttamento irriguo del canale che soddisfaceva il fabbisogno agricolo di Casirate. Il piccolo paese, unito ai vicini Calvenzano e Vailate, chiese ed ottenne dai Visconti la possibilit\u00e0 di creare un nuovo canale d'irrigazione, tuttora utilizzato, che prese il nome di \"Roggia Vailata\" poich\u00e9 attingeva alle acque dall'Adda.\nIl paese vide, qualche decennio pi\u00f9 tardi, la presenza della famiglia \"Blondel\", a cui appartenne Enrichetta, prima moglie di Alessandro Manzoni.\nNel 1797 la Lombardia austriaca fu conquistata dalle armate napoleoniche, che proclamarono la Repubblica Cisalpina; Casirate fu inglobata nel dipartimento dell'Adda (con capoluoghi Crema e Lodi) e quindi definitivamente nel dipartimento del Serio (con capoluogo Bergamo). Anche la successiva dominazione austriaca mantenne il comune nella provincia di Bergamo, nella quale si trova ancora oggi.\nCon l'avvento del regno d'Italia il paese cambi\u00f2 nome, da \"Casirate Gera d'Adda\", all'attuale Casirate d'Adda.\nInfine, nel 1974, nel corso di indagini sul sottosuolo, l'ENI scopr\u00ec un giacimento di petrolio proprio nel territorio comunale di Casirate. Dopo le analisi, fu rivelato che il quantitativo di greggio era limitato.\nMonumenti e luoghi d'interesse.\nNumerosi sono gli edifici presenti sul territorio e degni di nota: in primo luogo la chiesa parrocchiale di Santa Maria Immacolata che, edificata nel 1790 in luogo di un precedente edificio di culto, presenta uno stile neoclassico e conserva al proprio interno affreschi e dipinti di artisti locali.\nA sud del centro abitato si pu\u00f2 visitare la chiesa di San Rocco al Lazzaretto, risalente al XVIII secolo.\nIn ambito civile, in citt\u00e0 si trovano il Palazzo Paladini, casa di epoca rinascimentale in cui nacque Enrichetta Blondel, moglie di Alessandro Manzoni, e il Palazzo Ranieri-Paladini, edificato per volere dell'arciduca Ranieri, parente di Carlo Alberto di Savoia.\nInfrastrutture e trasporti.\nDal 1880 al 1920 la localit\u00e0 era servita da una fermata posta lungo la tranvia Lodi-Treviglio-Bergamo."}
{"id": "33164", "revid": "322321", "url": "https://it.wikipedia.org/wiki?curid=33164", "title": "Casnigo", "text": "Casnigo (\"Casn\u00ecgh\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato in Val Gandino, alla sinistra orografica del fiume Serio, dista circa 23\u00a0chilometri a nord-est dal capoluogo orobico ed \u00e8 compreso nella Comunit\u00e0 montana della Valle Seriana.\nGeografia fisica.\nTerritorio.\nIl territorio comunale di Casnigo \u00e8 morfologicamente molto diversificato: si sviluppa in modo longitudinale nella parte centrale della valle Seriana, racchiudendo nei propri confini una zona alluvionale di fondovalle, un altopiano e parti collinari e montuose.\nIl principale nucleo abitativo si compone di numerose contrade tra le quali \"Plazza\", \"Ere\", \"Streci\u00e0\", \"Nosito\", \"Grumello,\" \"Fossato\", \"Lambla\", \"R\u00f2a\", \"Sotto gli Orti\", \"Macone\", \"Terraglio\", \"Trigiasco\", \"Bettinello\", \"Agher\" e \"Cornello\", ed \u00e8 collocato a un'altitudine di 514 m s.l.m., ai margini sud-occidentali dell'altipiano che caratterizza la val Gandino. Questo pianoro ancora oggi \u00e8 chiamato dagli abitanti con il nome di \"Agher\" (da \"ager\" parola latina che significa campo, campagna), un deposito alluvionale che in passato era coltivato intensamente per la sua fertilit\u00e0 e, oggi, \u00e8 invece occupato in parte da industrie chimiche e tessili.\nPiccoli insediamenti residenziali sono presenti sulle propaggini montuose del pizzo di Casnigo e del monte Farno, su cui si trova la localit\u00e0 Ronco Trinit\u00e0, situata nei pressi dell'omonimo santuario.\nAltri nuclei sono presenti nel fondovalle, sempre sul lato sinistro del fiume Serio, a un'altitudine di circa 400\u00a0m: si tratta della frazione \"Serio\", sottostante il capoluogo, e della localit\u00e0 \"Mele\", posta pi\u00f9 a monte, presso le quali sono presenti importanti insediamenti industriali. All'estremit\u00e0 nord del territorio si trova anche la localit\u00e0 \"Colle Bondo\", che sorge sull'altro versante della valle tra 800 e 1 100 metri di altitudine, e che ancora oggi mantiene una vocazione prettamente agricola.\nAmministrativamente il comune \u00e8 delimitato a ovest dal corso del fiume Serio, che da sud verso nord lo divide dai comuni di Fiorano al Serio, Vertova e Colzate, comune con cui condivide anche parte delle pendici orientali del monte Cavlera, fino alla \"Cima Tisa\" (1.317\u00a0m s.l.m.). Presso quest'ultimo rilievo, vicino alla frazione Barbata di Colzate, i limiti territoriali svoltano verso est, seguendo lo spartiacque con la Val del Riso, giungendo fino al Pizzo Frol (1.053\u00a0m s.l.m.), divisione naturale con il comune di Gorno. A questo punto il confine scende nel fondovalle nei pressi della localit\u00e0 \"Ponte del Costone\", per risalire sull'opposto versante sulle pendici del Corno Guazza, che funge da divisione con Ponte Nossa. A est il perimetro continua a mezza costa tra il Corno Guazza e il monte Farno, fino a lambire il territorio di Barzizza, frazione di Gandino. La linea di divisione amministrativa prosegue scendendo sull'altipiano della val Gandino, dove \u00e8 delimitato dal torrente che scende dalla val Morino, confine naturale con Cazzano sant'Andrea, i cui limiti municipali accompagnano quelli di Casnigo fino al monte Beio. A sud infine \u00e8 la valle Asinina a chiudere l'area, delimitando Casnigo da Cene.\nPer ci\u00f2 che concerne l'idrografia, oltre al fiume Serio, numerosi sono i corsi d'acqua che attraversano il territorio comunale. Il principale \u00e8 la Romna, affluente del Serio da sinistra, che percorre gran parte della val Gandino e che raccoglie le acque di numerosi piccoli rivoli composti dalle acque in eccesso provenienti dalle propaggini circostanti. Oltre a questi vi sono il Re, che rientra nel territorio comunale per poche decine di metri, e quelli che solcano le piccole vallette laterali, tra le quali la \"valle delle Sponde\", la \"val Predale\", la \"val Roerida\" e la \"val Morino\".\nNella zona alluvionale \u00e8 presente anche un canale artificiale che prende vita tra il \"Ponte del Costone\" e \"Mele\", attingendo dal fiume Serio, scorrendovi parallelo e rigettandovi le acque pochi chilometri pi\u00f9 a valle, dopo aver alimentato alcune piccole centrali e aziende.\nPer quanto riguarda la viabilit\u00e0, la principale strada presente \u00e8 la Strada statale 671 della Val Seriana, che attraversa il territorio longitudinalmente da nord a sud, facendo da raccordo tra l'alta e la media valle Seriana. Da essa si diramano, in localit\u00e0 \"Serio\", la S.P.45 che dal fondovalle sale dalla \"Ripa P\u00ec\" permettendo l'accesso al paese, e la S.P.42 della val Gandino. Quest'ultima prende vita in localit\u00e0 \"Baia del Re - La Rasga\", nei pressi della confluenza della Romna nel Serio e, prima di entrare nel comune di Leffe, si inerpica lungo via sant'Antonio e raggiunge la zona meridionale dell'agro in cui \u00e8 posta la zona industriale.\nStoria.\nDalla preistoria alla conquista romana.\nLa collocazione geografica di Casnigo, che garantiva esposizione al sole, sicurezza in caso di incursioni ma soprattutto un terreno altamente fertile, ha permesso frequentazioni umane fin dai tempi pi\u00f9 remoti. Queste sono testimoniate da alcuni ritrovamenti il pi\u00f9 antico dei quali, scoperto nella parte dell'Agro posta a est dell'abitato, risale al Paleolitico Medio.\nSi tratta di una punta in selce utilizzata dall'uomo di Neanderthal durante il periodo Musteriano per svolgere attivit\u00e0 di caccia. Di notevole importanza a livello storico, dal momento che testimoniano come nella zona la presenza umana in quel periodo fosse stanziale, sono anche gli insediamenti rinvenuti in localit\u00e0 \"Castello\", riconducibili al Neolitico, e in localit\u00e0 \"P\u00e8ta\", risalenti all'Et\u00e0 del bronzo), questi ultimi accompagnati anche da incisioni. A partire dal VI secolo a.C., la presenza umana cominci\u00f2 a farsi pi\u00f9 costante, con l'arrivo di popolazioni di origine ligure, dedite alla pastorizia, tra cui gli Orobi. Dal secolo successivo a essi si aggiunsero e integrarono le genti di ceppo celtico, tra cui i Galli Cenomani, che si aggregarono in piccoli nuclei, per lo pi\u00f9 basati sulla consanguineit\u00e0, senza mai formare un nucleo abitativo definito.\nLa prima vera e propria opera di urbanizzazione fu invece opera dei Romani, che conquistarono la zona e la sottoposero a centuriazione, ovvero a una suddivisione dei terreni a pi\u00f9 proprietari, a partire dal I secolo d.C.. Questa opera assegn\u00f2 appezzamenti pi\u00f9 o meno vasti a coloni e veterani di guerra, di origine o acquisizione romana, i quali bonificarono i terreni al fine di poterli sfruttare per coltivazioni agricole e allevamento di bestiame.\nEd \u00e8 a questo periodo che dovrebbe risalire l'origine del nome del paese: secondo gli storici questo deriverebbe da \"Castenetum\" (o, secondo altre teorie, da \"Castanitum\"), ovvero un luogo ricco di castagni, poi traslato in \"Castinicum\". A questo venne fissato il suffisso \"-igo\", tipico dei luoghi abitati da popolazioni di origine gallica, stante a indicare una prevalenza di abitanti di tale ceppo etnico. \nNon del tutto scartata \u00e8 la tesi di Mario da Sovere che, basandosi sulla dicitura dialettale \"Casnich\", farebbe derivare il nome del paese dal lemma di origine preceltica \"cassn\", indicante un tipo di quercia, a cui sarebbe poi stato aggiunto il suffisso \"-ik\" (quello).\nDel tutto priva di riscontri \u00e8 invece la teoria, perorata da Bortolo Belotti, che indicherebbe il toponimo come originato dal gentilizio romano \"Cassinus\".\nIn ogni caso durante questo periodo gli abitanti si basavano su allevamento e agricoltura, sfruttando la fertilit\u00e0 dei terreni. Il centro abitato aveva dimensioni molto ridotte e si sviluppava ai piedi delle propaggini montuose che sovrastano l'altipiano, come testimoniato dai frammenti di ceramica rinvenuti nella zona dell'Agro. A questi reperti va aggiunta la necropoli a incinerazione, risalente al II secolo d.C. venuta alla luce nella zona di fondovalle compresa tra le localit\u00e0 \"Mele\" e \"Ponte del Costone\".\nL'alto medioevo.\nAl termine della dominazione romana vi fu un periodo di decadenza e abbandono del centro abitato, con la popolazione che sovente era costretta a cercare riparo sulle alture circostanti al fine di difendersi dalle scorrerie perpetrate dalle orde barbariche, fenomeno tuttavia molto meno frequente rispetto ai paesi del fondovalle seriano. La situazione ritorn\u00f2 a stabilizzarsi con l'arrivo dei Longobardi, popolazione che a partire dal VI secolo si radic\u00f2 notevolmente sul territorio, influenzando a lungo gli usi degli abitanti: si consideri infatti che il diritto longobardo rimase \u201cde facto\u201d attivo nelle consuetudini della popolazione fino al XV secolo.\nCon l'arrivo dei Franchi, avvenuto verso la fine dell'VIII secolo, il territorio venne sottoposto al sistema feudale, con il paese che inizialmente venne assegnato, al pari di gran parte della valle, ai monaci di Tours per poi essere infeudato nel 1041 al Vescovo di Bergamo. Anche il primo documento scritto in cui si attesta l'esistenza del borgo risale a quei periodi: era il 905 quando nel codice longobardo viene nominata la \"curte Casinico\", mentre in atti di vendita di alcuni terreni nel 1069 vengono nominate anche le localit\u00e0 casnighesi di \"Giond\u00ect\" e \"Barcla\", poste in posizione elevata rispetto all'abitato.\nCon il passare degli anni al potere vescovile si affianc\u00f2 quello di alcune famiglie della zona, che riuscirono a ottenere sempre pi\u00f9 spazio, passando dal ruolo di grandi proprietari a quelli di feudatari \"de facto\". Si trattava delle famiglie degli Obertini (cognome poi traslato in Oberti), conosciuti anche con l'appellativo di \"Capitanei di Casnigo\", e dei Bonghi, noto casato della citt\u00e0 di Bergamo. Gi\u00e0 nell'XI secolo era anche presente una fortificazione, come testimoniato dall'atto datato 1084 con cui il vescovo Arnolfo donava ai canonici di sant'Alessandro alcuni suoi possedimenti all'interno e all'esterno del castello di Casnigo. Oltre a questo, sono documentate fortificazioni anche nella zona in cui attualmente si trova il santuario della Ss. Trinit\u00e0 e presso il pizzo Frol, dove era posto il confine con la Confederazione di Honio, un'entit\u00e0 sovracomunale che raggruppava numerosi centri della media val Seriana.\nEt\u00e0 comunale e lotta tra fazioni.\nTuttavia il giogo feudale cominciava a essere sempre pi\u00f9 stretto agli abitanti, che al termine del XII secolo si organizzarono riuscendo a emanciparsi definitivamente dal potere vescovile. La nascita del comune di Casnigo pu\u00f2 essere fatta risalire al periodo compreso tra gli anni 1181 e 1233, mentre tra il 1258 e il 1298 l'indipendenza comunale dal potere vescovile fu praticamente totale sotto ogni punto di vista. Negli statuti della citt\u00e0 di Bergamo redatti nel XIV e XV secolo Casnigo risultava inserito nella circoscrizione denominata \"Facta di san Lorenzo\", con confini territoriali pressoch\u00e9 identici agli attuali.\nTra le competenze comunali vi era anche la gestione del territorio, che fu messo al servizio della fiorente industria laniera che andava sviluppandosi anche nei paesi limitrofi della Val Gandino e del fondovalle seriano. Questo garant\u00ec benessere alla popolazione e port\u00f2 la crescita di numerose attivit\u00e0 che andavano dalla tessitura alla filatura della lana, interessandone anche l'indotto. Il tutto offr\u00ec opportunit\u00e0 professionali a tosatori di pecore, fabbri e falegnami per la costruzione di telai, carrettieri per il trasporto dei materiali, operai per la tintura, la striatura, la cimatura e la cardatura di quello che venne chiamato panno grosso bergamasco.\nI commerci vennero notevolmente aiutati dalla costruzione del ponte edificato in localit\u00e0 \"Baia del Re\" dal Consilio Maggiore di Bergamo e noto nei secoli come \"Ponte di Gandino\". Eretto nel 1248, si trovava presso la diramazione che, dalla strada che collegava Bergamo con Clusone, permetteva di scavalcare il corso del fiume Serio nei pressi di Fiorano al Serio e di raggiungere la val Gandino, cuore pulsante dei commerci lanieri.\nBen presto tuttavia cominciarono a verificarsi attriti tra gli abitanti, divisi tra guelfi e ghibellini, che raggiunsero livelli di recrudescenza inauditi. Le principali famiglie casnighesi parteggiarono per la fazione ghibellina, subendo di conseguenza attacchi da parte dei membri della parte avversa.\nIl principale di questi avvenne il 23 maggio 1380, quando una colonna guelfa composta da esponenti della valle Seriana superiore, dalla Val Brembana e dalla Val Canonica, irruppe nel paese saccheggiando il centro abitato con conseguenti ruberie e omicidi perpetrati ai danni della popolazione. Gli screzi, seppur di minore entit\u00e0, continuarono per molti anni, al punto che san Bernardino si rec\u00f2 in tutti i paesi della valle per predicare la riconciliazione.\nLa Repubblica di Venezia.\nLa riconciliazione tuttavia non arriv\u00f2 per iniziativa dei contendenti, ma soltanto grazie al passaggio della zona alla Repubblica di Venezia, avvenuto nel 1427 dopo un'espressa richiesta di Bergamo e delle sue valli, e ratificato dalla Pace di Ferrara del 1428.\nLa Serenissima inser\u00ec Casnigo nella \"Quadra della val Seriana di Mezzo\", con capoluogo Gandino, e diede il via a un periodo di tranquillit\u00e0 in cui l'intera zona riprese a prosperare, garantendo quegli sgravi fiscali concessi gi\u00e0 in epoca viscontea, attuando una diminuzione della pressione fiscale e offrendo maggiori autonomie. Al primo statuto del paese, redatto nel 1405, ne segu\u00ec un secondo nel 1450 circa, nel quale venivano ribadite le dinamiche inerenti alla gestione del territorio e l'amministrazione del comune. Casnigo difatti era inserito in una sorta di confederazione sovra comunale che raggruppava tutti i paesi della Val Gandino. Questa era amministrata da un podest\u00e0 (detto anche \"vicario\") che, scelto tra la nobilt\u00e0 della citt\u00e0 di Bergamo, era affiancato dal \"consiglio degli anziani\". Questo organo, composto da otto membri espressione dei paesi (un rappresentante per ogni paese, tranne il capoluogo Gandino con due), aveva la facolt\u00e0 di far rispettare i voleri della Serenissima, ma anche deliberare riguardo a spese da sostenere e provvedimenti urgenti da adottare.\nLa gestione amministrativa del comune era invece gestita dal \"Consiglio di credenza\", un organo composto da due consoli, un notaio, i campieri, un canepario e altri sei membri, tutti eletti dall'assemblea dei capifamiglia del paese. Questo doveva dirimere le diatribe tra famiglie, regolare la gestione degli spazi comuni quali boschi e pascoli e gestire gli affitti dei beni comunali.\nPeriodici e violenti scossoni alla tranquillit\u00e0 della popolazione si verificarono prima tra il 1528 e il 1530, e poi nel 1630, quando due differenti ondate di peste decimarono la popolazione. Nella prima occasione i morti furono circa 350 a fronte di quasi 1.000 abitanti, mentre nella seconda epidemia, preceduta da due anni di grande carestia, morirono ben 767 persone su un totale di 1 318, pari al 58% dell'intera popolazione.\nGli abitanti seppero riprendersi da queste infauste parentesi, tanto che gi\u00e0 dalla met\u00e0 del XVII secolo l'economia segn\u00f2 importanti progressi, permettendo periodi di prosperit\u00e0. Il tutto grazie a un notevole incremento dell'industria laniera, tanto che nel periodo di maggior fioritura dei commerci nel paese si arrivarono a contare ben 62 telai per la produzione di lana e altri due per la tessitura di seta, lino e cotone. A queste attivit\u00e0 si affianc\u00f2 anche l'estrazione di un genere di argilla rossa utilizzata per l'esecuzione di opere scultoree e decorative, che permise al paese di farsi conoscere anche in ambito artistico.\nTuttavia a partire dalla met\u00e0 del XVIII secolo il paese fu colpito dalla crisi della produzione dei panni di lana, dovuta all'importazione di prodotti esteri a prezzo pi\u00f9 basso, che mise in ginocchio la pastorizia e il commercio della materia prima.\nDall'avvento di Napoleone fino ai giorni nostri.\nMa il potere della Repubblica di Venezia era ormai agli sgoccioli, tanto che nel 1797, in seguito al trattato di Campoformio, venne sostituita dalla napoleonica Repubblica Cispadana.\nI cambiamenti politici tuttavia non erano finiti, dal momento che nel 1815 il Congresso di Vienna rivoluzion\u00f2 nuovamente l'assetto delle nazioni europee, assegnando la bergamasca all'austriaco Regno Lombardo-Veneto. Questi repentini cambi di dominazione interessarono solo marginalmente la realt\u00e0 casnighese, che prosegu\u00ec seguendo la propria vocazione agricola, con uno sguardo alla produzione laniera, attivit\u00e0 della quale nella prima parte del XIX secolo vennero censite ben cinque fabbriche di panni di lana, e all'estrazione mineraria, con una cava per l'estrazione di lignite.\nNel corso della seconda parte del secolo, dopo l'avvento dell'unit\u00e0 d'Italia, nel territorio comunale si verific\u00f2 l'insediamento di importanti realt\u00e0 industriali legate alla tessitura della seta e del cotone. Tra queste diedero un deciso impulso all'economia locale la filatura \"Dell'Acqua\", posta nei pressi del confine con Colzate, e il Cotonificio Valle Seriana che, situato in localit\u00e0 Serio, nel 1890 arriv\u00f2 a occupare oltre 500 operai, con conseguente aumento della popolazione.\nI primi decenni del XX secolo videro dapprima la costruzione dell'acquedotto comunale, costruito nel 1910, e poi la crisi economica che nel 1936 obblig\u00f2 alla chiusura la filatura Serio, con pesanti ripercussioni sulle condizioni economiche degli abitanti, molti dei quali furono costretti all'emigrazione.\nNel 1927 il regime fascista, nell'ambito di una riorganizzazione amministrativa volta a favorire i grossi centri a scapito dei pi\u00f9 piccoli, un\u00ec a Casnigo il vicino borgo di Cazzano sant'Andrea. L'unione dur\u00f2 fino al 1959, quando le richieste dei cazzanesi furono esaudite, con il loro paese che riacquis\u00ec la definitiva autonomia.\nNella seconda parte del secolo il comune fu soggetto a un tumultuoso sviluppo sociale, economico e urbanistico, con l'insediamento di numerose attivit\u00e0 industriali, per lo pi\u00f9 legate all'ambito tessile e chimico, nella zona dell'Agro. Queste portarono un notevole benessere tra gli abitanti, snaturando per\u00f2 una delle zone pi\u00f9 caratteristiche e storicamente rilevanti del paese.\nLuoghi d'interesse.\nChiesa arcipresbiteriale plebana di san Giovanni Battista.\nIl territorio comunale \u00e8 disseminato di numerosi edifici sacri che ricoprono grande importanza dal punto di vista artistico e religioso.\nIl principale di questi \u00e8 la chiesa arcipresbiteriale plebana di san Giovanni Battista, attorno alla quale si \u00e8 sviluppato il centro storico del paese. La sua origine \u00e8 riconducibile al periodo compreso tra la fine dell'XI e l'inizio del XII secolo, come testimoniato dall'incisione, ricavata sui gradini dell'altare, recante i numeri romani MC (1100 appunto), che la rendono la pi\u00f9 antica chiesa battesimale della Valgandino.\nOriginariamente intitolata a san Giovanni Battista e san Giorgio, possedeva una struttura dalle dimensioni molto limitate. Questa venne quindi abbattuta verso la met\u00e0 del XV secolo per far spazio a un complesso pi\u00f9 spazioso che potesse fronteggiare le mutate esigenze della popolazione. Il nuovo edificio, in stile gotico-lombardo, venne consacrato nel 1471, con numerosi affreschi eseguiti nel 1484 dalla bottega dei Marinoni, e innalzato a rango di chiesa arcipresbiteriale nel 1460. La sempre crescente importanza costrinse le autorit\u00e0 religiose locali a riedificarla con una struttura pi\u00f9 spaziosa tra il 1617 e il 1640, mantenendo della precedente soltanto alcuni paramenti e dipinti. Da allora l'architettura \u00e8 rimasta inalterata.\nLa chiesa possiede una grande quantit\u00e0 di opere d'arte, delle quali la pi\u00f9 importante con ogni probabilit\u00e0 \u00e8 la serie di armadi intagliati dal tirolese Ignazio Hillipront, che ricoprono le quattro pareti della sagrestia e presentano un continuo susseguirsi di intagli ad arabesco, di statue di santi e angeli. Nell'armadio posto di fronte all'ingresso vi \u00e8 una nicchia in cui \u00e8 collocato un crocifisso tra due angeli, opera di Andrea Fantoni.\nDi grande importanza \u00e8 anche l'altare maggiore, eseguito nel 1625 in marmo nero di Gazzaniga, e ornato da una tribuna in legno dorato. Inizialmente attribuito a Grazioso Fantoni, venne riconosciuto poi come opera di Antonio Montanino da Brescia. Altre opere sono la pala, posta nell'abside, della \"Vergine Incoronata con santi\" opera di Gian Paolo Cavagna, la volta affrescata da Enrico Albrici con sette medaglioni raffiguranti la vita di san Giovanni Battista e la \"Piet\u00e0\" di Palma il Giovane.\nNumerosi sono gli altari minori presenti: il primo laterale \u00e8 quello del Suffragio (o dei Morti), eseguito dalla Bottega di Bartolomeo Manni in marmo nero, con un dipinto di scuola veneziana del XVII secolo; vi \u00e8 poi l'altare di san Giuseppe, anch'esso opera dei Manni, con un paliotto in marmo di Carrara eseguito da Andrea Fantoni e rappresentante la \"Fuga in Egitto\"; l'altare della Pentecoste (o del Battistero) che presenta in controfacciata il quadro \"Incoronazione di Maria e Santi\" di Gian Paolo Cavagna; l'altare di san Sebastiano, con la pala del santo con sant'Orsola, eseguito da Carlo Ceresa; l'altare della Madonna del Rosario in marmi policromi e la statua lignea della Madonna con Ges\u00f9, opera di Giovanni Avogadri, e infine l'altare dell'Immacolata, anch'esso in marmo policromo opera dei Manni, con medaglione in marmo di scuola fantoniana e la pala dell\"Immacolata Concezione con Adamo, Eva e quattro profeti\", dipinta da Domenico Carpinoni.\nSantuario della Santissima Trinit\u00e0.\nDi notevole importanza \u00e8 il santuario della Santissima Trinit\u00e0, posizionato su una terrazza naturale sulle pendici del monte Farno a un'altitudine di 700\u00a0m s.l.m. in posizione dominante sul paese e la bassa valle Seriana.\nLa struttura risale a tre differenti epoche: quella primitiva dovrebbe risalire al termine del XV secolo, seguendo l'indicazione posta sulla parete sud che riporta la data 1491. In origine la chiesa aveva dimensioni ridotte, tanto che la struttura originaria oggi fa parte del portico antistante l'ingresso, che ancora conserva interessanti affreschi. Un successivo ampliamento, eseguito tra il 1575 e il 1596, don\u00f2 al santuario una struttura a navata unica. L'ultima ristrutturazione rese la chiesa pi\u00f9 spaziosa con una pianta a croce latina e uno stile romano-gotico.\nAll'interno, sull'altare maggiore si trova un polittico di Giovanni Marinoni e suo figlio Antonio, dotato di cornice dorata e composto da sei scomparti disposti su due ordini, mentre presso l'altare dell'Annunciazione si trova la pala \"Annunciazione della Vergine\" di Domenico Carpinoni e sull'altare di san Marco con la pala \"Santissima Trinit\u00e0 con santi\" di Francesco Zucco. Di grande interesse \u00e8 il grande affresco collocato sul timpano che conclude l'aula cinquecentesca, su cui \u00e8 dipinto un dipinto del \"Giudizio Universale\" eseguito da Cristoforo Baschenis detto \"Il Vecchio\", da molti considerato come la \"piccola cappella Sistina bergamasca\".\nNel presbiterio, che riprende la larghezza della chiesa primitiva, vi sono numerosi affreschi della bottega dei Baschenis. Sono inoltre presenti numerose reliquie di ben 37 santi, collocati in quattro reliquiari in bronzo: i principali sono il braccio di san Fabiano e il corpo di santa Vittoria, donate da padre agostino Maria Bonandrini che le ricevette a sua volta da Papa Gregorio XIII. Interessante infine sono le statue dei Re Magi, che hanno dato origine alla tradizione casnighese dei doni portati all'Epifania.\nSantuario della Madonna d'Erbia.\nA monte del paese, presso l'omonima localit\u00e0 posta frontalmente al borgo di Bondo a un'altitudine di 783 m s.l.m., si trova il santuario della Madonna d'Erbia, nato secondo la tradizione in seguito a due episodi ritenuti miracolosi. Il primo accadde il 5 agosto 1550: in un'edicola votiva si trovava un'immagine della Madonna considerata miracolosa ma i devoti, per venerarla, calpestavano le colture di un contadino che, esasperato, nella notte del 4 agosto con una zappa raschi\u00f2 il dipinto. La mattina seguente l'immagine era ritornata intatta, facendo gridare al miracolo anche il contadino.\nAll'inizio del XIX secolo attorno all'edicola venne edificata una cappella. Il 6 agosto 1839 un bambino di quattro anni, Luigino Rossi, fu sorpreso da un temporale e si rifugi\u00f2 nella cappella, dove vide la Madonna col Bambino che lo rincuor\u00f2, lo sfam\u00f2 con un pane e gli apr\u00ec l'attiguo fienile, chiuso a chiave, dove il fanciullo pot\u00e9 ripararsi e dormire e dove il padre lo ritrov\u00f2 il mattino seguente.\nLa chiesa venne ampliata nel 1881 in seguito al voto fatto dagli abitanti durante l'epidemia di colera del 1867, donandole l'aspetto attuale. La struttura, a tre navate, presenta una facciata sulla quale sono poste le statue dei santi Pietro e Paolo, opera di Giuseppe Siccardi. All'interno si trovano la tela \"Nativit\u00e0 di Ges\u00f9 con pastori\" di Lattanzio Querena e l'affresco nel presbiterio raffigurante l\"Apparizione\" di Ponziano Loverini, anche se ci\u00f2 che caratterizza la chiesa sono gli innumerevoli ex-voto presenti. \nAltri edifici.\nMantenendosi in ambito religioso, degna di nota \u00e8 anche la piccola chiesetta dedicata alla Madonna Addolorata e meglio conosciuta come \"La Barbada\". Posta al limite dell'abitato, risale al XVI secolo quando tale Barbata de Colzatis, esponente di una delle famiglie pi\u00f9 importanti del paese, la fece costruire come oratorio campestre. Ampliata tra il XVIII e il XIX secolo, venne prima acquisita dal comune, che nel 1865 la cedette alla Parrocchia. Dalle forme semplici, custodisce al proprio interno una \"Piet\u00e0\" di Vittorio Manini.\nA nord dell'abitato si trova invece il centro etno-culturale comunale, collocato nell'ex chiesa di santo Spirito. La struttura primitiva venne costruita nella prima parte del XVI secolo e fu la sede della confraternita dei Disciplini Bianchi. Ampliata verso la met\u00e0 del seicento e ristrutturata in modo significativo verso la fine del secolo successivo, cadde in stato di abbandono in seguito alla soppressione dell'ordine che vi albergava, avvenuta nel 1921. Nel 1989 venne ceduta al comune che la sottopose a interventi conservativi sia all'interno sia all'esterno.\nIn ambito civile, ci\u00f2 che invece caratterizza in modo importante il centro dell'abitato \u00e8 la cosiddetta \"Piazza Vecchia\", attualmente denominata piazza San Giovanni Battista. Presso di essa si trovano numerosi edifici storici, tra cui la chiesa parrocchiale, la casa degli arcipreti, il Fontanone e il vecchio palazzo municipale, a fianco del quale si trova un'altra piazzetta denominata \"Ol Caneasc\" (da canova, bottega per la vendita del vino).\nIl vecchio palazzo municipale sorge sulle fondazioni di quello che per oltre sette secoli fu il municipio del paese, eretto nel XIII secolo. Riedificato con una torre merlata nel 1913 mantenendo della vecchia struttura solo alcuni tratti della muratura perimetrale, venne prima adibito a sede di uffici comunali, poi a biblioteca. Il Fontanone, che domina dal centro della piazza, venne costruito nel 1911 in occasione della costruzione del primo acquedotto comunale, diventando luogo di ritrovo e incontro per la popolazione.\nRimanendo nel centro storico, in quello che \u00e8 il sagrato della chiesa parrocchiale, si trova la \"casa del suffragio\", costruita nel XIV secolo. Inizialmente utilizzata come portico per il cimitero, venne prima impiegata come sede per la confraternita del suffragio e poi come chiesa. Attualmente sconsacrata, presenta una facciata esterna con affreschi settecenteschi raffiguranti san Michele Arcangelo, Maria sotto la croce, l'Angelo custode e Ges\u00f9 Crocifisso coi Disciplini.\nPoco distante si trova \"casa Bonandrini\", edificio risalente al XVI secolo e appartenuto a una delle famiglie pi\u00f9 in vista del paese. Oggi sede del \"circolo Fratellanza\", una societ\u00e0 di mutuo soccorso, \u00e8 dotata di un teatro liberty decorato risalente al primo ventennio del novecento e ristrutturato nel 2005.\nPercorsi naturalistici.\nNumerose sono le possibilit\u00e0 che il territorio offre a chi volesse passare un po' di tempo nella natura. Su tutti vi sono i sentieri che, contrassegnati da segnavia del CAI, salgono sulle propaggini circostanti che svettano sull'abitato.\nTra questi vi sono le tracce numero 542 e 543, che si sviluppano mediante un primo tratto in comune che si dirama dalla localit\u00e0 Cornello e sale raggiungendo il santuario della Ss. Trinit\u00e0 fino al \"roccolo di Giund\u00ect\" dove \u00e8 posto il bivio. Il 542 svolta portandosi sulla destra orografica della piccola valle delle Sponde e, tra baite e boschi, raggiunge il pizzo di Casnigo e quindi la chiesetta presso il monte Farno, da cui \u00e8 possibile riallacciarsi a numerosi altri itinerari. Il 543 invece punta sull'altro versante della valle delle Sponde e raggiunge il santuario della Madonna d'Erbia, dal quale si sale toccando prima cascine rustiche, e poi prati e boschi, fino alla localit\u00e0 \"Lago\" da cui in breve si arriva alla chiesa del Farno, ricollegandosi alla traccia precedente.\nAltro interessante sentiero \u00e8 quello numerato con il 517 che si sviluppa nella parte meridionale del territorio comunale. Questo prende vita dalla tribulina posta presso il ponte medievale sul Serio, al confine con Fiorano, e sale inoltrandosi nella suggestiva valle Asinina, da cui poi \u00e8 possibile raggiungere in breve la localit\u00e0 San Rocco, che domina la valle Rossa e l'abitato di Leffe.\nPer quanto riguarda il tempo libero, \u00e8 d'obbligo citare la Ciclovia della Valle Seriana che transita nella zona alluvionale a ridosso del fiume Serio. Questa permette passeggiate e pedalate nella natura, lontano da traffico e inquinamento, permettendo la riscoperta e la valorizzazione di spazi un tempo abbandonati nell'incuria. Dal 2013 \u00e8 stata aperta una diramazione di questo itinerario principale che, in localit\u00e0 \"Baia del Re\", segue il corso del torrente Romna e, mantenendosi sempre all'interno dei confini casnighesi, solca la zona denominata \"Romnei\" e termina presso le piscine poste nei pressi del confine con Leffe.\nFolklore e tradizioni.\nPatroni.\nCasnigo ha due Santi Patroni:\nGeografia antropica.\nFrazioni : Serio.\nLocalit\u00e0 : Baia del Re, Castello, Colle Bondo, Erbia, Mele, Ronco Trinit\u00e0.\nSociet\u00e0.\nDialetto casnighese.\nL'area di Casnigo \u00e8 da sempre nota per la tipica parlata che presenta caratteri peculiari che la rendono linguisticamente interessante.\nLa spiccata differenziazione del dialetto casnighese \u00e8 avvenuta probabilmente a causa della posizione isolata dell'abitato rispetto alle vie di comunicazione principali e della gestione comunitaria della campagna circostante che permetteva da un lato l'autosufficienza alimentare, e dall'altro la creazione di un forte senso di identit\u00e0 che, nonostante le profonde trasformazioni sociali dell'ultimo secolo, permane tuttora.\nTipici esempi di peculiarit\u00e0 della parlata locale sono riscontrabili in molte parole derivate dal latino. \u00c8 difatti presente il nesso \"pl\", scomparso invece nell'italiano e nel dialetto della citt\u00e0 di Bergamo: un esempio, in Casnigo il termine italiano \"piove\" (dal latino \"pluvit\") \u00e8 reso come \"pl\u00f6f\", a differenza del corrispondente cittadino \"pi\u00f6f\".\nUn carattere di tipo fonetico che rende questa parlata difficilmente comprensibile a un non casnighese, \u00e8 la sostituzione del fono 'i' non accentato con 'e' chiusa in fine di parola, compreso l'articolo determinativo plurale 'i', che in casnighese \u00e8 reso con 'e' chiusa o aperta a seconda dei casi. Un esempio di quanto detto \u00e8 fornito dal maschile plurale di \"frad\u00e8l\" (fratello), che nella forma casnighese appare come \"frad\u00e8e\". La regola \u00e8 valida anche nel pronome interrogativo: il \"chi\" della citt\u00e0 \u00e8 traslato in \"ce\" a Casnigo. La preposizione semplice \"in\" diviene \"\u00e9n\", e il pronome secondario della terza persona plurale da \"i\" passa a : quindi un cittadino dir\u00e0 \"lur i parla\" (essi parlano), mentre un casnighese dir\u00e0 \"lu b\u00e0ia\".\nLa forma del genitivo, storicamente condivisa con le localit\u00e0 limitrofe della Val Gandino, si esprime con la caduta della occlusiva dentale \"d\" e il raddoppiamento della prima consonante della parola. Ad esempio, il cittadino \"l'ort de Gioan\u00ec\" (l'orto di Giovanni) in casnighese suona \"l'ort eggioan\u00ec\".\nIl casnighese \u00e8 noto anche per modi di dire particolari. L'esempio pi\u00f9 lampante \u00e8 fornito dalla formula per esprimere il concetto italiano \"di chi sei figlio?\", che viene reso letteralmente come \"sei il figlio di chi?\". Il raddoppiamento e l'elisione dell'occlusiva compare tra \"de\" e \"ce\", quindi la formula suona come \"set ol p\u00f6t ecc\u00e8?\".\nEtnie e minoranze straniere.\nGli stranieri residenti nel comune sono 130, ovvero una percentuale di poco inferiore al 4% della popolazione, valore tra i pi\u00f9 bassi della zona. Di seguito sono riportati i gruppi pi\u00f9 consistenti:"}
{"id": "33166", "revid": "287204", "url": "https://it.wikipedia.org/wiki?curid=33166", "title": "Bagnolo in Piano", "text": "Bagnolo in Piano (\"Bagn\u014dl\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna.\nGeografia fisica.\nSito nella pianura Padana, Bagnolo in Piano \u00e8 posto ad a nord di Reggio Emilia. Il territorio comunale \u00e8 composto, oltre che dal capoluogo, dalle frazioni di Pieve Rossa, San Michele della Fossa, San Tomaso della Fossa per un totale di 32 chilometri quadrati. Il comune confina a nord con Novellara, ad est con Correggio, a sud con Reggio nell'Emilia e ad ovest con Cadelbosco di Sopra.\nBagnolo in Piano appartiene alla zona climatica \"E\".\nStoria.\nSecondo la tradizione, il toponimo Bagnolo sarebbe derivato da uno dei numerosi corsi d'acqua\u00a0\u2013 il \"Flumen Baniolus\" \u2013 che attraversavano la piana che in origine altro non era se non un'estesa depressione (la Padusa) poi consolidatasi grazie ai detriti portati a valle dai fiumi.\nAl 946 si fa unanimemente risalire la nascita della Bagnolo medievale allorch\u00e9 il vescovo di Reggio Emilia, Adelardo, assegna la chiesa di Santa Mustiola, posta presso il Castello di Bagnolo, all'illuminazione dell'altare dei martiri Grisante e Daria. Attorno al 1144 si hanno le prime notizie sulla Pieve di Bagnolo, poi denominata Pieve Rossa. Il 1335 segna una data importante: i Gonzaga assumono il dominio su Reggio Emilia, Bagnolo e Novellara. Queste ultime due resteranno nelle mani del pi\u00f9 antico ramo cadetto gonzaghesco per quasi quattro secoli. Nel 1354 Feltrino Gonzaga, inviso al popolo, provvede a riedificare la rocca utilizzando pietre ricavate dagli edifici che le sue milizie abbatterono o danneggiarono durante la campagna di conquista. Il XIV secolo vede la nascita di Guido da Bagnolo che fu uomo di fiducia del re di Cipro e amico di Francesco Petrarca. Bagnolo affronta tempi bui all'epoca della guerra di successione spagnola quando (1702) le truppe francesi saccheggiano il borgo e distruggono la rocca. Nel 1709 i bagnolesi devono fare i conti con una terribile carestia.\nEstintasi la casata dei Gonzaga nel 1728, il feudo passa nelle mani dell'imperatore Carlo IV che successivamente lo trasferisce al duca Rinaldo d'Este nel 1737. Successivamente agli eventi connessi con la Rivoluzione francese e l'impero napoleonico, il Comune venne ricostituito com'\u00e8 attualmente con decreto di Luigi Carlo Farini del 4 dicembre 1859. Nell'ottobre 1886 Bagnolo venne raggiunta dalla ferrovia proveniente da Reggio Emilia.\nNella primavera 1921, l'amministrazione socialista venne costretta alle dimissioni in seguito alle continue violenze perpetrate dagli squadristi fascisti.\nDurante la seconda guerra mondiale Bagnolo in Piano, cos\u00ec come buona parte d'Italia, pat\u00ec a lungo le sofferenze legate al conflitto. Il 14 febbraio 1945, sotto il Torrazzo, la Brigata nera fucil\u00f2 dieci cittadini bagnolesi. Il 3 marzo dello stesso anno, presso il cimitero della frazione di San Michele della Fossa, furono giustiziati otto detenuti del carcere di Reggio in rappresaglia della morte di quattro soldati tedeschi.\nNel secondo dopoguerra l'economia locale, ancora prevalentemente agricola, inizi\u00f2 rapidamente a vertere sul settore industriale grazie alla nascita di un tessuto di piccole medie imprese locali. A partire dalla seconda met\u00e0 degli anni ottanta, con l'impetuosa crescita dell'economia locale, Bagnolo in Piano inizi\u00f2 ad espandersi grazie all'arrivo d'immigrati dal Mezzogiorno, dall'Europa orientale e dal subcontinente indiano. Grazie all'espansione edilizia e alla realizzazione di nuove infrastrutture come l'asse attrezzato Reggio-Bagnolo o l'elettrificazione della ferrovia, il paese forma di fatto un unico agglomerato con la periferia nord di Reggio Emilia.\nMonumenti e luoghi d'interesse.\nArchitetture religiose.\nLa Chiesa Parrocchiale di San Francesco da Paola e Santa Maria Porziola (Santa Maria in Portiolo), anticamente chiesa dell'annesso convento dell'Ordine dei Minimi Francescani, fu eretta per volont\u00e0 del conte Alfonso Gonzaga alla fine del XVI secolo. Conserva al suo interno alcune tele di scuola emiliana ed una pala d'altare del pittore ligure Carlo Bensa (1715-1785) raffigurante Santa Mustiola in adorazione della Vergine e di Ges\u00f9 Bambino. Nell'annesso refettorio sono presenti affreschi raffiguranti Angeli e scenografie, risalenti al XVIII secolo.\nNella vicina frazione di Pieve Rossa si trova l'antica Pieve di Bagnolo; gi\u00e0 citata nel XII secolo, si presenta ora nell'aspetto datole dal restauro effettuato negli anni cinquanta del Novecento. L'interno, a tre navate, conserva ancora le originali colonne in laterizio.\nArchitetture civili.\nA pochi chilometri dal centro abitato \u00e8 presente l'importante Collezione Salsapariglia di motociclette e macchine agricole d'epoca.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti nel comune sono , ovvero l'11,1% della popolazione. Di seguito sono riportati i gruppi pi\u00f9 consistenti:\nEconomia.\nL'economia di Bagnolo, come quella dei comuni vicini, ha mantenuto un profilo prevalentemente agricolo fino agli anni sessanta; in seguito si \u00e8 verificato un notevole sviluppo industriale e manifatturiero, a partire dal settore pi\u00f9 direttamente legato all'agricoltura.\nInfrastrutture e trasporti.\nBagnolo in Piano si trova a pochi chilometri dalle principali vie di comunicazione della provincia. \u00c8 collegato con Reggio Emilia e il suo nuovo casello autostradale grazie al moderno \"Asse attrezzato Reggio-Bagnolo\".\nFerrovie.\nBagnolo \u00e8 servita dalle stazioni di \"Bagnolo\" e \"Bagnolo Soave\", poste lungo la linea ferroviaria Reggio-Guastalla. Nel territorio comunale bagnolese sorgono anche le due fermate di \"Pieve Rossa\" e \"San Tomaso\".\nLa stazione di Reggio Emilia \u00e8 la fermata ferroviaria pi\u00f9 vicina lungo la linea Milano-Bologna.\nLa nuova stazione di Reggio Emilia AV Mediopadana, posta sulla linea ad alta velocit\u00e0 Milano-Salerno, dista 4,5\u00a0km ed \u00e8 collegata su ferro grazie alla linea Reggio Emilia-Guastalla, con fermata di interscambio a Reggio Mediopadana.\nSport.\nLe locali squadre di calcio sono la Bagnolese, che nella stagione 2020-21 milita nel girone D della Serie D e la Virtus Bagnolo, fondata nel 1948 e attualmente in Seconda Categoria."}
{"id": "33167", "revid": "287204", "url": "https://it.wikipedia.org/wiki?curid=33167", "title": "Baiso", "text": "Baiso (\"Ba\u00ee\u1e63\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna.\nGeografia fisica.\nTerritorio.\nIl territorio comunale di Baiso \u00e8 situato nel medio Appennino reggiano, grossomodo a cavallo delle vallate del Tresinaro a nord-ovest e del Secchia a sud est. Confina a nord con Viano, ad est con Castellarano e con il comune modenese Prignano sulla Secchia, a sud con Toano e ad ovest con Carpineti. Le principali frazioni sono Debbia, Levizzano, San Cassiano, San Romano e Visignolo.\nIl capoluogo comunale Baiso \u00e8 situato su un crinale a cavallo delle valli del Tresinaro e del torrente Lucenta e dista 33\u00a0km a sud dal capoluogo provinciale Reggio Emilia.\nStoria.\nRisale al 954 la prima menzione di \"Bagisium\" e la troviamo nella \u00abVita Mathildis\u00bb di Donizone quando parla dell'assedio di Canossa. In quegli anni la storia di Baiso \u00e8 legata alla famiglia Baisi che prese appunto il nome dalla localit\u00e0. I componenti di tale famiglia furono spesso al seguito della contessa Matilde di Canossa e nelle contese si schierarono sempre dalla parte della Chiesa, ottenendo dai vescovi di Reggio in feudo tutto il territorio della Pieve di Baiso, espandendosi poi nel 1144 anche verso l'abbazia di Marola, ed occupando terre a destra e a sinistra del Secchia. L'unit\u00e0 del feudo si spezz\u00f2 e nel 1174 i Baisi perdettero la giurisdizione delle terre d'oltre Secchia. Al feudo rimasero le ville di Baiso, San Romano, Lorano Maiatica e Canicchia. Nel 1256 Baiso pass\u00f2 completamente sotto i Fogliani e nel 1315 risultava come comune iscritto nel \"Libro dei fuochi\" e contava 37 famiglie proprietarie ed altre 46 residenti. Il castello fu al centro di varie contese, perso e ripreso dai Fogliani, dai Baisi e dai reggiani, ma alla fine prevalsero i Fogliani che lo tennero sino al 1472, anno in cui la famiglia perse tutti i suoi beni in montagna. Subentrarono gli Estensi fino al 1553. Dopo alterne vicende, nel 1641 ne furono investiti i Levizzani, titolari anche del feudo di Levizzano. Caduti i feudi, nel 1796, Baiso fu comune fino al 1807 quando divenne frazione di Carpineti. Ritrov\u00f2 nuova autonomia col decreto Farini che nel 1859, alla vigilia della nascita del Regno d'Italia, ripristin\u00f2 l'antico comune.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti nel comune sono 327, ovvero il 10,1% della popolazione. Di seguito sono riportati i gruppi pi\u00f9 consistenti:\nSport.\nProprio nella cittadina ha termine la corsa ciclistica riservata alla categoria juniores Reggiolo-Baiso."}
{"id": "33168", "revid": "767487", "url": "https://it.wikipedia.org/wiki?curid=33168", "title": "Bibbiano", "text": "Bibbiano (\"Bibi\u00e2n\" in dialetto reggiano o \"Bibi\u0113n\" nel dialetto locale) \u00e8 un comune italiano di abitanti della provincia di Reggio Emilia in Emilia-Romagna.\nGeografia fisica.\nBibbiano \u00e8 situato nella bassa val d'Enza, a 17\u00a0km a sud-ovest dal capoluogo provinciale Reggio nell'Emilia. Il territorio comunale, oltre che dal capoluogo, \u00e8 formato dalle frazioni di Barco, Corniano, la Fossa, Ghiardo e Piazzola per un totale di 28,16 chilometri quadrati. Confina a nord con Cavriago, a est con Reggio nell'Emilia, a sud con Quattro Castella e San Polo d'Enza e a ovest con Montecchio Emilia.\nStoria.\nNon \u00e8 facile datare l'origine di Bibbiano: le tracce della prima presenza umana (fondi di capanne, resti ceramici, copiosi manufatti silicei) risalgono a epoca compresa tra il Paleolitico inferiore e il Neolitico. La lunga permanenza gallica \u00e8 testimoniata da reperti dell'et\u00e0 del ferro e dalle inflessioni celtiche rimaste nel dialetto locale. L'origine del toponimo \u00e8 verosimilmente legata all'occupazione romana del I secolo e prese il nome dell'assegnatario di quelle terre: il luogo fu probabilmente un \"Vibianus\" o \"Baebianus fundus\", che rinvia a un \"fundus\" romano ubicato in questi luoghi fertilissimi. Numerosi i reperti romani venuti alla luce in seguito a ritrovamenti archeologici: terrecotte, ceramiche e suppellettili.\n\u00c8 solo con l'et\u00e0 medievale che la storia di Bibbiano si precisa attraverso una prima aggregazione urbana lungo la strada che portava alle fortificazioni affacciate sull'Enza, e di cui rimane la massiccia costruzione fortificata detta \u00abTorrazzo\u00bb. Nel XII secolo la storia di Bibbiano si lega indissolubilmente alle vicende dei Canossa, come ricorda anche lo stemma comunale. Nel 1155 il borgo sar\u00e0 definitivamente incorporato nel feudo canossiano di Bianello, mentre un'altra localit\u00e0 bibbianese, Piazzola, era gi\u00e0 in precedenza compresa nel medesimo. Il dominio della dinastia Canossa su Bibbiano termin\u00f2 nel XVIII secolo, quando il feudo pass\u00f2 ai marchesi Gabbi (1757).\nBibbiano ottenne l'autonomia comunale per la prima volta nel 1800; oltre al capoluogo il territorio era formato anche dalla vicina villa di San Bartolomeo in Sassoforte poi unita al comune di Reggio. Con la Restaurazione, gli Austria-Este lo aggregarono nuovamente a Montecchio Emilia. Nel 1859, con la fine del ducato di Modena e Reggio, Bibbiano riottenne nuovamente l'autonomia comunale. In quest'occasione fu annesso al territorio del comune bibbianese anche la frazione di Barco.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti nel comune sono 879, pari all'8,6% della popolazione. Le nazionalit\u00e0 pi\u00f9 numerose sono:\nCultura.\nIl Parmigiano Reggiano.\nLa produzione di un formaggio di latte vaccino nelle terre dove oggi si produce il Parmigiano-Reggiano risale almeno al XII secolo. Furono i monaci del monastero benedettino di Corniano a scoprire la \"ricetta\": latte di qualit\u00e0 (quello della sera e del mattino), fuoco (due cotte), caglio e sale. Il tutto messo a stagionatura per un anno intero. La scoperta dei monaci segn\u00f2 un cambiamento epocale nella produzione rurale del luogo, fino ad allora limitata al formaggio di pecora.\nIl pi\u00f9 antico documento in cui appare il termine \"formadio\" (dal latino medievale \"caseum formaticum\", \u00abcacio messo in forma\u00bb, il padre del futuro Parmigiano-Reggiano) \u00e8 una pergamena dei monaci benedettini dell'Abbazia Marola del 13 aprile 1159: tre fratelli di Formolaria (oggi Frombolara) di Carpineti accettavano terre in affitto dall'Abbazia in cambio di denari, merci (pecore e giuncate \"ad arbitrium\") e tre \"aportos de formadio\" (apporti di formaggio). Questo documento venne redatto a Corniano di Bibbiano in una dipendenza dei religiosi. \u00c8 da secoli che la disputa dove sia nato il formaggio grana appassiona scrittori e produttori. Per\u00f2 la maggior parte degli storici e autori vari concorda che comunque la culla della Rinascita qualitativa e quantitativa del Parmigiano-Reggiano a partire dal 1700 \u00e8 Bibbiano. I motivi principali sono: foraggio di qualit\u00e0, prati stabili, disponibilit\u00e0 di acqua, e l'abilit\u00e0 dei casari bibbianesi. Dal '700 avvengono grandi cambiamenti e sconvolgimenti fondiari, agricoli e zootecnici. I possedimenti benedettini passarono a nuovi imprenditori agricoli. Nel Ducato di Parma e Piacenza un'imponente crisi agricola (per carestie, carenza d'acqua a seguito dei disboscamenti appenninici, peste bovina, ecc.) fu causa per molti anni dei minimi storici della produzione di formaggio grana. Questi passaggi di propriet\u00e0 comportarono consistenti cambiamenti nelle coltivazioni. Nel reggiano sempre pi\u00f9 campi passarono da frumento a foraggio per bovini e in minor misura a nuove colture come il riso, il mais e la canapa. Uno dei motivi basilari che hanno determinato l'aumento del numero dei caseifici nel bibbianese e comuni limitrofi e poi nel resto del reggiano, e successivamente in parte anche nelle altre province emiliane, va ricercato quando, nel \u2018700, si inizi\u00f2 a ridurre sensibilmente i terreni a frumento e a \u201cmaggese\u201d. Dalla rotazione quinquennale si pass\u00f2 a quella triennale e biennale. Nella rotazione biennale buona parte del terreno a riposo venne occupato dai prati da vicenda a base di trifoglio o d'erba medica. Questa nuova impostazione aziendale comport\u00f2 la soluzione di diversi problemi, fra i quali quello di utilizzare al meglio le acque dei canali di irrigazione, per assicurare il raccolto ai nuovi prati. L'aumento dei foraggi port\u00f2 a una maggiore produzione di latte e, di conseguenza, a un dilatarsi dell'industria casearia. Ai pochi caseifici padronali presso le aziende-vaccherie, si aggiunsero sempre pi\u00f9 numerosi altri caselli, basati sul sistema \u201cturnario\u201d, con lavorazione stagionale e poi successivamente le latterie e i caseifici sociali.\nNel 2008 si \u00e8 costituito il consorzio \"Bibbiano la Culla\" per promuovere e valorizzare il formaggio bibbianese con un proprio marchio di qualit\u00e0. Ne fanno parte sei caseifici bibbianesi. \u00c8 un marchio d'impresa, autorizzato ai sensi del Regolamento di Marchiatura del Consorzio del Formaggio Parmigiano-Reggiano. Come emblema, porta una mezza forma stilizzata, a mo' di culla; viene impresso su tutte le forme e le singole punte prodotte dal consorzio.\nInfrastrutture e trasporti.\nStrade.\nI centri abitati di Bibbiano e di Barco si sviluppano entrambi lungo strada provinciale 22 Barco-San Polo d'Enza. Quest'ultima arteria, presso il centro di Bibbiano, s'interseca con la SP 53 Montecchio Emilia-Quattro Castella. La parte nord del comune \u00e8 attraversata dall'importante SP 28 Reggio Emilia-Montecchio Emilia.\nFerrovie.\nIl territorio comunale \u00e8 attraversato dalla ferrovia Reggio Emilia-Ciano d'Enza; nel territorio comunale sono poste le stazioni di Bibbiano e di Barco e le fermate di Bibbiano Fossa, Bibbiano Via Monti, Bivio Barco, Corniano e Piazzola."}
{"id": "33169", "revid": "1543377", "url": "https://it.wikipedia.org/wiki?curid=33169", "title": "Boretto", "text": "Boretto (\"Bor\u00e8t\" in dialetto locale, \"Bor\u00e8t\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna. \u00c8 talvolta indicato impropriamente col toponimo di Boretto Po.\nGeografia fisica.\nSituato nella pianura padana, vicino a Reggio Emilia, Boretto si estende lungo la riva destra del Po, a 27\u00a0km da Reggio nell'Emilia. Il territorio comunale, oltre che dal capoluogo, \u00e8 formato dalle frazioni di San Rocco, Santa Croce per un totale di 19 chilometri quadrati. Confina a nord con i comuni mantovani di Viadana e Pomponesco, ad est con Gualtieri, a sud con Poviglio e ad ovest con Brescello.\nBoretto fa parte dell'area geografica denominata Bassa padana.\nStoria.\nLe origini preistoriche del paese sono incerte. Probabilmente prese vita dagli antichi insediamenti terramaricoli della Ravisa di San Genesio e soprattutto dalla Motta Ballestri, tra Poviglio e Brescello, punta estrema dei canneti della padusa e del Bondeno, terra emersa percorsa da alcuni fiumi vaganti che si fusero con il Po. Boretto, di certe origini romane nella sua parte occidentale, costituiva la periferia dell'antico Brixillum. Lo attestano i numerosi reperti archeologici, in particolare la celebre stele funeraria dei Concordi, ricostruita nei giardini pubblici di Reggio Emilia e un grandioso capitello corinzio, ora ai musei civici di Reggio. A Tre Ponti Nuovi, a sud del \u00abcavo morto\u00bb, fu ritrovata la tomba di un bambino e quella di un adulto, sempre romane, ed emersero anche vestigia di stazioni preistoriche: mucchi di cenere, piccoli vasi a lacrimatoi, balsamari, laterizi, stoviglie, ciotole \u00abnere\u00bb e mosaici. Ma ci\u00f2 che caratterizza la storia di Boretto \u00e8 la sua continua lotta per raggiungere l'autonomia e non rimanere \u00abfrazione\u00bb di Brescello, anche se, come Gualtieri, fu legato fino al 1860 in una sorta di comunit\u00e0 generale a questo paese, salvo una breve parentesi di autonomia nel Settecento. Boretto compare con una propria denominazione a partire dall'855 coi toponimi di \"Beruptum\", \"Boruptum\" e \"Bisruptum\", tutti indicanti le frequenti rotture degli argini di Po. Ma l'etimo originario potrebbe essere \"Poreptum\" (Po retto), per la configurazione rettilinea che il Po presentava in questo suo particolare tratto. Nel 1305, in seguito a una permuta fatta da Azzo VIII d'Este pass\u00f2 con Gualtieri sotto il dominio dei vescovi di Parma. Pass\u00f2 poi sotto i Visconti e nel 1409, assieme a Brescello, fu occupata dai Veneziani che la tennero fino al 1479; questa occupazione lasci\u00f2 tracce profonde, tanto che Boretto con la citt\u00e0 lagunare ha in comune il Patrono, e a fianco della chiesa parrocchiale, su di un pilastro, fa bella mostra un leone di San Marco, dono di Venezia con la quale, nell'epoca passata, mediante il suo porto intratteneva fiorenti commerci. I veneziani ebbero il controllo del della navigazione sul fiume dalla foce fino a Boretto. Il paese vanta un'antica tradizione di cantieristica fluviale come dimostra la sala intestata ai Chezzi, famiglia di maestri d'ascia del paese, nel locale museo dedicato alla navigazione del Po. Boretto sub\u00ec occupazioni e devastazioni nel 1512 da parte delle milizie pontificie e nel 1551 da parte delle soldatesche spagnole. Nel 1755, per l'alto grado di benessere raggiunto che lo rendeva numericamente ed economicamente superiore alla stessa Brescello, dietro esborso di 2.000 zecchini di Firenze, ottenne dal duca di Modena l'autonomia comunale; nonostante l'alto costo del decreto ducale, cinque anni dopo Boretto decise di riunirsi a Brescello.\nEccettuati gli anni della dominazione napoleonica, Boretto rimase con Brescello e Lentigione sotto la signoria estense fino al 1859, anno in cui ottiene definitiva emancipazione con decreto del dittatore Farini.\nNel 1880 nasce il salesiano Artemide Zatti venerato come beato dalla Chiesa cattolica il 14 marzo 2002 e deceduto nel 1951 a Viedma, capoluogo storico della Patagonia Argentina. A Viedma la sua figura viene celebrata ogni 15 marzo, giorno della sua morte, davanti all'Ospedale che porta il suo nome.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti a Boretto sono 792, pari al 14,8% della popolazione. Le nazionalit\u00e0 pi\u00f9 numerose sono:\nCultura.\nCinema.\nA Boretto sono state girate alcune scene dei film della saga di Don Camillo e Peppone. Nel film \"Don Camillo\" \u00e8 girata a Boretto la scena della processione al fiume, in particolar modo si pu\u00f2 distinguere il profilo della chiesa di San Marco nell'istante in cui il parroco si trova davanti a tutti gli uomini di Peppone convenuti presso l'argine.\nTutto il finale del film \"Don Camillo e l'onorevole Peppone\" \u00e8 ambientato a Boretto; tra i luoghi immortalati nel film vi \u00e8 la stazione, dove Don Camillo si reca a salutare Peppone partente per Roma.\nInoltre sono state girate una serie di scene sulle rive del fiume Po per il film \"Ossessione\" di Luchino Visconti.\nCucina.\nNel territorio di Boretto si coltivava una particolare specie di cipolla conosciuta proprio come \"borettana\".\nTipica \u00e8 la cucina emiliana, con forti influenze parmigiane, pur essendo in territorio reggiano ma zona di confine tra Parma e Reggio.\nTortelli di erbetta, tortelli di zucca, cappelletti, lasagne, salumi derivanti principalmente dal maiale. Da non dimenticare infine il Parmigiano Reggiano, essendo il comune di Boretto zona di produzione.\nMentre, nel mese di giugno, PiroPo, manifestazione di fuochi d'artificio sulle sponde del Grande Fiume, richiamano nel comune migliaia di persone che, al calar della sera, si apprestano a trovare spazio sulle rive in attesa dello spettacolo di musica e luci, oltre al piacere della tavola, nei ristoranti del paese e nelle postazioni dedicate al gnocco fritto, salumi e piatti della tradizione, allestiti da diverse associazioni del comune.\nInfrastrutture e trasporti.\nStrade.\nBoretto \u00e8 attraversata principalmente dalla Strada statale 62 della Cisa gli permette il collegamento sia con Brescello, ad ovest, e Gualtieri ad est. Altra importante via di comunicazione \u00e8 la strada provinciale 62 R Var Cispadana, realizzata per alleggerire dal traffico tutti i centri rivieraschi reggiani, da Brescello a Codisotto di Luzzara. Un ulteriore 111 Asse di Val d'Enza, che entrando in territorio borettese da sud, lo percorre perpendicolarmente fino a Santa Croce, dove entra nel mantovano a Viadana, attraversando il fiume Po con un lungo ponte.\nL'asse Boretto Val d'enza, permette di raggiungere la via Emilia e il casello dell'autostrada di Campegine Canossa percorrendo circa 19\u00a0km.\nFerrovie.\nBoretto ha una propria stazione lungo la linea locale Parma-Suzzara. Dal 1926 al 1955 fu attiva anche una linea ferroviaria che collegava Boretto a Reggio Emilia.\nLa stazione di Parma \u00e8 la fermata ferroviaria pi\u00f9 vicina sulla linea Milano-Bologna.\nNavigazione.\nPresso la frazione San Rocco esiste un porto sul Po, collegato con la Cispadana mediante la Bretella del porto.\nAttiguo al centro del paese e direttamente collegato ad esso tramite una scalinata che dalla piazza e Basilica San Marco, si trova il \"Lido Po\", centro e porto turistico utilizzato da diportisti e pescatori, molto presenti nel territorio in modo principale nel canale di bonifica ove hanno trovato posto piattaforme adibite alla pesca, si trova un famoso locale da ballo estivo, un ristorante pizzeria e un'imbarcazione \"Stradivari\" adibita a Ristorante, oltre ad un'imbarcazione comunale ex Amico del Po, ora chiamata Padus, utilizzata per escursioni e piccole visite sul fiume."}
{"id": "33170", "revid": "287204", "url": "https://it.wikipedia.org/wiki?curid=33170", "title": "Brescello", "text": "Brescello (\"Bars\u00e8l\" nel dialetto locale, \"Bers\u00e8l\" in dialetto reggiano) \u00e8 un comune italiano di abitanti della provincia di Reggio nell'Emilia in Emilia-Romagna, nel pieno della bassa reggiana. \u00c8 famoso per i film di don Camillo e Peppone ispirati ai racconti di Giovannino Guareschi e girati appunto a Brescello.\nGeografia fisica.\nSi trova nella pianura padana (bassa padana), sulla riva destra del Po, a 27\u00a0km a nord-ovest di Reggio nell'Emilia. Confina a nord con il comune mantovano di Viadana, a est con Boretto e con Poviglio, a sud con Gattatico e a ovest con il comune parmense di Sorbolo Mezzani il paese dista infatti meno di 21\u00a0km da Parma. Il nucleo urbano \u00e8 situato alla destra del torrente Enza che qui sfocia nel Po. Il territorio comunale, oltre che dal capoluogo, \u00e8 formato dalle frazioni di Coenzo a Mane, Ghiarole, Lentigione, Sorbolo a Mane per un totale di 24 chilometri quadrati.\nStoria.\nFondata dai Cenomani attorno al VII secolo a.C., Brescello fu, cinque secoli dopo, raggiunta dai Romani che la ribattezzarono \"Brixellum\". Divenuta uno dei pi\u00f9 importanti centri della pianura Padana, data la sua importante posizione strategica lungo il corso del Po, fu teatro, nel 69, del suicidio dell'imperatore Otone. Decaduta sul finire del IV secolo, tanto da essere definita da Sant'Ambrogio \"cadavere di citt\u00e0\", ci\u00f2 nonostante Brescello venne proclamata sede vescovile nel 389; il primo vescovo fu San Genesio, il patrono del paese.\nMedioevo.\nAttorno al 584 Brescello, tenuta dai Bizantini guidati dal generale longobardo Droctulfo, venne assediata dalle truppe del re Autari. Gli assediati riuscirono a sfuggire al massacro con un'improvvisa sortita, ma la citt\u00e0 venne rasa al suolo. In seguito venne di nuovo riconquistata dai Bizantini che distrussero quel che rimaneva. Furono poi anni di oblio, soggetta alle devastanti piene del Po, circondata da paludi malsane, Brescello venne conquistata dal Comune di Parma nel XII secolo. Nel 1247 venne saccheggiata dalle truppe di Re Enzo. Dal 1409 al 1422 soggiacque alla Repubblica di Venezia, mentre nel 1479, Ludovico il Moro signore di Milano, la cedette al duca di Ferrara Ercole I d'Este in cambio di Castelnuovo di Tortona. Incominci\u00f2 cos\u00ec la lunga dominazione estense, durata fino al 1859.\nEt\u00e0 moderna.\nSu volont\u00e0 del duca Alfonso II d'Este, nel 1555 Brescello venne fortificata con una munitissima cinta pentagona. L'importanza della piazzaforte era dovuta al fatto che essa era posta esattamente al confine tra alcuni dei pi\u00f9 importanti stati del nord Italia, ossia il Ducato di Ferrara, il Ducato di Parma e Piacenza e il Ducato di Mantova. Nel 1702 venne saccheggiata dalle truppe franco-spagnole nel corso della guerra di successione spagnola. L'anno successivo le possenti fortificazioni vennero smantellate. Nel 1847, con la firma del trattato di Firenze alcune frazioni del Ducato di Parma e Piacenza, poste sulla sponda destra dell'Enza, come Coenzo a Mane, San Giorgio e Sorbolo a Mane, passarono al Ducato di Modena e Reggio, di cui Brescello faceva parte.\nEt\u00e0 contemporanea.\nNel 1951 Brescello sub\u00ec la pesante alluvione del Po che, in seguito, distrusse il Polesine.\nPresenza della 'Ndrangheta calabrese e scioglimento per mafia.\nSu richiesta della Direzione distrettuale antimafia di Bologna e per ordine del presidente del Tribunale del capoluogo reggiano, l'8 novembre 2013, nell'ambito dell'indagine \"Edilpiovra\", i Carabinieri hanno eseguito una vasta operazione che ha portato al sequestro di svariati beni per un valore di tre milioni di euro, beni appartenenti o riconducibili proprio a Francesco Grande Aracri, fratello del boss Nicolino Grande Aracri soprannominato \u201cMano di gomma\u201d. In particolare sono stati sottoposti a sequestro: 16 conti correnti, depositi bancari, due societ\u00e0 del settore edile, sei appartamenti, nove immobili commerciali, due veicoli e un terreno. Francesco Grande Aracri arriva in provincia di Reggio nell'Emilia dopo i primi insediamenti malavitosi, incominciati con Dragone nel 1982 in soggiorno obbligato, ufficialmente bidello. Negli anni novanta vengono uccisi Antonio Simbari (imprenditore edilizia cutrese, residente nel mantovano) sia Raffaele Dragone (il figlio del boss). I giornali locali negli ultimi anni riportano il bollettino quotidiano delle faide, dei sequestri di beni, degli arresti e degli omicidi della 'Ndrangheta in Emilia. Il 20 aprile 2016 il consiglio dei ministri ha deliberato lo scioglimento del consiglio comunale per infiltrazioni mafiose, divenendo cos\u00ec il primo comune dell'Emilia-Romagna a essere sciolto per motivi di mafia.\nSociet\u00e0.\nEtnie e minoranze straniere.\nAl 31 dicembre 2019 sono 738 gli stranieri presenti sul territorio comunale, pari al 13,0% della popolazione residente complessiva. Le comunit\u00e0 straniere pi\u00f9 rappresentate sono:\nCultura.\nCucina.\nSpecialit\u00e0 di Brescello \u00e8 la spongata, un dolce natalizio che si presenta come una torta non lievitata ripiena di marmellata, pinoli, mandorle, noci, spezie, frutta candita e miele.\nEventi.\nL'evento \u00e8 promosso dal Comune di Brescello, dalla Fondazione \"Paese di Don Camillo e Peppone\" per la cultura e il turismo, insieme all'Associazione Pro Loco, con il Patrocinio del Ministero degli Affari Esteri e del Ministero per i Beni e le Attivit\u00e0 Culturali.\nPer l'occasione sono organizzati, in collaborazione con l'Associazione Pro Loco e il Gruppo archeologico, conferenze e approfondimenti, momenti ludici per ragazzi, spettacoli in piazza e ricostruzioni dell'accampamento romano. Nei giorni della manifestazione alcuni brescellesi si vestono da antichi romani e partecipano alle sfilate dei centurioni e dell'imperatore curate da gruppi di rievocazione storica. I negozi del paese diventano tabernae romane e propongono prodotti agroalimentari dell'epoca.\nCinema.\nBrescello \u00e8 il paese dove vennero girati i film di Don Camillo. Oltre al museo dedicato ai protagonisti, si possono ammirare anche vari luoghi e oggetti che erano presenti nei film: ad esempio la chiesa o la piazza adiacente ad essa, in cui sono state collocate due statue in bronzo, ognuna nella met\u00e0 della piazza che gli si addice, ritraenti Don Camillo e Peppone nell'atto di salutarsi vicendevolmente.\nA Brescello si girarono cinque film della serie:\nIl sesto film, che si sarebbe dovuto intitolare \"Don Camillo e i giovani d'oggi\" del 1970, non venne terminato a causa della malattia di Fernandel, che poi mor\u00ec il 26 febbraio 1971 di tumore. Il film \u00e8 stato poi realizzato nel 1972, con Gastone Moschin nella parte di Don Camillo e Lionel Stander in quella di Peppone, con riprese a San Secondo Parmense.\nNel film di Bernardo Bertolucci la \"Strategia del ragno\" del 1970, le scene ambientate nella stazione ferroviaria di Tara (luogo immaginario del parmense) furono girate presso la fermata di Brescello.\nIl Museo Peppone e Don Camillo.\nI cimeli dei cinque film girati a Brescello sono custoditi nel Museo Peppone e Don Camillo. Oltre che le locandine e gli abiti scenici originali dei film, nel museo si trovano anche gli oggetti usati per le riprese: la moto, le biciclette, l'ufficio di Peppone. Per ricordare l'episodio nel film del 1955, nella piazza adiacente al museo \u00e8 posizionato un carrarmato, ma quello originale utilizzato nel film \u00e8 un M24 Chaffee.\nInfrastrutture e trasporti.\nStrade.\nBrescello \u00e8 attraversata dalla strada statale 62 della Cisa che gli permette il collegamento stradale con Boretto, a est, e con Sorbolo, a ovest.\nDall'abitato diparte la strada provinciale 1 che collega Brescello a Poviglio, dove si unisce alla Strada statale 358 di Castelnovo.\nFerrovie.\nBrescello \u00e8 dotata di una stazione ferroviaria lungo la linea locale Parma\u00a0\u2013 Suzzara.\nLa stazione di Parma \u00e8 la fermata ferroviaria pi\u00f9 vicina lungo la linea Milano-Bologna.\nSport.\nCalcio.\nLa principale squadra di calcio della citt\u00e0 \u00e8 l\"'Unione Sportiva Brescello\". Disput\u00f2, tra il 1995 e il 2001, ben sei campionati di Serie C1, sfiorando addirittura la Serie B nel 2000, ma perdendola all'ultimo minuto pareggiando per \"1-1\" nella storica finale dei play-off, giocata sul campo neutro di Verona (Stadio Bentegodi) contro il \"Cittadella\". Gioca le sue partite interne allo stadio Morelli.\nAltra squadra del Comune che attualmente ha avuto una certa rilevanza nel mondo calcistico \u00e8 il Lentigione, in Serie D dal 2015-2016, di propriet\u00e0 di Amadei (patron dell'azienda Immergas), gi\u00e0 proprietario del glorioso Brescello degli anni Novanta. Il Lentigione disputa le sue partite nello stadio dell'omonima frazione del Comune. Nel 2015, in occasione della partita Lentigione - Parma, la squadra \u00e8 stata ospitata, per ragioni di spazio e sicurezza, all'interno dello stadio Morelli del capoluogo comunale.\nTennis.\nIl Tennis Club Brescello \u00e8 situato vicino al campo sportivo e allo stadio comunale, in via Alberici.\nSono presenti 3 campi da tennis, uno esterno in cemento e due interni in sintetico veloce. \nIl campo vecchio, in sintetico veloce, \u00e8 crollato con l'abbondante nevicata del 2015.\n\u00c8 inoltre presente un campo da calcetto in erba sintetica, gestito dalla societ\u00e0 del tennis club Brescello.\nLo storico presidente del club era Giuseppe Del Bon, il maestro FIT era Delfino Giroldini, il giudice arbitro del club era Giuseppe Sassi.\nIl tennis club Brescello \u00e8 stato chiuso il 31/12/2020."}
{"id": "33172", "revid": "322321", "url": "https://it.wikipedia.org/wiki?curid=33172", "title": "Cassiglio", "text": "Cassiglio (\"Cass\u00e8i\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato in Val Stabina, laterale dell'alta Val Brembana, dista circa 45 chilometri a nord dal capoluogo orobico. Il comune fa parte della Comunit\u00e0 montana della Valle Brembana.\nStoria.\nPiccolo borgo incastonato tra i monti, non annovera episodi di spessore nella sua storia.\n\u00c8 comunque usanza comune credere che tuttavia i primi insediamenti stabili in questa zona siano riconducibili all'epoca delle invasioni barbariche, quando le popolazioni soggette alle scorrerie si rifugiarono in luoghi remoti, al riparo dall'impeto delle orde conquistatrici. In particolar modo si presume che siano stati gli abitanti della vicina Valsassina ad arrivare per primi (presumibilmente attorno al VI secolo), come testimoniano alcuni toponimi uguali tra le due zone.\nIl toponimo deriva dal latino \"Cas-Ilium\" e sta ad indicare una piccola casa rurale adibita a deposito dello strame. Questa \u00e8 una testimonianza di quanto sono state importanti l'agricoltura e la pastorizia per questo piccolo borgo nel corso dei secoli.\nTuttavia in epoca medievale in questo piccolo borgo si svilupp\u00f2 anche la lavorazione del ferro in chiodi tramite magli azionati dai numerosi corsi d'acqua che attraversano il territorio comunale. Si narra che il ferro arrivasse dalla Valle di Scalve e dalla val Seriana, e per la sua lavorazione venissero impiegati pi\u00f9 di 60 addetti. Il tutto continu\u00f2 anche con l'arrivo della Serenissima, che garant\u00ec numerosi sgravi all'intera zona.\nIl termine della dominazione veneta ed il conseguente avvento della Repubblica Cisalpina port\u00f2 grandi cambiamenti a Cassiglio, che si trov\u00f2 inglobato nel cantone dell'alta Valle Brembana, con capoluogo a Piazza, e si vide revocati numerosi privilegi che la Repubblica di San Marco aveva assicurato per secoli all'intera zona. Gli anni seguenti videro succedere alla dominazione francese quella austriaca, fino al 1859, quando nacque il Regno d'Italia.\nIn questi anni non si verificarono episodi di rilievo, con la gente dedita a vivere dignitosamente con ci\u00f2 che la natura offriva.\nSoltanto negli ultimi decenni ha cominciato a prendere sempre pi\u00f9 piede l'industria del turismo, che sta risollevando il borgo dopo un periodo di lento ed inesorabile spopolamento.\nSimboli.\nLo stemma del Comune, predisposto da Giovanna Begnis e concesso con Decreto del presidente della Repubblica il 5 aprile 2006, si blasona:\nNello stemma sono raffigurati gli elementi caratteristici di Cassiglio: l\u2019aquila nera in campo d'oro ricorda l\u2019antica appartenenza della citt\u00e0 alla fazione ghibellina; i tre chiodi all\u2019antica ricordano le fucine presenti sul territorio e la lavorazione del ferro; la torre d'avvistamento \u00e8 quella presente sul territorio e menzionata in vari documenti.\nGeografia.\nIl comune di Cassiglio si trova ad un'altitudine di circa 602 m s.l.m. Il paese si estende a monte del torrente Stabina in felice posizione ambientale, in prossimit\u00e0 dello sbocco della Valle Stabina nell\u2019alta Valle Brembana.\nIl territorio \u00e8 immerso nella natura ed offre un ottimo colpo d'occhio. \u00c8 quindi possibile svolgere un'innumerevole quantit\u00e0 di escursioni, adatte ad ogni tipo di esigenza.\nValle di Cassiglio.\nLa valle di Cassiglio \u00e8 meta di molti turisti soprattutto nella stagione estiva, per la presenza di un laghetto artificiale di notevole bellezza ed un\u2019area pic-nic attrezzata.\nDal lago di Cassiglio partono numerosi sentieri. Camminando attraverso i boschi in circa 1 ora e 30 minuti si giunge alla Baita Foier; seguendo il sentiero 101 si arriva in circa 1 ora al Passo Baciamorti e Aralalta, tappa dell\u2019antica via che conduceva in Val Taleggio e in Val Sassina, e al rifugio Gazzaniga in 2 ore.\nLuoghi d'interesse.\nIl borgo storico \u00e8 rimasto immutato negli ultimi decenni, mantenendo il fascino caratteristico dei piccoli centri di montagna.\nLa chiesa parrocchiale.\nParticolare fascino riveste la chiesa parrocchiale dedicata a san Bartolomeo, con parecchie case costruite nello stesso nucleo della chiesa stessa. Su una di queste, detta \"Casa Milesi\", \u00e8 raffigurata una danza macabra molto interessante. La prima chiesa, edificata nella seconda met\u00e0 XV secolo e consacrata il 9 agosto 1498 da Mons. Paolo Vescovo di Elleonopoli, nel 1566 fu visitata dall'Arcivescovo (futuro San Carlo) Carlo Borromeo. Eretta parrocchia, separandosi da Santa Brigida, nel 1611. Ampliata a pi\u00f9 riprese nei secoli seguenti, presenta tele ed affreschi di numerosi artisti locali ed un organo molto rinomato, di produzione Serassi. Durante i lavori di restauro dell'organo eseguiti nel 2007, la paternit\u00e0 dello strumento \u00e8 stata attribuita, sulla base di alcune lettere in inchiostro di china poste sulle copertine dei somieri di basseria, ad \"Angelo Bossi 1800\".\nIl cimitero.\nIl piccolo paese, nei secoli scorsi, non ha mai avuto un cimitero sul proprio territorio. La tradizione vuole che gli abitanti portassero i loro defunti al valico che, posto al di sopra del paese, divide la zona dalla Val Taleggio. \nQui i morti sarebbero stati posti in una cappelletta dove ricevevano l'ultimo saluto dei parenti, in attesa che gli abitanti di Pizzino, borgo posto dall'alto versante del monte, li venissero a prelevare, dopo essere stati avvisati con un fal\u00f2. \nIl valico in questione viene tuttora chiamato \"Passo di Baciamorti\".\nLa danza macabra - Casa Milesi.\nTra le pregevoli decorazioni che adornano le pareti esterne di Casa Milesi, i soggetti pi\u00f9 significativi riguardano la \u201cSerenata macabra\u201d che occupa la facciata orientale.\nLa singolare scena, non \u00e8 di per s\u00e9 assimilabile a una danza secondo i canoni medioevali, ma \u00e8 pi\u00f9 precisamente una serenata, che assume un carattere macabro per via della presenza dello scheletro che rimanda alla morte.\nLa scena \u00e8 immediata e realistica, i sette personaggi agiscono secondo un copione teatrale che assegna a ciascuno il proprio specifico ruolo: il giovin signore, ben curato ed elegantemente vestito, ha reclutato due musicanti per eseguire la serenata alla donna amata affacciata alla finestra e lusingata dalle attenzioni del nobile corteggiatore. Ma, ahim\u00e8, quanto sono effimere le vicende di questo mondo! Il giovane innamorato non sospetta che la morte, in agguato dietro di lui nelle sembianze di uno scheletro, ha gi\u00e0 scoccato il dardo che lo colpir\u00e0 improvvisamente. Finir\u00e0 cos\u00ec legato alla stessa catena che gi\u00e0 tiene stretti i due vecchi, che seguono rassegnati il loro inevitabile destino. Tutto il complesso \u00e8 di uno spiccato gusto veneto, avvertibile soprattutto nei musicanti e nel portamento dei due nobili. Non manca, per\u00f2, un riferimento di carattere popolare e locale: le figure dei due vecchi sono cos\u00ec realistiche che non stupirebbe di trovarne ancora oggi di uguali. La singolarit\u00e0 della scena \u00e8 completata dalle figure sottostanti: un orso dietro un cipresso, una scimmia intenta a cogliere dei fiori, e un cane, mentre dagli ovali del sottotetto si affacciano una colomba con in bocca un ramoscello di ulivo e un buffo animaletto bianco.\nAmministrazione.\nGemellaggio.\nCassiglio \u00e8 gemellata con Le Pont-de-Planches, Francia, dal 1992."}
{"id": "33173", "revid": "254059", "url": "https://it.wikipedia.org/wiki?curid=33173", "title": "Cadelbosco di Sopra", "text": "Cadelbosco di Sopra (\"Cad\u00e0lbosch\" o \"C\u00e0 del B\u00f4sch ed S\u014dver\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna.\nGeografia fisica.\nTerritorio.\nSito nella pianura padana, Cadelbosco di Sopra sorge sulla sponda destra del torrente Crostolo, a 8\u00a0km da Reggio Emilia. Il capoluogo \u00e8 racchiuso tra i tracciati della SP 63R del Valico del Cerreto e SP 358R di Castelnovo.\nIl territorio comunale, oltre che dal capoluogo, \u00e8 costituito dalle frazioni di Cadelbosco di Sotto, Villa Argine, Villa Seta e Zurco per un totale di 44 chilometri quadrati. Il comune confina a nord con il comune di Guastalla, ad est con Novellara e Bagnolo in Piano, a sud con Reggio Emilia e ad ovest con Campegine, Castelnovo di Sotto e Gualtieri.\nClima.\nIl comune di Cadelbosco di Sopra ha un clima subtropicale umido (classificazione di K\u00f6ppen Cfa). Le estati sono calde e umide, con temperature massime medie di 29-30\u00a0\u00b0C che superano talvolta i 35\u00a0\u00b0C. La primavera e l'autunno sono stagioni dal clima generalmente gradevole, anche se con diffuse precipitazioni. Gli inverni sono freddi, con nevicate di media intensit\u00e0 e temperature massime medie di 4-5\u00a0\u00b0C che scendono di frequente sotto lo zero durante la notte. I violenti temporali che occasionalmente colpiscono il territorio possono dar vita a intense grandinate.\nStoria.\nLe origini.\nL'origine dell'attuale territorio comunale si riconduce al 900-950 circa, periodo in cui emergeva tra acquitrini e fitte boscaglie il villaggio di Vicozoaro (dal latino \"Vicus\", villaggio, e \"Zearius\", luogo abbondante di \"zea\", spelta, una variante di farro con cui all'epoca si produceva il pane). Dopo qualche tempo, venne costruito il castello per opera dei signori Della Palude, vassalli del marchese Bonifacio di Canossa, padre della Contessa Matilde. Il pi\u00f9 antico documento in cui si fa menzione del villaggio \u00e8 un atto di donazione datato 6 aprile 1032 e redatto dal notaio Guidone nel castello di Vicozoaro.\nEpoca medioevale.\nNel 1215 risulta padrone del castello e della Corte Gherardo Del Bosco che lo cedette al Monastero di San Prospero di Reggio. Le corti del IX e X secolo erano suddivise in tre parti fondamentali: la casa, il fondo e la communalia. Le corti di una certa importanza ospitavano chiese e conventi per fornire assistenza ai poveri e ai pellegrini. Oltre al convento, nelle corti erano presenti colonie agricole stabili in cui erano raggruppate le rozze abitazioni dei coloni, le stalle del bestiame e i magazzeni. Una di queste colonie era il Roarolo (l'attuale Traghettino) mentre l'altra era il Boschetto. I primi colonizzatori del Roarolo furono i Benedettini dell'Abbadia di Canossa prima dell'anno 1000, che ne tennero il possesso fino al 1219. Da quell'anno, in seguito a permute, la propriet\u00e0 pass\u00f2 ai Benedettini del Convento di San Giovanni di Parma che vi restarono ininterrottamente fino all'epoca della Rivoluzione francese. I Benedettini furono gli artefici dello sviluppo e della bonifica del villaggio di Vicozoaro: con l'aiuto dei laici locali i frati disboscarono la fitta boscaglia, dissodarono i terreni e livellarono i campi. Le terre divennero ben presto fertili e produttive. Si coltivavano legumi, miglio, orzo, c'erano vigneti e alberi da frutto e ampi allevamenti di bestiame.\nPer cause che non conosciamo, verso la fine del XIV secolo le popolazioni di Vicozoaro furono costrette a spostarsi pi\u00f9 ad est, dove attualmente si trova il centro di Cadelbosco di Sopra. In mezzo alle boscaglie di cui era fitto il territorio, si costruirono le prime case che rappresentarono il nucleo del futuro capoluogo. Gi\u00e0 intorno alla met\u00e0 del XV secolo il nome di Vicozoaro sparisce dalle carte e viene sostituito da quello di Cadelbosco (\"le case del bosco\"). Le colonie agricole di Roarolo e Boschetto non furono toccate da queste migrazioni e continuarono invece le proprie attivit\u00e0.\nAll'inizio del Quattrocento viene costruita la prima chiesa del territorio, intitolata a San Celestino che venne poi ampliata nei decenni successivi con la torre (nel 1442) e con un prolungamento nella parte anteriore (nel 1506).\nDal Rinascimento al Congresso di Vienna.\nIn questa fase storica la provincia di Reggio \u00e8 sotto la dominazione estense che, salvo il periodo papale (1513-1523), dur\u00f2 fino al 1796. In questo lungo periodo Cadelbosco vide numerosi sviluppi ma sub\u00ec anche scorrerie di truppe, razzie di bestiame e saccheggi: nel 1557 nel corso della guerra tra Francia e Spagna, soldati spagnoli incendiarono e devastarono numerose abitazioni a Cadelbosco e nei villaggi limitrofi per rappresaglia contro Ercole II d'Este che parteggiava per i francesi. Tra il 1570 e il 1575 furono intraprese imponenti opere di bonifica e lavori idraulici per convogliare nel torrente Crostolo le acque provenienti dai torrenti delle montagne e di un altro torrente pi\u00f9 a nord.\nNel 1630 una grave epidemia di peste (quella descritta dal Manzoni ne \"I promessi sposi\") colp\u00ec molte zone del Nord Italia. Cadelbosco non fu risparmiata e morirono 60 persone.\nNel 1740 si gettarono le fondamenta per la nuova chiesa, quella che possiamo apprezzare ancora oggi, che venne ultimata nel 1769.\nLo scalpore sollevato dalla rivoluzione popolare in Francia nel 1789 giunse, seppur con notevole ritardo, anche in Italia e dest\u00f2 molta impressione. L'intera opinione pubblica ne fu molto scossa. A confermarlo fu la fuga dell'8 maggio 1796 del duca Ercole III d'Este, spaventato dalla notizia che Napoleone Bonaparte si apprestava a scendere in Italia con il suo formidabile esercito.\nDecaduti gli estensi, a Reggio fu formato un governo provvisorio con l'istituzione della Guardia Civica a difesa della citt\u00e0. Nel successivo periodo napoleonico vi furono coscrizioni, sequestri di cavalli, di foraggio e di generi alimentari ma le battaglie pi\u00f9 sanguinose si mantennero lontane.\nNel 1802, durante l'effimera Repubblica Italiana della quale fu Presidente lo stesso Bonaparte, Cadelbosco fu elevata al rango di comune.\nDal Congresso di Vienna all'Unit\u00e0 d'Italia.\nCaduto Napoleone, in seguito alle decisioni del Congresso di Vienna Cadelbosco torn\u00f2 a far parte del ducato di Modena e Reggio degli Austria-Este, sotto la guida di Francesco IV. Uno dei primi atti del nuovo duca fu quello di ripristinare i vecchi ordinamenti e Cadelbosco fu declassato a semplice frazione del comune di Reggio. Furono anni molto duri, di pura reazione, nei quali regnava l'inquisizione di polizia e le libert\u00e0 erano molto limitate ma la popolazione manteneva sempre vivo uno spirito di ribellione.\nAlla notizia della rivoluzione a Vienna nel 1848 si espanse il seme della rivolta in tutto il Nord Italia, a partire da Milano. Il duca Francesco V fugg\u00ec da Modena e ripar\u00f2 a Mantova mentre a Reggio si form\u00f2 nuovamente un governo provvisorio che inizi\u00f2 anche ad arruolare volontari per l'esercito piemontese che nel frattempo aveva dichiarato guerra all'Austria.\nLa prima guerra di indipendenza ebbe esito fallimentare per il Regno di Sardegna, che venne sconfitto in battaglie cruciali sia nella prima campagna che nella seconda campagna e costretto a chiedere l'armistizio con l'Impero austriaco. Nell'agosto 1848, sempre protetto dall'Austria, il duca ritorn\u00f2 a Modena promettendo riforme e maggiori libert\u00e0 ai cittadini. Ma ben presto queste promesse rimasero disattese.\nCon la seconda guerra di indipendenza del 1859, il ducato austro-estense croll\u00f2 definitivamente e Cadelbosco, cos\u00ec come il resto della regione emiliana, venne inclusa nelle Province Unite del Centro Italia. \nSu proposta del patriota Dott. Enrico Terrachini, Cadelbosco ridivent\u00f2 Comune il 4 dicembre 1859 grazie al decreto del governatore Luigi Carlo Farini. Il primo sindaco fu Terrachini stesso, il quale propose subito l'istituzione delle prime scuole elementari pubbliche nelle quattro frazioni del territorio comunale.\nEpoca contemporanea.\nLa prima guerra mondiale vide la partecipazione di numerosi cittadini cadelboschesi, dei quali 150 caddero in battaglia. Tra il 1921 ed il 1922 il comune di Cadelbosco di Sopra fu teatro di alcuni gravi fatti di sangue che ebbero come protagonisti gli squadristi fascisti, finanziati ed armati dagli agrari locali per distruggere le organizzazioni politiche e sindacali di stampo socialista e comunista.\nTra il 1919 e il 1926 fu eseguita la grande bonifica Parmigiana-Moglia che interess\u00f2 anche il comune di Cadelbosco sui terreni ad est del torrente Crostolo. Nonostante le violenze e la repressione del regime mussoliniano, nel comune di Cadelbosco di Sopra rimase fortemente radicata una rete sotterranea di stampo antifascista. Nel 1926 fu aperta al traffico la ferrovia Reggio Emilia-Boretto.\nIl 10 giugno 1940 l'Italia dichiar\u00f2 guerra a Gran Bretagna e Francia ed entr\u00f2 nel secondo conflitto mondiale a fianco di Germania e Giappone. Nel 1941 un migliaio di donne si radun\u00f2 davanti al municipio di Cadelbosco di Sopra per protestare in silenzio contro la guerra. A questa manifestazione seguirono decine di arresti. In seguito alla caduta del regime fascista di Mussolini e all'armistizio con gli anglo-americani, nel settembre 1943 inizi\u00f2 ad attivarsi la rete resistenziale locale. L'intensa attivit\u00e0 dei partigiani fu contrastata invano dai nazisti ed in particolare dai loro alleati repubblichini. Quest'ultimi in particolare i quali non esitarono a compiere anche alcuni massacri, come l'eccidio degli intellettuali del luglio 1944 o l'eccidio di Cadelbosco di Sotto del febbraio 1945. Accanto agli scontri tra nazifascisti e partigiani si registrarono anche alcuni pesanti bombardamenti alleati lungo la ferrovia Reggio Emilia-Boretto o sui convogli in transito lungo la SS 63. \nDurante il boom economico il sistema economico locale inizi\u00f2 a trasformarsi da prettamente agricolo ad industriale. \nA ricordo di tutti i Caduti venne inaugurato il 26 settembre 1965, nella Piazza della Libert\u00e0, il monumento dedicato alla Resistenza, opera dello scultore Marino Mazzacurati.\nSociet\u00e0.\nEvoluzione demografica.\nAll'ultimo censimento ISTAT del 2011, il comune di Cadelbosco di Sopra aveva una popolazione residente di 10.409 abitanti, in aumento del 32,3% rispetto al censimento del 2001. Di questi 6.162 vivevano nel centro abitato del capoluogo, mentre i restanti erano suddivisi fra le frazioni di Cadelbosco di Sotto, Argine, Seta, Zurco e le case sparse.\nEtnie e minoranze straniere.\nGli stranieri residenti a Cadelbosco di Sopra al 31 dicembre 2019 erano 1.197 e rappresentavano l'11,1% della popolazione residente. Le comunit\u00e0 pi\u00f9 numerose erano:\nCultura.\nIl comune di Cadelbosco di Sopra \u00e8 dotato di una biblioteca, un teatro, diversi circoli ricreativi e associazioni sportive.\nIstruzione.\nNel comune di Cadelbosco di Sopra sono presenti: due scuole primarie e una scuola secondaria di primo grado.\nCucina.\nLa tradizione culinaria riveste un ruolo molto importante nell'identit\u00e0 del comune di Cadelbosco di Sopra. I piatti tipici sono i tortelli di zucca, l'erbazzone e . Tra i primi piatti si possono annoverare tutte le paste fatte in casa, che derivano dall'arte del \"fare la sfoglia\", mentre tra i secondi piatti, soprattutto d'inverno, il coniglio, lo Zampone e il cotechino con i fagioli. I cibi hanno spesso come base i prodotti pi\u00f9 tipici della territorio, come il formaggio Parmigiano-Reggiano e il maiale. Tra le bevande caratteristiche locali si trova il vino Lambrusco.\nEconomia.\nL'agricoltura, nonostante un forte calo degli addetti, riveste ancora un ruolo importante nell'economia locale ed \u00e8 profondamente legata alle aziende del comparto alimentare. Si coltivano cereali, frumento, foraggi e ortaggi, alberi da frutta e vigneti. Diffuso \u00e8 l'allevamento di suini, bovini e avicoli.\nIl tessuto industriale \u00e8 rappresentato da aziende che operano nei comparti alimentare, edile e metalmeccanico; a queste si affiancano stabilimenti chimici, tessili, dell'abbigliamento, dei mobili, del legno, di componenti elettronici, dei materiali da costruzione e di articoli in plastica.\nNel capoluogo sono presenti numerosi negozi, bar e ristoranti.\nInfrastrutture e trasporti.\nStrade.\nLa principale via di comunicazione locale \u00e8 la strada provinciale 63R del Valico del Cerreto che, entrando nel territorio a nord da Santa Vittoria di Gualtieri, lo attraversa fino al confine meridionale con la frazione reggiana di Sesso. Un ulteriore collegamento \u00e8 costituito dalla strada provinciale 358R di Castelnovo che da Cadelbosco di Sopra, presso l'incrocio con la SP63R, diparte alla volta di Castelnovo di Sotto.\nIl casello di Reggio Emilia sull'autostrada A1 Milano-Napoli si trova a circa 7\u00a0km a sud.\nFerrovie.\nCadelbosco di Sopra \u00e8 sprovvista di una propria stazione ferroviaria, anche se fino al 1955, anno in cui fu smantellata la linea, era servita da una fermata lungo la ferrovia Reggio Emilia-Boretto.\nLe stazioni ferroviarie della rete nazionale pi\u00f9 vicine sono quelle di Reggio Emilia. La stazione Reggio Emilia AV Mediopadana si trova a circa 7\u00a0km ed \u00e8 un'opera progettata dall'architetto spagnolo Santiago Calatrava, inaugurata l'8 giugno 2013. La stazione Centrale di Reggio Emilia si trova invece vicino al centro del capoluogo.\nMobilit\u00e0 urbana.\nIl servizio bus locale effettua numerose corse giornaliere verso Reggio Emilia e i comuni limitrofi.\nAmministrazione.\nIl seguente \u00e8 l'elenco dei sindaci di Cadelbosco di Sopra dal 1860 ad oggi, inclusi i commissari prefettizi ed i podest\u00e0. \nSport.\nCadelbosco di Sopra ha una squadra di calcio dilettantistico che milita nel campionato di Seconda categoria \u2013 Emilia Romagna e che disputa le proprie partite casalinghe nel nuovo stadio comunale.\nAltre strutture aperte al pubblico comprendono campi da tennis e una piscina coperta."}
{"id": "33174", "revid": "125850661", "url": "https://it.wikipedia.org/wiki?curid=33174", "title": "Campagnola Emilia", "text": "Campagnola Emilia (\"Campagn\u00f4la\" in dialetto reggiano) \u00e8 un comune italiano di 5.607 abitanti della provincia di Reggio Emilia in Emilia-Romagna.\nGeografia fisica.\nSorge nel cuore della Pianura padana, nella parte nord della provincia di Reggio Emilia, a 25 chilometri circa da Reggio Emilia. Il territorio comunale, confina con i comuni di Correggio, Fabbrico, Novellara, Reggiolo, Rio Saliceto, \u00e8 formato, oltre che dal capoluogo, dalle localit\u00e0 Cognento e Ponte Vettigano, per un totale di 24,39 chilometri quadrati.\nStoria.\nNell'anno 935 venne eretto un castello a difesa della corte agricola ivi esistente, l'edificio fece parte dei possedimenti di Matilde di Canossa nel XII secolo e venne successivamente distrutto nel 1371 da Bernab\u00f2 Visconti signore di Milano, quando gi\u00e0 faceva parte dei possedimenti della famiglia da Correggio, alla distruzione del castello segu\u00ec un periodo di semiabbandono del borgo che perdur\u00f2 sino al XVI secolo. Nell'anno 1633, in seguito alla accusa mossa dall'Impero ai Signori di Correggio di battere moneta falsa, pass\u00f2 agli spagnoli che la cedettero agli Este. Gli Estensi la ressero con la sola eccezione del periodo napoleonico sino al 1859, quando Campagnola divent\u00f2 comune.\nMonumenti e luoghi d'interesse.\nPalazzo Comunale.\nL'originaria \u201cCasa Comunale\u201d, situata nella parte sud di Piazza Roma, venne acquistata da Francesco Marastoni per adibirla a uffici e scuola, nel 1782; una ristrutturazione radicale all'inizio del Novecento da parte dell'Ing. Plinio Cottafava, lo porta all'aspetto attuale. Fu inoltre oggetto di interventi di restauro e consolidamento a seguito dei sismi dell'aprile-maggio 1987 e del 15 ottobre 1996.\nPalazzo Baccarini.\nCostruito tra il 1689 e il 1741, come attestato da due tavolette di cotto inserite sotto il porticato, l'impianto del Palazzo \u00e8 composto da tre unit\u00e0 a corte, di tipologia residenziale, classica delle borghesia del tempo, con ogni corte caratterizzata, al piano terra, da un androne passante che funge da collegamento fra il portico ed il cortile interno. Ai lati di ogni androne erano presenti le botteghe artigianali.\n\u00c8 stato oggetto di un restauro conservativo avviato nel 1998 e dal 2007 \u00e8 sede della Biblioteca e dei Servizi Culturali del Comune di Campagnola Emilia.\nChiesa Parrocchiale dei Santi Gervasio e Protasio.\nLa chiesa parrocchiale dei Santi Gervasio e Protasio fu realizzata su una chiesa preesistente negli anni 1771-1772 e presenta numerose testimonianze di architettura, pittura e scultura della fine del XVIII secolo.\nChiesa di Sant'Andrea.\nDi stile romanico risulta la chiesa di Sant'Andrea risalente all'XI secolo, sopravvissuta alla distruzione dell'antico castello, \u00e8 oggi il monumento pi\u00f9 antico di Campagnola. Ha una pianta asimmetrica con due absidi rettangolari, rivolte verso oriente: una maggiore, contenente l'altare e una minore, contenente la sagrestia e cella campanaria; ha una facciata romanica con due lesene triangolari ai lati; Sono inoltre presenti due finestrelle romaniche a strombo da ambo i lati del finestrone, riscoperte nel 1986. Al suo interno sono presente preziosi affreschi del Quattrocento.\nAbbazia SS.Trinit\u00e0.\nIn una mappa della pianura reggiana del Quattrocento, il monastero di Campagnola \u00e8 raffigurato dal disegno della chiesa, con dimensioni di due o tre volte maggiori rispetto a quelle delle altre chiese. Ci\u00f2 sta ad indicare l'importanza notevole del monastero che per di pi\u00f9 \u00e8 l'unico edificio rappresentante Campagnola. Nel disegno svetta un campanile che sembra a pianta ottagonale con tetto a guglia, in stile gotico-lombardo.\nLa modesta struttura dell'attuale chiesetta della Santissima Trinit\u00e0 non rammenta la magnificenza delle origini della chiesa e del monastero nel loro pieno fulgore nel Duecento. L'attuale oratorio \u00e8 stato ricavato dalla navata meridionale minore della ben pi\u00f9 ampia chiesa duecentesca a tre navate, che si sviluppava a Nord con una navata maggiore, larga il doppio e pi\u00f9 lunga di quella oggi esistente, ed un'altra minore uguale a quella Sud. Il disfacimento di queste navate avvenne alla met\u00e0 del Settecento, a seguito dell'abbattimento del monastero. La famiglia Sabbatini di Modena, affittuaria della propriet\u00e0, lasci\u00f2 che la chiesa e il monastero andassero in rovina, senza fare alcuna opera di restauro, abbatt\u00e9 gli edifici duecenteschi e si serv\u00ec del materiale riutilizzabile per la villa di campagna costruita a Sud dell'edificio sacro ancora in piedi.\nLa chiesa presenta alcuni elementi propri dello stile romanico, come gli archi a tutto sesto delle campate; altri elementi, invece, sono tipici del gotico, come le volte del soffitto, che si presentano a crociera a sesto acuto, con costoloni che ne sottolineano la verticalit\u00e0.\nLa parete settentrionale dell'oratorio mostra ben visibili le strutture antiche romaniche, composte da arcate a tutto sesto, tamponate da pareti non ben saldate alle precedenti murature; gli archi poggiano su pilastri polistili alternati. Esternamente, a Nord, si trova un motivo decorativo in mattoni molto complesso e ricercato, che sembra suggerire l'esistenza di un'antica porta poi tamponata. All'interno, volte a crociera a sesto acuto di stile gotico scaricano su pilasti il peso del soffitto per mezzo di costoloni. Alle sommit\u00e0 dei pilastri sono visibili tracce di capitelli in arenaria con figure in bassorilievo quasi completamente distrutti; rinvenuti negli anni Settanta del Novecento, sotto capitelli neoclassici settecenteschi.\n\u00c8 ancora presente l'ancona di stucco dell'altare del crocifisso del Settecento, sormontato dallo stemma del cardinale Francesco Barberini, abate commendatario tra il 1695 e il 1739.\nAnche l'antico campanile \u00e8 stato demolito nel 1825; al suo posto \u00e8 stato eretto un campaniletto a vela a due luci, oggi senza campane.\nChiesa di San Giacomo Maggiore.\nGi\u00e0 presente nel Cinquecento, la Chiesa di San Giacomo Maggiore della localit\u00e0 di Cognento risultava essere piccola e modesta, disadorna e povera di arredi: priva dell'abside e l'altare maggiore era davanti ad un coro di forma quadrata e orientata liturgicamente verso Oriente, in maniera opposta rispetto ad oggi. Era ad un'unica navata, ma con altari appoggiati alle pareti laterali; il soffitto era in legno.\nDistrutta da un incendio nel 1660, venne ricostruita a navata unica con quattro altari, in luogo dei tre precedenti, e successivamente, nel periodo compreso tra il 1780 e il 1789 completamente ricostruita rovesciando la pianta. La facciata trae spunto dalle linee della Chiesa parrocchiale del Campagnola: rifinita di lesene e culmina con un frontespizio mistilineo. Negli anni 50 vennero aggiunti il portale marmoreo, le colonne tortili e l'altare maggiore in marmi policromi con paliotto in scagliola di stile carpigiano, e opere settecentesche provenienti dalla chiesa di San Rocco a Reggio Emilia. All'interno si trovano inoltre due confessionali lignei in stile barocco e le acquasantiere settecentesche in marmo a forma di conchiglia.\n\u00c8 inoltre presente un organo costruito da Domenico Traeri nel XVIII secolo e oggetto di restauro nel 2003.\nCorte di San Bernardino da Siena.\nAd a Nord dell'abitato si trova la Corte di San Bernardino da Siena, gi\u00e0 esistente nel XII secolo con il nome di Villa dei Reatini; successivamente propriet\u00e0 della famiglia Augustoni. In essa, il predicatore francescano S. Bernardino da Siena, fu ospitato nel 1423.\nLa corte, in origine chiusa, risale all'epoca matildica, oggetto di ristrutturazione nel XV secolo comprende la villa padronale, torre colombaia a settentrione e oratorio dedicato al Santo. La Villa, \u00e8 costruita da un corpo centrale e due ali avanzate; nel salone principale della villa, restauri hanno portato alla luce alcuni affreschi seicenteschi.\nChiesa di Santa Liberata.\nSita all\u2019incrocio tra via Castellaro e via Prampolini, vicino al parco della villa Cottafavi. L\u2019attuale edificio \u00e8 stato costruito nel 1827 dal sacerdote Giuseppe Bernini, lo stesso che diede a questa zona il nome di Motta Bernini, corrispondente al podere degli eredi di Mario Manicardi, ed \u00e8 stato restaurato nel 1926. Lavori di consolidamento e di restauro sono stati eseguiti anche nei primi anni del XXI secolo, sotto la direzione dell\u2019architetto Enrico Vincenzi, tecnico del comune di Campagnola Emilia.\nOasi LIPU Celestina.\nOasi LIPU di 12 ettari, collocata a nord di Campagnola Emilia. Inaugurata nel 2005 a seguito di una donazione privata, vede oggi la presenza di diverse piantumazioni e una importante presenza di volatili.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti nel comune sono 935, pari al 16,3% della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nStrade.\nIl territorio comunale \u00e8 attraversato dalla Strada Provinciale 4 che, in direzione sud, conduce a Novellara, mentre in direzione est porta a Fabbrico e Rolo. Sempre da Campagnola Emilia passa la Strada Provinciale 30 che, partendo da Guastalla, attraversa i comuni di Novellara, Campagnola Emilia, Rio Saliceto porta a Carpi. Sempre da Campagnola diparte la Strada Provinciale 48 che, passando per Canolo, porta a Correggio.\nIl comune non \u00e8 raggiungibile direttamente tramite autostrada; i caselli pi\u00f9 vicini sono: a 14\u00a0km, quello di Reggiolo-Rolo sulla A22, a 16\u00a0km, quello di Carpi sulla A22, a 19\u00a0km, quello di Reggio Emilia sulla A1.\nFerrovie.\nLa stazione ferroviaria della rete nazionale pi\u00f9 vicina \u00e8 quella di Rolo-Novi-Fabbrico sulla linea Verona-Mantova-Modena.\nCultura.\nIstruzione.\nA Campagnola Emilia sono presenti le seguenti scuole:\nLe Scuole Statali presenti sul territorio comunale fanno capo all'Istituto Comprensivo \"Galileo Galilei\" di Campagnola Emilia - Rio Saliceto.\nBiblioteche.\nLa Biblioteca Comunale, presente in Piazza Roma \u00e8 aderente al sistema bibliotecario provinciale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33175", "revid": "453768", "url": "https://it.wikipedia.org/wiki?curid=33175", "title": "Campegine", "text": "Campegine (\"Camp\u00e9\u1e63en\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna.\nGeografia fisica.\nTerritorio.\nCampegine \u00e8 situata nella Pianura Padana, a 16\u00a0km da Reggio Emilia. Pi\u00f9 precisamente fa parte della fascia delle risorgive alla base dell'Appennino tosco-emiliano. Il territorio comunale, oltre che dal capoluogo, \u00e8 formato dalle frazioni di Caprara, Case Cocconi e Lora per un totale di 22,24 chilometri quadrati. Confina a nord con il comune di Castelnovo di Sotto, ad est con quello di Cadelbosco di Sopra, a sud con Reggio Emilia e Sant'Ilario d'Enza e ad ovest con Gattatico.\nClima.\nCampegine \u00e8 inserito nella zona climatica E, 2458 GG, come definito dal D.P.R. n\u00ba 412.\nStoria.\nStoria antica.\nIl territorio di Campegine porta i segni di civilt\u00e0 a partire dall'antica Roma, infatti sono stati ritrovati presso la frazione di i resti di due ville romane, abitate dall'I secolo a.C. fino al V secolo d.C. circa, destinate ad alloggio per i servi-agricoltori dei signori della zona. Tuttavia i resti di abitazioni dell'et\u00e0 neolitica rinvenuti nel vicino comune di Poviglio fanno pensare ad un'ampia comunit\u00e0 stanziata nel territorio compreso tra i comuni di Gattatico, Campegine, Castelnovo di Sotto e il citato Poviglio. Il periodo medioevale fu segnato dalla dominazione della signoria degli Este di Ferrara sotto il Ducato di Reggio e dai Gherardini di Montagliari, famiglia fiorentina trasferitasi a Verona nel 1300, feudataria di Castelnovo di Sotto e San Polo d'Enza dal 1600 sino all'occupazione napoleonica; durante questa dominazione viene assegnato per la prima volta il nome di Campigene (o Campicinum / Campeggine).\nUfficialmente, il comune di Campegine, inizi\u00f2 a prendere forma durante l'et\u00e0 napoleonica, quando la legge indetta per riorganizzare le Municipalit\u00e0 invest\u00ec il territorio della Repubblica Cispadana. Il decentramento fu voluto per ridurre il potere dei feudatari gi\u00e0 presenti nel territorio ed ebbe la sua conclusione nel 1802. Il primo \"sindaco\" fu Luigi Cocconi, che si insedi\u00f2 proprio al termine del periodo riformatore, con i soli poteri di controllare la riscossione delle imposte, e, in casi speciali, di richiedere presso la Municipalit\u00e0 alcune opere di manutenzione (per esempio il rifacimento di alcune strade). Questi poteri erano determinati dalla classificazione dei Comuni, introdotta dalla Legge del 24 luglio 1802, che posizionava Campegine (2.995 abitanti al tempo) nella 3\u00aa classe, destinata ai comuni con meno di 3.000 abitanti.\nCon la caduta delle Repubbliche napoleoniche, anche l'ondata di smembramento and\u00f2 persa. I comuni (principalmente Correggio e Castelnovo di Sotto), che nei primi anni dell'Ottocento avevano manifestato la loro preoccupazione per questi partizionamenti del territorio, rividero la coesione di un tempo sotto il periodo della Restaurazione. Nel 1814 Campegine fu annessa a Sant'Ilario mentre nel 1827 venne assegnata al comune di Castelnovo di Sotto, sotto la cui amministrazione rimase fino all'Unit\u00e0 d'Italia.\nNel febbraio del 1860, dopo la seconda guerra d'indipendenza italiana e la caduta del ducato di Modena e Reggio, Campegine riottenne l'indipendenza amministrativa grazie al decreto Farini. Alle prime elezioni fu eletto Giacomo Cocconi, cos\u00ec ricordato dalla lapide cimiteriale: \"le virt\u00f9 dell'uomo pubblico e privato giungevano in Dio l'anima mite integra benefica\".\nStoria dall'Unit\u00e0 d'Italia alla seconda guerra mondiale.\nNel 1866, Quintino Sella, allora Ministro delle finanze del Regno d'Italia, eman\u00f2 con il supporto della camera la tassa sul macinato, un provvedimento che scaten\u00f2 proteste e rivolte in diverse province del nord Italia. Questa legge prevedeva un sistema di riscossione dei tributi a seconda del raccolto, che doveva essere opportunamente pesato su una bilancia meccanica. Nonostante l'ordinamento, i mugnai decisero di protestare presso il palazzo comunale e questa manifestazione fu fatale per otto di loro, che caddero sotto i colpi dei granatieri giunti a proteggere il sindaco Domenico Sidoli. Questo avvenimento \u00e8 tuttora ricordato a Campegine con l'intitolazione della piazza principale \"Ai Caduti del Macinato\".\nIl 1910 vide i socialisti mantenere il \"comando\" di Campegine. Il potere ottenuto da questi ultimi gi\u00e0 dai primi anni del Novecento si mantenne anche negli anni successivi (quasi sempre con l'unanimit\u00e0 dei votanti), nonostante nell'aria girasse un cambiamento radicale verso l'ala moderata della politica. Campegine, per la sua storica tenacia nel sostenere il Partito Socialista Italiano e, successivamente, il Partito Comunista venne, negli anni a seguire, simpaticamente soprannominata \"la piccola Russia\".\nNel 1914 il consiglio comunale di Campegine, retto dal sindaco socialista Mauro Rapacchi, accolse il dissenso della popolazione verso l'entrata in guerra e si colloc\u00f2 nella fascia dei neutralisti. Difatti i cittadini, per lo pi\u00f9 impegnati nell'agricoltura, mal vedevano un'eventuale partecipazione italiana alla conflitto espoloso in Europa, che avrebbe certamente visto braccia tolte al lavoro e minori finanziamenti per le opere di sviluppo, dal momento che le finanze sarebbero state investite solamente in campo militare. Nel periodo compreso tra il 1915-1918 Campegine assunse il ruolo di centro d'aiuto per i militari feriti, grazie anche alla collaborazione della Croce Rossa Italiana.\nIl secondo conflitto mondiale fu teatro dell'eccidio dei sette fratelli Cervi, una famiglia di contadini, di orientamento antifascista che spos\u00f2 sin dal settembre 1943 la causa della Resistenza. Per i fratelli furono fatali gli aiuti ai militari sovietici e britannici che cercavano di fuggire dall'Italia (tra i tanti si ricorda Anatolij Tarasov, autore di un libro sui Cervi) e l'organizzazione da loro creata, che contava in molti uomini e donne del luogo per contrastare l'azione fascista. I sette fratelli (Agostino, Aldo, Antenore, Ettore, Ferdinando, Gelindo ed Ovidio) vennero fucilati dai repubblichini al Poligono di Tiro di Reggio Emilia il 28 dicembre 1943. Nonostante l'assassinio dei Cervi, la zona di Campegine vedr\u00e0 nei due anni successivi una crescita costante dell'attivit\u00e0 partigiana, ampiamente supportata e fiancheggiata dalla popolazione.\nA partire dagli anni del boom economico l'economia campeginese, ancora incentrata sull'agricoltura e l'allevamento, inizi\u00f2 lentamente a trasformarsi in agro-industriale. A causa delle scarse prospettive parte della popolazione emigr\u00f2 verso Reggio Emilia, Parma ed altri centri industriali del nord come Milano e Torino. Solo a partire dagli anni settanta si registr\u00f2 un'inversione di tendenza del calo demografico grazie anche ad un reale sviluppo economico del territorio.\nSociet\u00e0.\nEtnie e minoranze straniere.\nGli stranieri residenti a Campegine al 31 dicembre 2017 sono 692 e rappresentano il 13,5% della popolazione residente. Le comunit\u00e0 straniere pi\u00f9 numerose sono:\nA Campegine \u00e8 nato Riccardo Bertani, da molti ritenuto il pi\u00f9 grande poliglotta di tutti i tempi : egli conosce tutte le lingue slave, moltissime lingue siberiane, l'etrusco e il basco. Nel 2009 ha pubblicato il primo dizionario rutulo-italiano, con annessa comparazione fra il rutulo e il basco.\nInfrastrutture e trasporti.\nIl comune di Campegine \u00e8 attraversato in senso sud-ovest nord-est dalla Strada Provinciale 39 che gli permette di collegarsi, ad ovest, con Taneto di Gattatico e Sant'Ilario d'Enza, e a est, con Castelnovo di Sotto. Come infrastrutture, il comune \u00e8 stato fornito dal mese di agosto 2007 della tangenziale nord, un collegamento stradale che parte dall'asse Val d'Enza per terminare nelle vicinanze di Castelnovo di Sotto. Altra importante via di comunicazione \u00e8 la Strada Provinciale 110, che unisce Campegine a Praticello di Gattatico. Ad ovest, il comune \u00e8 attraversato dal sopra citato \"asse Val d'Enza\", aperto anch'esso ad agosto 2007, che, oltre a congiungersi con il casello dell'Autostrada A1 e con la Strada statale 9 Via Emilia nei pressi di Calerno, collega in modo diretto i comuni di Montecchio Emilia, Campegine, Poviglio e Boretto.\n\u00c8 inoltre raggiungibile direttamente dall'Autostrada A1 mediante il casello \"Terre di Canossa-Campegine\".\nFerrovie.\nLa stazione ferroviaria della rete nazionale pi\u00f9 vicina a Campegine \u00e8 quella di Sant'Ilario d'Enza.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nCampegine \u00e8 stata gemellata con:\nInoltre dal 2015 l'universit\u00e0 del tempo libero di Campegine \u00e8 gemellata con l'omonima iniziativa comunale di Leno in Provincia di Brescia."}
{"id": "33176", "revid": "322321", "url": "https://it.wikipedia.org/wiki?curid=33176", "title": "Castel Rozzone", "text": "Castel Rozzone (\"Cast\u00e8l Russ\u00f9\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nella pianura bergamasca, dista circa 15 chilometri a sud dal capoluogo orobico.\nStoria.\nOrigini.\nLe origini del paese risalgono all'epoca romana, quando si verificarono i primi insediamenti stabili nei pressi della strada dei malgari, che si dirigeva dalla citt\u00e0 di Bergamo in direzione sud, toccando i centri di Treviglio, Crema e Piacenza.\nQuesto sviluppo permise la formazione di una struttura abitativa del borgo ben definita, con la tipica divisione in centurie. Con la fine dell'Impero romano d'occidente, nel Medioevo, la popolazione cominci\u00f2 a crescere assieme alle innovazioni tecniche. Inizialmente aggregato alla comunit\u00e0 di Treviglio e gestito dalla diocesi di Cremona, il territorio venne acquisito dalla famiglia milanese dei Rozzone che instaur\u00f2 una signoria sulla zona, edificando la corte fortificata che d\u00e0 il nome al paese.\nMedioevo.\nDi fazione ghibellina, nel corso del XIII secolo, i Rozzoni diedero il via alla costruzione della corte fortificata che, posta ai margini meridionali del centro abitato e nei pressi della strada dei malgari, caratterizz\u00f2 la vita del borgo per molto tempo. Questo maniero, oltre ad avere funzioni difensive e di residenza della famiglia, serviva anche come dogana, essendo posto nelle immediate vicinanze del fosso bergamasco, confine tra la Repubblica di Venezia e il Ducato di Milano.\nCon la vittoria della fazione guelfa dei Visconti negli scontri con i Rozzone, ghibellini, nel 1386 questi vide ridimensionato il loro potere, perdendo il controllo del territorio, rimanendo da allora il loro ricordo solo nel nome del paese da il Ducato di Milano infeud\u00f2 il paese, fino ad allora terra separata al pari di Treviglio, ad un ramo della famiglia Visconti.\nEt\u00e0 moderna.\nNel 1638 si realizz\u00f2 l'autonomia amministrativa e parrocchiale da Treviglio, con questioni inerenti la suddivisione del versamento di tributi che si protrassero nel corso degli anni.\nEt\u00e0 contemporanea.\nA partire dal XX secolo all'agricoltura vennero affiancate attivit\u00e0 differenti quali la lavorazione del legno (per la produzione di zoccoli) e la coltivazione dei bachi da seta, che favorirono l'insediamento di una filanda. Questa prima attivit\u00e0 industriale fu presto seguita da numerose altre, tanto che nella seconda met\u00e0 del secolo vide un notevole sviluppo dell'attivit\u00e0 industriale, tra cui i mobili d'arte.\nSimboli.\nLo stemma del Comune di Castel Rozzone \u00e8 stato concesso con decreto del presidente della Repubblica del 25 febbraio 1983. \nMonumenti e luoghi d'interesse.\nArchitetture religiose.\nChiesa dei morti del contagio.\nIn origine era una cappella costruita a memoria dei morti di peste degli anni trenta del Seicento.\nNel piccolo ambiente retrostante l'altare si conservano le ossa dei defunti emerse durante gli scavi nell'antico cimitero, intorno alla chiesa di san Bernardo Abate.\n\u00c8 stata ristrutturata nel 1929.\nChiesa parrocchiale di San Bernardo Abate.\nIl 30 giugno 1523 fu consentita da Monsignor Serbelloni, vicario generale della pieve di Pontirolo, la costruzione della chiesa, dedicata a San Bernardo Abate. Il terreno fu fornito dai Visconti a titolo gratuito per realizzare la chiesa e l'annesso cimitero con sabbia e sassi portati dal Serio.\nLa chiesa fu inaugurata il 6 ottobre 1544 e nel 1566, 1605 e 1613 ricevette la visita di san Carlo Borromeo.\nLa chiesa, ricostruita dall'originale in data ignota (ma dopo il 1709), in quanto la distruzione dell'archivio in un incendio nel 1906 non permette di risalire alla data precisa, fu ristrutturata nelle forme attuali nel 1929."}
{"id": "33177", "revid": "254059", "url": "https://it.wikipedia.org/wiki?curid=33177", "title": "Casalgrande", "text": "Casalgrande (\"C\u00e0salgr\u00e2nd\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna.\nDopo Reggio nell'Emilia, Correggio e Scandiano, Casalgrande \u00e8 al 4\u00ba posto della provincia reggiana per popolazione, seguito poi al 5\u00ba posto da Castellarano e al 6\u00ba posto da Guastalla.\nForma assieme alle vicine Sassuolo, Fiorano Modenese e Castellarano il grande distretto industriale delle ceramiche.\nGeografia fisica.\nIl comune di Casalgrande \u00e8 situato nella pedecollina reggiana, sulla sponda sinistra del fiume Secchia, che qui sbocca nella pianura Padana, a 17\u00a0km di distanza da Reggio Emilia. Il territorio comunale \u00e8 formato, oltre al capoluogo, dalle frazioni di \"Dinazzano\", \"Salvaterra\", \"San Donnino di Liguria\", \"Sant'Antonino\", \"Veggia\" e \"Villalunga\", per un totale di 37,73 chilometri quadrati. La stessa Casalgrande \u00e8 ulteriormente divisa in due borgate, \"Boglioni\", sede comunale e zona residenziale, e Casalgrande Alto, sede della chiesa e dell'antico castello. Ci\u00f2 dimostra le origini rurali, oramai soffocate dalla pesante industrializzazione, dei paesi che compongono il territorio casalgrandese. Il comune confina a nord con i comuni di Reggio Emilia e Rubiera, ed est con i comuni modenesi di Formigine e Sassuolo, nonch\u00e9 con il capoluogo provinciale. a sud con Castellarano e ad ovest con Scandiano.\nOrigini del nome.\nLe prime notizie storiche su Casalgrande non vanno oltre la seconda met\u00e0 del X secolo d.C.\nLa pi\u00f9 antica testimonianza riguardante il toponimo \"Casalgrande\" risale ad una pergamena del 945 - conservata in originale nell'archivio della cattedrale di Reggio Emilia - con la quale Adelardo, vescovo di Reggio, conferma alla Canonica di Santa Maria di Castellarano la concessione di tutta una serie di beni e diritti tra i quali, per l'appunto, tutte le decime della Villa di Casalgrande, con tutte le sue pertinenze per intero.\nStoria.\nStoria antica.\nI ritrovamenti di terremare, di necropoli nelle zone confinanti fanno supporre che queste terre fossero abitate sin dai tempi preistorici da trib\u00f9 celtiche.\nLa presenza della via Statutaria, che si snoda da Veggia fino a San Polo d'Enza costeggiando la zona pedemontana e la cui costruzione sembra risalire ai tempi preistorici, spinge ad avvalorare questa supposizione. \u00c8 certo invece che la zona alta di Casalgrande fosse abitata al tempo dei romani e lo dimostrano gli interessanti avanzi dell'epoca ritrovati in localit\u00e0 Osteria Vecchia durante scavi effettuati nella met\u00e0 del secolo scorso.\nMedioevo.\nNulla \u00e8 dato sapere del lungo periodo della decadenza e delle invasioni barbariche ma certamente queste terre subirono la stessa sorte del territorio reggiano che S. Ambrogio descrisse tra i pi\u00f9 colpiti dalla furia dei barbari.\nCon il feudalesimo si cominciano ad avere le prime notizie certe, da cui si apprende che Casalgrande e le zone circonvicine erano soggette al Vescovo, al Comune di Reggio, all'Abbazia di Nonantola e al Monastero di Sant'Alessandro di Parma e che i suoi munitissimi castelli, sorti intorno al Mille, erano oggetto di contesa, come molti altri della zona, tra le potenti famiglie reggiane, le quali, inseritesi nelle lotte tra Papato e Impero, combattevano per avere la supremazia del Comune di Reggio.\nVerso la fine del XII secolo la famiglia Fogliani, la pi\u00f9 potente tra quelle guelfe, si impose su tutti e cacciati i Malapresi del Gesso e i Sessi fedeli all'Imperatore, fu infeudata dal Vescovo di Reggio Guglielmo Fogliani di tutti i castelli della zona, compresi quelli del Casalgrandese.\nNel XIII secolo, durante il periodo dei Comuni, tra Reggio e Modena scoppi\u00f2 una violenta guerra per la deviazione delle acque del Secchia. Memorabile fu la giornata di Formigine, combattuta nel 1201 e vinta dai reggiani che penetrarono in territorio nemico, partendo appunto da Casalgrande.\nCasalgrande rimase comunque sotto i Fogliani fino al 1409 quando Nicol\u00f2 III d'Este, sconfiggendo i Visconti, Carlo Fogliani e Ottobuono de' Terzi, occup\u00f2 le terre ponendo fine a quel lungo periodo di lotta che vide alternarsi nelle contrade di Casalgrande le soldatesche dei Gonzaga, degli Scaligeri, dei Visconti e degli Estensi in guerra per il predominio del territorio reggiano. Da questa data fino al 1859 Casalgrande fece parte dei domini estensi, salvo brevi occupazioni domestiche e straniere.\nNel 1413 Niccol\u00f2 III d'Este diede Casalgrande, Salvaterra e Dinazzano al ferrarese Alberto Della Sala che nel 1423 lo elev\u00f2 al rango di feudo. Morto Della Sala, Casalgrande entr\u00f2 a fare parte della Contea di Scandiano sotto Feltrino Boiardo. Governeranno i Boiardo fino al 1560. Buono fu il governo dei Boiardo, durante il quale Casalgrande crebbe di importanza tanto da essere elevato al grado di giudicatura da cui dipendevano Dinazzano e Montebabbio. In questo periodo la zona dovettero subire le invasioni dei francesi e degli spagnoli in lotta per il predominio dell'Italia. Famoso nella storia locale, l'episodio dell'assedio spagnolo e della resa del castello di Casalgrande Alto dopo una strenua difesa nel 1555. Gli spagnoli promisero salva la vita agli assediati che, rimasti senza pi\u00f9 munizioni, si arresero e furono impiccati.\nEt\u00e0 moderna.\nNel 1560 con la morte di Ippolito Bojardi si estingueva la famiglia Bojardi che aveva in Matteo Maria il pi\u00f9 illustre rappresentante. Il feudo pass\u00f2 nella Camera Ducale per cinque anni, poi infeudato ai conti Thiene che lo ressero, elevato a marchesato, fino al 1622. Successivamente ricadde nella Camera Ducale per dieci anni, quindi fu tenuto per 11 anni dal marchese Enzo Bentivoglio e dal figlio Cornelio.\nDurante il governo dei Thiene e dei Bentivoglio regn\u00f2 la pace, ma le popolazioni furono provate dalla terribile peste di manzoniana memoria del 1630.\nDopo la rinuncia di Cornelio Bentivoglio il marchesato fu nella Camera Ducale, poi infeudato a principi estensi che lo ressero fino al 1725.\nDurante questo periodo dovette subire l'occupazione dei francesi, spagnoli, austriaci e piemontesi in lotta per la successione spagnola, austriaca e polacca.\nNel 1750 il Marchesato pass\u00f2 al genovese Gian Battista Mari che lo resse fino al 1777.\nLo ebbe poi Ercole Rinaldo d'Este sino al 1795 quando Napoleone, occupando l'Italia, decret\u00f2 l'abolizione dei feudi. Durante l'occupazione francese il comune fece parte del V Cantone del Dipartimento del Crostolo. L'avvento napoleonico suscit\u00f2 in un primo tempo entusiasmo, al quale subentrarono i timori, le preoccupazioni e infine l'odio per i continui sacrifici imposti dai francesi.\nTali e tanti furono i gravami, la tasse, le estorsioni degli occupanti che la Restaurazione del 1815 fu salutata come una liberazione. Il nuovo duca Francesco IV d'Este non seppe alimentare le simpatie che aveva suscitato la ricostruzione del Ducato, ma fu duro e spietato contro tutti quelli che manifestavano desiderio di rinnovamento come i tempi mutati imponevano. Casalgrande non gli perdon\u00f2 mai di averla declassata a frazione del comune di Scandiano.\nNonostante la scarsa quantit\u00e0 di documenti che riferiscano del contributo dei Casalgrandesi al Risorgimento italiano fino alla redenzione della propria terra dal dominio ducale, si pu\u00f2 affermare che esso fu notevole e valido. Ne fanno fede le numerose notizie fornite e tramandate da padre in figlio a nipote. Il 4 dicembre 1859 il dittatore Luigi Carlo Farini, che reggeva le sorti del governo provvisorio dell'Emilia e Romagna, costituitosi in seguito agli avvenimenti della Seconda guerra di indipendenza italiana, con un decreto ricostituiva il comune di Casalgrande con annesse frazioni di Salvaterra, San Donnino, Sant'Antonino, Villalunga e Dinazzano. In questo secolo di vita il comune di Casalgrande partecip\u00f2 ai progressi in campo economico e sociale di pari passo con gli altri centri della zona; per rendersene conto basterebbe confrontare le statistiche di allora con quelle odierne.\nDal 1960 l'industria ha iniziato a prosperare, diventando oggi il primario settore dell'economia del Comune di Casalgrande grazie anche alla presenza di infrastrutture logistiche quali lo scalo merci ferroviario gestito dalla societ\u00e0 Dinazzano Po, inaugurato nel 1985..\nMonumenti e luoghi d'interesse.\nCasalgrande presenta alcuni interessanti monumenti, sebbene la pesante industrializzazione della zona abbia notevolmente danneggiato dal punto di vista paesaggistico il territorio. Presso la frazione di Casalgrande Alto sorge la chiesa seicentesca, dedicata a San Bartolomeo Apostolo e i resti del castello, caratterizzato da un bel torrione.\nTra la viabilit\u00e0 rurale di particolare interesse \u00e8 la strada denominata Viottolo Peloso, tipico esempio di campagna casalgrandese coltivata a granoturco e medicaio, lungo la quale antiche porcilaie, ormai in disuso, raccontano la storia di un'antica attivit\u00e0 perduta ma viva nella memoria dei residenti.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti a Casalgrande sono 1.524, pari al 7,9% della popolazione. Le nazionalit\u00e0 pi\u00f9 numerose sono:\nInfrastrutture e trasporti.\nStrade.\nIl territorio comunale \u00e8 attraversato in senso obliquo ovest-est dalla ex Strada statale 467 di Scandiano, ora sostituita da un moderno sistema di tangenziali progettato per liberare Casalgrande e le frazioni vicine a parte Dinazzano dal pesante e continuo traffico che quotidianamente interessa la strada.\nFerrovie.\nIl territorio comunale comprende una stazione ferroviaria e tre fermate sulla ferrovia Reggio Emilia-Sassuolo, gestita da Ferrovie Emilia-Romagna (FER), con corse tra i due capolinea.\nL'impianto principale, la stazione di Casalgrande, \u00e8 a servizio del capoluogo comunale; la stazione di Dinazzano, la stazione di Villalunga e la stazione di Veggia servono le omonime frazioni. A Dinazzano \u00e8 inoltre presente uno scalo merci."}
{"id": "33178", "revid": "1543377", "url": "https://it.wikipedia.org/wiki?curid=33178", "title": "Casina", "text": "Casina (\"La Ca\u1e61\u00eena\" nel dialetto montanaro -sempre con articolo in lingua dialettale-, \"La Ca\u1e61\u00e8ina\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna. Il territorio comunale fa parte della Comunit\u00e0 Montana dell'Appennino Reggiano.\nGeografia fisica.\nTerritorio.\nIl territorio comunale \u00e8 interamente situato in montagna. Le due valli principali sono quella del torrente Crostolo che interessa il territorio a est e il torrente Tassobbio che invece occupa tutta la parte ovest. Tra i rilievi pi\u00f9 alti si possono elencare il monte Barazzone (735 m) e il monte Pulce (739 m).\nClima.\nSecondo la stazione meteorologica di Casina la zona climatica del comune \u00e8 la E.\nStoria.\nStoria precomunale.\nDei reperti trovati nel territorio certificano la presenza di insediamenti umani fin dall'et\u00e0 del bronzo.\nSono stati scoperti due villaggi principali: il primo \u00e8 venuto alla luce nel 1872 grazie ai lavori di Gaetano Chierici, si tratta di un villaggio terramaricolo e si trova in cima al monte Venera, in localit\u00e0 Ariolo. Il secondo invece si trova vicino alla frazione di Cortogno ed \u00e8 chiamato \"il Villaggio del Faieto\".\nIn epoca preromana il territorio fu occupato prima dai Liguri e successivamente vi insediarono gli Umbri, gli Etruschi e i Celti.\nTra il 187 a.C. e il 175 a.C. i Romani con una serie di campagne militari conquistarono definitivamente la zona. Le popolazioni dei Liguri e Friniates (da qui il toponimo Frignano) vennero respinte e a volte deportate, per esempio nel Sannio. Per tutta l'et\u00e0 imperiale e tardo antica la zona era rinomata per l'allevamento di ovini e per la produzione di tessuti di qualit\u00e0.\nUno dei resti di epoca romana del territorio \u00e8 la fornace di Cortogno. Caduto l'impero la zona venne prima invasa dai Goti nel V secolo ma poi ripresa dai Bizantini che se la contesero con i Longobardi.\nSi pu\u00f2 notare in questi secoli un deciso decadimento dell'area. Questa situazione trova conferma in una lettera di S.Ambrogio, quando nel descrivere la regione emiliana, da lui percorsa durante una visita pastorale, il vescovo milanese lamentava lo stato di abbandono delle regioni appenniniche, un tempo fiorenti ma ormai incolte.\nLa provincia \"Alpes Appeninae\" rimase in mano bizantina fino alle soglie del VII secolo, anche dopo il 568 quando avvenne la calata dei Longobardi in Italia, guidati dal loro re Albonio quando consolidarono il proprio dominio nelle citt\u00e0 dell'Emilia occidentale tra cui Parma e Reggio. Anche se i bizantini di Ravenna riuscirono a riconquistare per breve periodo i ducati longobardi emiliani del 590, durante i primi anni del regno del bellicoso Agilulfo, i Longobardi respinsero di nuovo i Bizantini a oriente del Secchia e questa volta conquistarono anche l'Appennino Reggiano.\nPossiamo dare per certo che i Longobardi avevano possesso della zona del 628 quando l'abate Bertulfo che era di ritorno da Roma dove era stato inviato dal re longobardo Arioaldo per passare dalla toscana (al epoca si chiamava Tuscia) scrisse che pass\u00f2 dal \"castrum Bismantum\". Il motivo \u00e8 sicuramente il fatto che l'antica via romana Lucca-Parma, che dal passo Pradarena arriva poi a Bismantova, era l'unico passaggio appenninico di completo controllo Longobardo in quanto sia la Liguria sia il Frignano erano ancora sotto controllo Bizantino.\nI Longobardi riorganizzarono una prima forma di stato, organizzazione che mancava dai tempi dei Romani. La popolazione torna a crescere, dopo oltre 2 secoli di stagnazione, ma con dinamiche di insediamento tutte nuove come il fenomeno delle curtis. A Bismantova, considerata allora il centro della regione, viene assegnato un \"Gastaldo\", cio\u00e8 un funzionario civile longobardo. Il gastaldato di Bismantova viene diviso in 4 curtis, tra cui quella di Malliaco (localit\u00e0 scomparsa che sorgeva a nord-ovest di Castelnuovo Monti) a cui viene assegnato il territorio di Casina.\nNel 774 cade il regno Longobardo ad opera di Carlo Magno. In seguito, nel IX secolo, il sovrano Ludovico II doner\u00e0 i territori della curtis longobarda di Malliaco al duca di Parma Suppone I. Questo genere di smembramenti, con passaggi di propriet\u00e0 dalla corona a dignitari laici prima e poi ecclesiastici sar\u00e0 uno dei principali motivi della caduta del impero Carolingio e la nascita del feudalesimo. Nel corso del X secolo vengono donati beni fiscali anche ai vescovi reggiani che assunsero poteri non solo in citt\u00e0 ma anche nel territorio.\nIn questo periodo l'ascesa della famiglia dei Canossa pu\u00f2 essere giustificata dal fatto che il capostipite, Adalberto Atto di Canossa, fu favorito per sua fedelt\u00e0 all'imperatore tedesco Ottone I durante il conflitto che lo opponeva a Berengario II (re d'Italia tra il 950 e il 961). Nel 958 Atto Adalberto acquista sei poderi lungo la valle del Tassobbio, che gli assicura un corridoio di possedimenti dalla media val d'Enza al nodo stradale di Bismantova.\n\u00c8 nel secolo IX e X che iniziano a essere costruiti i primi insediamenti rurali come Migliara, Beleo e Giandeto. Compaiono anche i primi castelli come Sarzano, Leguigno e Paullo, quest'ultimo anche sede del potere religioso con una sua pieve. Dopo la morte di Matilde di Canossa queste entit\u00e0 amministrative accettarono di entrare nella giurisdizione del comune di Reggio Emilia. Il territorio di \"Cassina\" viene infatti menzionato nel \"Libro dei fuochi\" del Comune di Reggio del 1315.\nDal '300 per\u00f2 diminu\u00ec l'influenza comunale e si inasprirono le lotte tra le famiglie dei Fogliani, possessori di Leguigno, Giandeto e Sarzano, e la famiglia dei Gonzaga, regnante su Paullo e Pianzo. Dal secolo successivo l'arrivo del dominio Estense port\u00f2 una relativa stabilit\u00e0 alla zona.\nLa divisione feudale dei territori rimasta la medesima per secoli viene travolta dal vento della rivoluzione francese il 24 ottobre 1798 che spart\u00ec i territori del futuro comune tra i cantoni di Vezzano, Carpineti e Castelnovo ne' Monti.\nRitornato nel 1815, Francesco IV d'Este soppresse i nuovi territori creati nel periodo napoleonico ma non reinstrodusse gli antichi diritti feudali. Durante il periodo estense dell'Ottocento i 20 consiglieri comunali venivano scelti tra 90 dei cittadini di classe pi\u00f9 elevata, da qui si pu\u00f2 notare un modesto inizio di una maggiore democratizzazione della societ\u00e0.\nStoria del comune.\nXIX secolo.\nCasina si qualific\u00f2 come comune il 4 dicembre 1859 con un decreto del dittatore dell'Emilia Luigi Carlo Farini. Era allora solo un piccolo borgo, ben pi\u00f9 ridotto rispetto ad altri paesi vicini che in seguito divennero frazioni. Fu deciso di farlo capoluogo del nuovo comune in quanto era un centro di comunicazione posto sull'importante strada militare Gualitieri-Aulla presente fin da fine 1700.\nNon sempre gli abitanti di Casina furono d'accordo con le leggi del nuovo stato come testimonia la protesta avvenuta per la tassa sul macinato nel 1869.\nCome conseguenza del suffragio troppo ristretto (sar\u00e0 censitario fino al 1912) l'amministrazione fu sempre presieduta da circa le stesse persone, o meglio dalle stesse famiglie che si alternavano gli incarichi. Era facile stringere accordi con elettori quando nei primi decenni dopo l'unit\u00e0 pochissime volte superavano il centinaio in numero.\nNella seconda met\u00e0 del XIX secolo a Casina su una popolazione di circa 4344, le famiglie benestanti erano 126 sulle circa 800 totali. La superficie comunale era di 5054 ettari di cui 3159 produttivi. Si coltivava frumento, veccia, fava, granoturco e il molto usato castagno. La vite che cresceva sugli olmi produceva un vino frizzante, dissetante e con un basso grado alcolico che i contadini chiamavano \"fis-ciarin\".\nGran parte della popolazione femminile oltre alle faccende casalinghe o al lavoro nei campi in aiuto agli uomini, si dedicava alla filatura della lana, della canapa e del lino. Il mercato si teneva il marted\u00ec di ogni settimana.\nVarie sagre e fiere alleviavano il duro lavoro dei cittadini: a Sarzano vi era una fiera nel marted\u00ec di Pentecoste, a Pianzo nella domenica dopo San Pietro e nel giorno della SS.Trinit\u00e0, a Leguigno per S.Anna, a Paullo il 20 agosto, a Giandeto e Cortogno il giorno del patrono.\nVerso la fine del 1800 iniziarono ad arrivare importanti innovazioni tecnologiche come la trebbiatrice e i primi caseifici che sostituivano la produzione casalinga del latte con quella di tipo industriale.\nXX secolo.\nNel 1924, in seguito alla costruzione della centrale idroelettrica di Ligonchio, il capoluogo si dot\u00f2 di energia e illuminazione elettrica, mentre le frazioni l'ebbero nel '39 e alcuni gruppi di case isolate l'ottennero solo negli anni '50-'60. Nel 1929 arriv\u00f2, sempre inizialmente solo nel capoluogo, l'acquedotto.\nI primi anni del XX secolo sono segnati da un alto tasso di emigrazione. Sono ben 1617 i Casinesi che fanno richiesta di passaporto per l'espatrio negli anni 1901-1920, sono quasi un quarto della popolazione. La meta preferita \u00e8 la Svizzera in cui per\u00f2 l'emigrazione \u00e8 stagionale, per quanto riguarda l'emigrazione permanente i paesi pi\u00f9 scelti sono gli Stati Uniti e la Germania.\nQualche abitante di Casina partecip\u00f2 alla guerra in Libia e successivamente molti furono mandati nelle trincee della Prima guerra mondiale. Tra i caduti della Grande guerra ci sono anche due consiglieri comunali: Careno Grasselli di Pianzo e Ettore Magnani di Cortogno.Negli anni '20 arriva il Fascismo: in quegli anni erano stati eletti sindaci socialisti e il consiglio comunale venne sostituito, solo le amministrazioni della provincia che non erano socialiste vennero mantenute. Il 10 novembre 1922 ci fu lo scioglimento ufficiale del vecchio consiglio, che era stato gi\u00e0 cacciato da due mesi.\nCon l'occupazione dell'Italia da parte delle truppe nazi-fasciste dopo l'8 settembre 1943, anche il territorio di Casina, in virt\u00f9 della sua posizione strategica sulla SS 63, si ritrov\u00f2 al centro di numerose operazioni partigiane e di repressione anti-partigiana. In occasione dell'eccidio della Bettola infatti, diversi civili residenti lungo statale vennero trucidati dai soldati tedeschi. Tra il 21 ed il 23 dicembre 1944 i nazisti trucidarono, presso la frazione di Vercallo, 12 ostaggi per rappresaglia. Il 23 aprile 1945 avvenne la liberazione e Casina riprese la via democratica.\nNel 1957 venne aggiunta la frazione di Beleo, che prima apparteneva al comune di Ciano D'Enza.\nSimboli.\nIl 7 giugno 1959 viene approvato il progetto relativo allo stemma del Comune. La descrizione \u00e8 la seguente \"Su scudo sannitico, in campo d'azzurro fascia d'argento accostata, in capo da una stella dello stesso di cinque punte\".\nLa fascia d'argento simboleggia la strada statale 63 che attraversa il capoluogo del Comune e il suo comprensorio \u00abed \u00e8 motivo di scambi commerciali e industriali dei prodotti dell'Agricoltura, cespiti di benessere per Casina\u00bb, cos\u00ec viene giustificato dalla delibera comunale del '59.\nLa stella a cinque punte ricorda le dipendenze comunali (Paullo, Leguigno, Giandeto, Cortogno e Pianzo), \u00abil patrimonio del luogo\u00bb.\nIl gonfalone \u00e8 partito di bianco e di azzurro e ha al centro lo stemma civico.\nMonumenti e luoghi d'interesse.\nAltro.\nIn localit\u00e0 La Torre di Casina, lungo l'antica strada ducale Gualtieri-Aulla a 200 metri a valle dall'incrocio con la strada che porta alla rocca di Canossa, \u00e8 posta dal 1948 una lapide a ricordo del passaggio degli studenti e professori toscani che combatterono al fianco di Carlo Alberto di Savoia, sui campi di Curtatone e Montanara.\nCultura.\nBiblioteche.\nLa biblioteca comunale \"Sincero Bresciani\" \u00e8 stata fondata nel 1980 e ora dispone di pi\u00f9 di 15.000 volumi.\nSi trova in via Marconi 7, al piano terra del centro culturale.\nScuole.\nNel territorio comunale si trovano:\nQuesti sedi fanno parte dell 'Istituto comprensivo \"Giorgio Gregori\" di Carpineti-Casina.\nMusei.\nIl museo della civilt\u00e0 contadina \"Corte Gherardi\" ospita una collezione di oltre 2000 pezzi che raccontano la vita agreste del territorio. Ha sede nel borgo di Montale.\nEconomia.\nIl comune di Casina fa parte dell'area di produzione del Parmigiano Reggiano.\nLa produzione di questo rinomato formaggio riguarda l'allevamento di mucche da latte e la fabbricazione in molti caseifici del territorio. Il parmigiano reggiano di montagna si differenzia da quello di pianura dal colore giallo paglierino pi\u00f9 intenso e dal gusto pi\u00f9 piccante.\nInfrastrutture e trasporti.\nIl territorio comunale \u00e8 attraversato dalla strada statale 63 del Valico del Cerreto.\n\u00c8 attivo un servizio di autobus per il collegamento con Reggio Emilia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono 352, pari al 7,8% della popolazione. Di seguito sono riportati i gruppi pi\u00f9 consistenti:"}
{"id": "33179", "revid": "1124164", "url": "https://it.wikipedia.org/wiki?curid=33179", "title": "Castelli Calepio", "text": "Castelli Calepio (\"Cast\u00e8i Cal\u00e8pe\" o \"Cast\u00e8l Cal\u00e8pe\" in dialetto bergamasco) \u00e8 un comune sparso italiano di abitanti della provincia di Bergamo in Lombardia.\nGeografia fisica.\nIl comune (insieme di 4 paesi) \u00e8 situato pochi chilometri a sud del Lago d'Iseo sulla sponda bergamasca del Fiume Oglio nella zona chiamata Valcalepio (dove si produce l'omonimo vino DOC). La distanza dal capoluogo di provincia \u00e8 di circa 20\u00a0chilometri ad est. Il suo territorio \u00e8 caratterizzato a nord dalle propaggini meridionali delle alture del Sebino che degradano verso sud nell'alta pianura fiancheggiata dal fiume Oglio.\nFrazioni.\nIl comune \u00e8 composto da quattro frazioni: Tagliuno, che \u00e8 la sede del municipio, nella parte nord-ovest, Calepio a nord-est, Cividino a sud-est e Quintano a sud-ovest.\n\u00c8 possibile raggiungere Castelli Calepio oltre che con le strade provinciali anche attraverso l'Autostrada \"A4 Milano-Venezia\", l'uscita \"Ponte Oglio\" si trova sul territorio del comune.\nDal punto di vista economico accanto all'antico e tradizionale sviluppo dell'agricoltura e soprattutto della viticoltura tipico di tutta la zona della valle, nel corso degli ultimi cinquant'anni si sono aggiunti importanti insediamenti artigianali e industriali: soprattutto bottonifici, aziende metalmeccaniche, produzioni di materie plastiche, pelletterie e tessile-abbigliamento.\nStoria.\nIl primo nucleo abitato di Calepio era conosciuto sicuramente gi\u00e0 al tempo dei Romani\ne risalgono all'Alto Medioevo, precisamente nel periodo carolingio, i primi documenti con riferimenti ad un \"Vico Castro Calepio\" e a \"Taliuno\", dove, sempre in questo periodo vennero costruiti i due castelli: quello di Tagliuno dai conti Marenzi e quello di Calepio dai conti omonimi.\nIl toponimo di Castelli Calepio risale al 1927, anno in cui ci fu l'accorpamento dei paesi di Tagliuno e Calepio con le frazioni in un unico comune. \nIl vecchio borgo medievale di Calepio \u00e8 dominato dal castello originariamente costruito intorno all'anno 1000 dai feudatari del posto che dall'anno 1240 iniziarono a chiamarsi Conti di Calepio. Il castello venne poi ricostruito nel 1430 e vide le gesta del condottiero \"Trussardo da Calepio\" che, nella guerra tra i milanesi e i veneziani, scelse di allearsi con la Repubblica di Venezia sconfiggendo le truppe Viscontee. L'appoggio a Venezia fece guadagnare alla casata il decreto ducale del feudo su tutta la valle, rinnovato poi con un altro decreto nel 1662.\nUn famoso discendente di Trussardo fu Ambrogio da Calepio che elabor\u00f2 il primo dizionario multilingue detto appunto \"Calepino\" del 1502.\nUn altro personaggio storico da ricordare \u00e8 il cantante lirico di Tagliuno Ignazio Marini coetaneo di Giuseppe Verdi e molto stimato dal compositore che lo volle come interprete di molte sue opere.\nMonumenti e luoghi di interesse.\nDal punto di vista artistico oltre al gi\u00e0 citato castello meritano di essere ricordati:\nRicorrenze e manifestazioni.\nLa festa patronale \u00e8 diversa per ognuna delle quattro frazioni in cui \u00e8 diviso il comune:\nLa ricorrenza della \"Madonna delle Vigne\" (in dialetto \"Mad\u00f3na dele gatole\") risale al 1781: gli abitanti di Tagliuno l'anno prima avevano fatto un voto solenne impegnandosi anche per i discendenti a celebrare una festa in onore di Maria nel caso avesse liberato i vigneti dalla piaga dei bruchi (\"gatole\") che li infestavano ormai da parecchi anni provocando gravi carestie, in effetti quell'anno i bruchi tornarono ma in quantit\u00e0 molto inferiore e non crearono gravi danni, quindi da quel momento a Tagliuno si festeggia questa ricorrenza.\nUn'iniziativa che si svolge ogni anno \u00e8 \"Arte in Castello\", il cui scopo \u00e8 quello di far conoscere scultori e pittori contemporanei tramite una mostra allestita nel castello di Calepio.\nInfrastrutture e trasporti.\nTram.\nTra il 1901 e il 1921 la frazione Tagliuno ospit\u00f2 una fermata lungo la tranvia Bergamo-Trescore-Sarnico.\nStrade.\nNel territorio di Castelli Calepio \u00e8 presente il casello \"Ponte Oglio\" dell'Autostrada A4 Torino-Trieste. Il territorio comunale \u00e8 inoltre attraversato dalla Strada provinciale 91 della Val Calepio; dalla Strada Provinciale 83 Tagliuno-Capriolo e dalla Strada Provinciale 84 Tagliuno-Palazzolo sull'Oglio\nFerrovie.\nLa ferrovia Bergamo-Brescia attraversa la parte meridionale del territorio comunale. Le stazioni pi\u00f9 vicine sono quelle di Grumello del Monte e Palazzolo sull'Oglio\nSport.\nCalcio.\nSono presenti numerose societ\u00e0 calcistiche delle varie frazioni a livello dilettantistico, suddivise nelle varie categorie. Tutte condividono il centro sportivo comunale della frazione di Cividino dove \u00e8 presente il campo principale in erba naturale con una pista olimpica regolamentare per l'atletica leggera e un secondo campo in erba artificiale. La principali squadre di calcio del paese sono la \"A.S.D. Valcalepio Calcio\" e la \"A.S.D. Castellese Calcio\" entrambe inserite nel campionato di 1\u00aa Categoria girone F. Per la prima volta nella stagione 2014-2015 le due formazioni calepine hanno affrontato lo stesso campionato dando vita in data 05/10/2014 e in data 08/02/2015 ad uno storico derby, vinto nel girone d'andata dalla \"Valcalepio\" e terminato con un pareggio nel girone di ritorno. Entrambe le compagini affronteranno il campionato 2015-2016 nuovamente nello stesso girone del campionato di 1\u00aa categoria."}
{"id": "33181", "revid": "125649896", "url": "https://it.wikipedia.org/wiki?curid=33181", "title": "Castione della Presolana", "text": "Castione della Presolana (\"Cas-ci\u00f9\" o \"Casti\u00f9\" in dialetto bergamasco) \u00e8 un comune italiano di abitanti della provincia di Bergamo in Lombardia.\nHa una superficie territoriale con un'altimetria che varia dai 740 m s.l.m. ai 2.521 m s.l.m.\nGeografia fisica.\nTerritorio.\nCastione della Presolana \u00e8 un comune della provincia di Bergamo, sito alle pendici del Pizzo della Presolana e del Monte Pora, giace in aperta e assolata posizione su un ampio terrazzamento posto sopra la valle di Tede, il territorio appartiene al bacino imbrifero del torrente Borlezza che versa le sue acque nel lago d'Iseo.\nIl comune \u00e8 collegato con la Val di Scalve, attraverso il Giogo della Presolana, dove si trova il paese di Colere, adagiato sulla parete nord della Presolana stessa.\nStoria.\nA partire dal 1863, anno nel quale il Regno d'Italia autorizzava il comune castionese ad assumere la denominazione di Castione della Presolana, l'assetto politico rimane pressoch\u00e9 invariato; l'autonomia comunale e la tranquillit\u00e0 politica, hanno permesso la crescita economica della popolazione. La vita locale era dedicata allo sfruttamento dei boschi, all'allevamento di bovini, caprini e ovini. Cure molto particolari erano riservate a quegli appezzamenti di terreno che dovevano servire per garantire agli animali un'adeguata alimentazione. I prati, ben concimati, consentivano perci\u00f2 fino a tre tagli di fieno annuali. Tra un taglio e l'altro, nelle zone impervie dove non si riusciva a concimare, veniva effettuata la raccolta del cosiddetto \"fe magher\" /fieno magro) che, mescolato all'altro, serviva per tutto l'inverno. A ottobre, quando ormai la stagione era alla fine, si raccoglieva il \"patos\" (insieme di foglie ed erbaccia) destinato alla preparazione dei giacigli invernali per gli animali. Il taglio delle piante rappresentava cospicui utili per i commercianti; il territorio veniva sfruttato a fondo anche con il commercio della terra pura e semplice e il lavoro di tagliapietre era molto diffuso nella zona, vista la bellezza del sasso locale utilizzato ancora oggi per la costruzione delle case. L'agricoltura rappresentava una fonte importante di sostentamento consentendo di raggiungere la completa autonomia alle famiglie che vi si dedicavano.\nIl frumento era particolarmente diffuso nelle zone pianeggianti di Castione; la Valle dei Mulini, con il suo inesauribile corso d'acqua, garantiva il perfetto funzionamento delle macine per la lavorazione. L'ultimo mulino rimasto, \u00e8 diventato un ristorante museo fonte di attrazione per turisti. Le abitazioni rispecchiavano le esigenze dei \"tanti\", nel senso che venivano costruite per essere, oltre ad un luogo di lavoro, un ritrovo sociale. Le case erano posizionate molto vicine fra di loro, in nuclei di pi\u00f9 famiglie che, alla sera, dopo il lavoro, si ritrovavano tutti attorno allo stesso fuoco, nella grande cucina, per mangiare e raccontarsi il quotidiano. Generalmente, le case, erano formate da due piani: a piano terra presentavano un porticato ad arcate eseguite in pietra locale, che si affacciava sulla cucina e sulla stalla; mentre sopra, collegati con scale di legno, vi erano i locali di abitazione con piccole finestre. Vicino alla stalla veniva costruito un ulteriore porticato che fungeva da deposito per l'attrezzatura di lavoro, sopra il quale c'era il fienile che permetteva il foraggiamento del bestiame essendo collegato con la stalla per mezzo di un buco. Differente era la costruzione dell'alpeggio estivo che presentava una stalla con sopra il fienile e lateralmente veniva predisposta una stanza denominata \"cas\u00ec \" per la produzione del formaggio. La vicinanza della vallata alla citt\u00e0 di Bergamo e Milano, insieme all'aria pura e salubre dell'ambiente montano, sono stati i motivi per i quali, agli inizi del Novecento, alcune delle famiglie pi\u00f9 facoltose, hanno iniziato a costruire i primi alberghi e le prime case di vacanza. Nel 1913, il Club Alpino Italiano, organizz\u00f2 le gare nazionali di sci, alle quali seguirono altre manifestazioni sportive molto importanti. Fra queste ricordiamo la \"Coppa Principe di Piemonte\", una gara a livello nazionale disputatasi il 5 febbraio 1928. Nel 1930 si costituisce la \"Pro Castione\", un sodalizio che detta l'avvio ad un'attivit\u00e0 promozionale del turismo locale. Questa organizzazione era rappresentata da un comitato, del quale facevano parte personaggi illustri, sia locali che \"forestieri\", tutti accomunati da un unico scopo: sviluppare il turismo e la villeggiatura a Castione della Presolana. Nello stesso anno si costituisce anche lo \"Sci Club Presolana\" che, fra suoi soci, poteva contare la presenza di deputati e senatori, che avevano gi\u00e0 scelto Castione come meta delle proprie vacanze. I responsabili dello \"Sci Club Presolana\" tracciarono numerose piste di discesa, fondo e venne realizzato un trampolino di salto in localit\u00e0 \"Romentarek\"; insomma un comprensorio capace di soddisfare ogni esigenza. Ancora oggi si pu\u00f2 notare, ai piedi del monte Scanap\u00e0, la vecchia costruzione che serviva a far muovere la slittovia. Sotto la calce sbiadita della facciata, si pu\u00f2 ancora leggere la scritta che ricorda quello che fu, certamente, uno dei primi impianti di risalita a fune della bergamasca. La slittovia era una sorta di \"chiatta\" della neve, montata su pattini, con una navetta che saliva e una che scendeva; poteva trasportare una quindicina di sciatori su due panche.\nTutti questi enti cercavano di promuovere la zona con un pacchetto di iniziative capace di soddisfare ogni esigenza turistica estiva ed invernale, con la possibilit\u00e0 di soggiornare negli alberghi e pensioni oppure affittare appartamenti. Le ville signorili di facoltosi uomini politici, di cultura e industria, erano meta di richiamo, una sorta di \"biglietto da visita\" per confermare che la localit\u00e0 era gi\u00e0 stata scelta come luogo di villeggiatura esclusiva. Una promozione che iniziava a richiamare l'attenzione verso nuovi investimenti, nuove attivit\u00e0 e lavori, l'inizio di quel sospirato benessere per il quale si concentravano tutti gli sforzi della \"Pro Castione\" e dello \"Sci Club Presolana\". Verso la met\u00e0 degli anni \"50, quando ormai l'eco della II Guerra Mondiale si era spento, iniziava un vero e proprio boom economico. Si assiste alla trasformazione radicale dell'attivit\u00e0 prevalente della popolazione di Castione della Presolana; l'agricoltura e l'allevamento non sono pi\u00f9 l'occupazione principale e lasciano posto al turismo e all'edilizia residenziale.\nMonumenti e luoghi d'interesse.\nLa chiesa parrocchiale dedicata a Sant'Alessandro patrono del paese.\nLa chiesa fu iniziata nel 1752 e conclusa nel 1756. All'interno si pu\u00f2 ammirare l'altare maggiore costruito dai Fantoni di Rovetta nel 1767.Un importante dipinto \u00e8 quello di Pietro Della Vecchia che rappresenta il martirio di sant'Alessandro di Bergamo.\nA fianco della chiesa sorge il campanile alto 57,5 metri, costruito in pietra locale e terminato nel 1786. Possiede un concerto di 8 campane in Reb3\nLa chiesetta di San Peder sorge su un picco roccioso nel territorio del comune di Castione della Presolana, nella contrada di Rusio, eretta intorno all'XI secolo, fu ricostruita nel 1580 e ristrutturata nel 1974, domina la Valle dei Mulini e il territorio del comune di Castione della Presolana.\n\u00c8 considerata il primo edificio religioso della zona, internamente ed esternamente sono presenti pitture murali risalenti al XV e XVI secolo.\nIn particolare alla sinistra della navata \u00e8 ritratto un Cristo crocifisso di autore ignoto, risalente al 500, mentre nel presbitero, sempre dello stesso periodo \u00e8 dipinto un Cristo risorto.\nAltri dipinti che ritraggono la \"Vergine col Bambino, san Pietro con san Paolo, sant'Antonio abate e sant'Alessandro\" sono ritratti nell'arcata principale.\nSono ancora presenti alcuni ornamenti in marmo saccaroide originali del periodo medievale.\nChies di Lantana, piccola frazione caratteristica di Castione. Circondato da un caratteristico borgo storico, il Santuario di Lantana \u00e8 una perfetta combinazione tra storia, arte, natura e tranquillit\u00e0. Santuario del XV secolo, sorge sull\u2019area di un vecchio oratorio dedicato a San Silvestro Papa, la cui immagine \u00e8 scolpita su una lastra che sovrasta la porta di ingresso. Oggi, la chiesa, risultato di una consistente ricostruzione avvenuta nel 1909, \u00e8 nota per la devozione alla \"Beata Vergine Maria\" in onore dei suoi ripetuti interventi tramandati oralmente e documentati in una ricca raccolta ex voto. Il Santuario \u00e8 ricco di storia e di arte, infatti sono numerosi gli affreschi che possiede, tra i quali: Sant\u2019Antonio da Padova, la Via Crucis e la Madonna in trono con il Bambino. \u00c8 possibile raggiungerlo con una semplice e piacevole passeggiata immersi nella natura, adatta a tutti.\nCultura.\nEventi.\nI mercatini di Natale, la festa della Santusa, le rivisitazioni della transumanza e i riti delle greggi.\nOrmai di fama mondiale il festival annuale degli scacchi che rappresenta un vero e proprio avvenimento.\nInoltre, nel periodo estivo, due diverse edizioni della rassegna Hobby ed Artigianato in piazza.\nOgni seconda domenica d'agosto \u00e8 festa a Lantana, l'appendice pi\u00f9 a nord di Dorga, per la festa del Santuario della Madonna delle Grazie. I festeggiamenti durano solitamente tre giorni, culminando con la processione che, coinvolgendo tutta Dorga, finisce al Santuario.\nNel luglio 2007 vi \u00e8 stata la Presolana Bike Challenge prima edizione di una festa di Mountain Bike su tracciati completamente chiusi al traffico ma con seggiovie funzionanti con gare nazionali, cicloturistiche e di downhill per discese mozziafato. \u00c8 stata la prima gara in Italia ad usufruire di sistemi grafici e di rilevamento satellitari.\nIl Gruppo Ciclistico Presolana ha disegnato, grazie a questa nuova tecnologia e all'esperienza di migliaia di chilometri, nella conca della Presolana ben 8 tracciati di diverse difficolt\u00e0 tecnica e fisica disponibili.\nDal 2005 al 2007 Castione ha ospitato tre edizioni di Kaibakh Festival Arti Visive, rassegna ed esposizione dedicata a cortometraggi, fotografie e opere d'arte. Nel corso del festival, tenuto presso la scuola elementare della frazione di Dorga, si sono svolti spettacoli teatrali e concerti"}
{"id": "33183", "revid": "1543377", "url": "https://it.wikipedia.org/wiki?curid=33183", "title": "Cavriago", "text": "Cavriago (\"Quari\u00eagh\" nel dialetto locale, \"Queri\u00eagh\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna.\nGeografia fisica.\nCavriago \u00e8 sito nella pianura Padana, ad 8\u00a0km a sud-ovest di Reggio Emilia. Il territorio comunale \u00e8 composto, oltre che dal capoluogo, dalle frazioni di Corte Tegge e Quercioli per un totale di 17 chilometri quadrati. Confina a nord e ad est con Reggio nell'Emilia, a sud e ad ovest con Bibbiano.\nOrigine del nome.\n\"Cavriago\" \u00e8 da ricondurre probabilmente al gentilizio latino \"Curvelius\", con suffisso -\"acu\" e con un passaggio da \"o\", \"u\" protoniche ad \"a\".\nStoria.\nOrigini.\nCavriago viene menzionato per la prima volta in un documento dell'Archivio Capitolare di Parma datato 1\u00ba dicembre 996, attraverso il quale la contessa Rolenda, figlia illegittima di Re Ugo d'Italia, donava il castello e la cappella di \"Corviaco\" a un certo Paulone. Insediamenti nel luogo esistevano comunque prima di questa carta bollata, che gi\u00e0 cita costruzioni importanti, come un castello.\nIl medioevo.\nPaulone Bovini (Bruini secondo altri documenti), in virt\u00f9 della donazione della contessa Rolenda, diventa quindi il primo feudatario di Cavriago, nonch\u00e9 capostipite della dinastia che dominer\u00e0 il territorio del paese per quattro secoli. Fino al 1077, anno in cui l'imperatore Enrico IV si umili\u00f2 a Canossa, Cavriago rest\u00f2 nell'orbita dei possedimenti matildici. Poi, sul finire dell'XI secolo, i cavriaghesi si unirono ai reggiani nella lotta contro l'Impero, che culminer\u00e0, nel 1167, nella Lega Lombarda.\nDurante l'et\u00e0 comunale Cavriago \u00e8 tagliata in due dal confine tra i comuni di Reggio e Parma. Il confine correva proprio lungo il Rio di Cavriago, che ancora oggi attraversa il paese, e di tale divisione rimane traccia ancora oggi nel fatto che in paese vi siano due chiese: San Terenziano, che fu sempre sotto la diocesi di Reggio, e San Nicol\u00f2, sotto quella di Parma. Il borgo \u00e8 il teatro di continui scontri armati; Cavriago viene citato esplicitamente come teatro di una sanguinosa battaglia tra reggiani e parmensi nel 1215. Di questo periodo fanno parte, con ogni probabilit\u00e0, i lavori che dotarono il castello di Cavriago di mura pi\u00f9 spesse.\nTerra di confine, il paese diventa la meta preferita di briganti e criminali di entrambe le signorie. In questo periodo, molto probabilmente, nasce il detto popolare (sopravvissuto fino ai giorni nostri): \"\u201cA Cavriago piantano i fagioli e nascono i ladri\"\". La situazione non cambia nemmeno quando, alla fine del XIII secolo, nel Trecento i Visconti, che avevano conquistato Reggio Emilia nel 1371, dotarono il castello di armi da fuoco.\nNel Quattrocento Cavriago passa, insieme a Reggio, agli Este di Ferrara che governeranno queste terre, seppur a spazi alterni, fino all'Unit\u00e0 d'Italia. L'epoca delle discordie civili a Reggio non sembra coinvolgere Cavriago: bisogna aspettare il 1458 per vedere il paese di nuovo menzionato in un documento ufficiale. In quell'anno, sotto il dominio di Borso d'Este, a Cavriago viene realizzato il Canale Ducale, un sistema di irrigazione che migliora l'agricoltura in tutto il contado. Nel 1465, infine, Cavriago viene donato da Borso d'Este a Teofilo Calcagnini, a cui si deve la promulgazione degli Statuti di Cavriago, una raccolta di leggi che metteva per iscritto alcune consuetudini locali.\nLa distruzione del castello e il Rinascimento.\nUno degli eventi centrali della storia di Cavriago \u00e8 certamente quello della distruzione del suo castello. Tutto inizia nel 1482: Cavriago \u00e8 ancora sotto il dominio di Teofilo Calcagnini, ma Ercole I d'Este (Duca di Ferrara, Modena e Reggio) \u00e8 entrato in guerra con i veneziani, appoggiati dai conti Rossi della vicina Parma e da Guido Torelli di Montechiarugolo. Proprio il Torello, approfittando di un errore strategico di Ercole I, conquista e saccheggia Montecchio, poi attacca Cavriago. I cavriaghesi, stanchi delle alte tasse imposte dagli Este, si consegnano spontaneamente al Torello, suscitando l'ira dei reggiani e della signoria di Ferrara.\nIl verdetto del piccolo senato reggiano, datato 7 dicembre 1482 \u00e8 unanime: punire Cavriago con la distruzione del castello. Si trattava, quasi certamente, di una soluzione estrema gi\u00e0 considerata, dal momento che Borso d'Este, predecessore di Ercole I, qualche anno prima aveva definito il paese \"La bicocheta qui de Cavriaco...sempre ribelle e cagione di molti danni\".\nIl 14 aprile 1486 il castello di Cavriago viene abbattuto a cannonate, ma gli Este non si fermano qui. La sete di vendetta \u00e8 troppa e cos\u00ec, giorno dopo giorno, un migliaio di guastatori ferraresi rade al suolo ogni edificio del paese. Le poche costruzioni rimaste in piedi il 25 aprile 1486 vengono ribattezzate \"Villa Nova\", con l'intenzione di cancellare per sempre il ricordo degli odiati traditori.\nDel castello non rimane granch\u00e9. Il fossato \u00e8 rimasto visibile, intorno alla chiesa di San Terenziano, fino al XVIII secolo, poi \u00e8 scomparso. Oggigiorno, della costruzione medievale non restano che due torri, peraltro irriconoscibili a colpo d'occhio, a causa dei molti restauri che hanno subito nel corso dei secoli. Una \u00e8 l'ex sede del Municipio ed ex biblioteca comunale, l'altra \u00e8 un edificio privato, conosciuto dagli abitanti di Cavriago come \"Il Mulino\".\nEt\u00e0 contemporanea.\nNella seconda met\u00e0 dell'Ottocento Cavriago divenne terreno fertile per il nascente movimento socialista qui guidato da Camillo Prampolini. Il 15 agosto 1909 fu aperta al traffico la ferrovia proveniente da Reggio Emilia. Il 1\u00ba maggio 1921, durante le celebrazioni della festa dei lavoratori, una squadraccia fascista spar\u00f2 sui manifestanti uccidendo il cattolico Stefano Barilli e l'anarchico Primo Francescotti. La repressione e le continue violenze perpetrate dagli squadristi nei confronti degli antifascisti locali spinse molti di questi a riparare in Francia. Qui un gruppo di esuli cavriaghesi dar\u00e0 vita nel 1933 alla Fratellanza Reggiana.\nDopo l'8 settembre 1943 si costitu\u00ec a Cavriago uno dei primi nuclei della Resistenza della provincia reggiana. I partigiani cavriaghesi, guidati dalla carismatica figura di Angelo Zanti, intrapresero fin dai primi mesi dell'occupazione nazifascista un'attiva ed intensa lotta contro i tedeschi ed i loro alleati repubblichini. Il 16 ed il 19 aprile 1945 il paese, che era sede del LI. Gebirgskorps tedesco venne duramente bombardato dalla Royal Australian Air Force. Nel corso dei due attacchi aerei, che causeranno gravi distruzioni, morirono 14 persone.\nCultura.\nEventi.\nOgni terza domenica del mese, escluso agosto, si svolge nel centro storico uno dei pi\u00f9 grandi mercatini dell'antiquariato e del collezionismo della regione. Vi prendono parte circa 200 espositori provenienti da tutto il nord Italia. L'ultima domenica di marzo si tiene la grande fiera del bue grasso dove si possono degustare i sapori e gli aromi della carne dell'animale.\nLa seconda domenica di settembre \u00e8 la volta invece della fiera dei tori.\nL'ultima domenica di settembre, da oltre 300 anni, si svolge la Sagra di San Vincenzo con iniziative di vario genere fra cui spicca il Corteo matildico della domenica pomeriggio con oltre un centinaio di comparse in costume medievale a sfilare e gareggiare nelle sfide che si svolgono a fianco dell'antica chiesa di San Nicol\u00f2.\nA giugno, in occasione della festa del Santo Patrono, si tiene la nota \"Tortellata di san Giovanni\".\nOgni anno a gennaio, per iniziativa del Partito Marxista-Leninista Italiano (PMLI), si tiene la commemorazione di Lenin, davanti al suo busto.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono 926, pari al 9,3% della popolazione. Le nazionalit\u00e0 pi\u00f9 numerose sono:\nInfrastrutture e trasporti.\nFerrovie.\nCavriago \u00e8 dotata di una propria stazione lungo la ferrovia Reggio Emilia-Ciano d'Enza. La stazione di Reggio Emilia \u00e8 la fermata ferroviaria pi\u00f9 vicina sulla linea Milano-Bologna, \u00e8 inoltre servita dalla linea 1 degli autobus di SETA\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nLenin sindaco onorario.\nGrazie a un gruppo musicale reggiano, gli Offlaga Disco Pax, \u00e8 girata voce che Lenin dal 1917, anno della Rivoluzione russa, fosse sindaco onorario del paese. Fu infatti Cavriago terra di emigrazione e i suoi contadini-muratori alla fine dell'Ottocento andavano a lavorare in Francia a piedi con la carriola. Quando per\u00f2 infuri\u00f2 la Rivoluzione d'ottobre riuscirono lo stesso a mandar soldi a chi stava aprendo le porte al \"sol dell'avvenire\". Per questo, dice la leggenda, il fondatore del partito bolscevico citava lo sconosciuto paesino reggiano come luminoso esempio del socialismo che avanzava in tutto il mondo. Fu cos\u00ec che una delegazione di Bendery, citt\u00e0 dell'allora Repubblica Socialista Sovietica Moldava, quando arriv\u00f2 a Cavriago per il gemellaggio nel 1971 (tuttora esiste una piazza dedicata alla citt\u00e0 di Benderi), port\u00f2 in dono al paese un busto in bronzo di Vladimir Ilic Lenin, ultimo rimasto in tutta Europa.\nIl busto venne messo in piazza, l'omonima piazza Lenin e difeso da dei militanti. Ma ci\u00f2 non bast\u00f2: ci fu ugualmente il tentativo di attentato ad opera di una bomba negli anni Settanta. Perci\u00f2 si decise di mettere il busto al riparo e di lasciare in piazza una copia, che divent\u00f2 il primo multiplo di Lenin, mentre la copia originale venne spostata nel vecchio municipio risiedente in piazza Zanti, adibito a centro culturale. Tuttavia \"non esiste alcun atto formale dal quale si possa desumere il conferimento del titolo di primo cittadino onorario al leader del bolscevismo\"."}
{"id": "33184", "revid": "1516566", "url": "https://it.wikipedia.org/wiki?curid=33184", "title": "Collagna", "text": "Collagna (\"Cul\u00e2gna\" in dialetto reggiano) \u00e8 stato un comune italiano di 942 abitanti della provincia di Reggio Emilia in Emilia-Romagna.\nDal 1\u00ba gennaio 2016 \u00e8 fuso con Busana, Ligonchio, Ramiseto nel nuovo comune di Ventasso, del quale costituisce un Municipio.\nGeografia fisica.\nIl comune, situato nell'Appennino reggiano nell'alta valle del Secchia, a 65\u00a0km a sud di Reggio nell'Emilia. Confina a nord col comune di Busana, ad est con Ligonchio, a sud con i comuni toscani di Fivizzano e Comano e ad ovest con Ramiseto.\nCollagna fa parte della Comunit\u00e0 montana dell'Appennino Reggiano e parte del suo territorio \u00e8 compreso nel Parco Nazionale dell'Appennino Tosco-Emiliano.\nStoria.\nCollagna viene menzionata per la prima volta in un documento del 1153. Nel 1237 i suoi abitanti, assieme a quelli di altri borghi vicini, fecero atto di sottomissione al Comune di Reggio. Durante il dominio dei Vallisneri, Collagna fu soggetta alla podesteria di Valbona. Nel XVI secolo fu feudo della famiglia ferrarese dei Brusantini, il cui componente pi\u00f9 noto, Paolo, governatore di Sassuolo e capitano delle guardie ducali, verr\u00e0 immortalato da Alessandro Tassoni nella sua celebre opera La secchia rapita come il \"Conte di Culagna\". In seguito Collagna fu infeudata alla famiglia Vigarani-Toschi e, nel 1788, vi risiedevano 341 persone. Dopo la restaurazione fu aggregata a Busana e solo con l'Unit\u00e0 d'Italia torn\u00f2 ad essere sede di comune. Nel 1872 il nome \"Culagna\" venne cambiato per Regio Decreto in Collagna. Il 7 settembre 1920 venne duramente colpita da un violento terremoto che caus\u00f2 la distruzione ed il danneggiamento di molti edifici. Una volta terminata la seconda guerra mondiale, molti collagnesi, data le poche opportunit\u00e0 economiche che il territorio offriva, emigrarono verso Reggio e la pianura, determinando in pochi decenni un forte calo di popolazione. Ma, se da un lato venivano quasi del tutto abbandonati mestieri, come la pastorizia, che da sempre avevano caratterizzato la vita economica del paese, dall'altro nascevano nuove attivit\u00e0, legate soprattutto al turismo di massa, \u00e8 degli anni sessanta infatti l'inaugurazione della localit\u00e0 sciistica di Cerreto Laghi.\nIl referendum del 31 maggio 2015 sancisce la fusione di Ramiseto con i comuni limitrofi di Busana, Ramiseto e Ligonchio. I cittadini hanno anche scelto la denominazione del nuovo comune: Ventasso.\nSimboli.\nLo stemma di Collagna era stato concesso con decreto del presidente della Repubblica del 6 agosto 1988.\nNello stemma era riprodotto il blasone della famiglia Vallisneri (\"d'oro, alla fascia di rosso, caricata di un levriere passante d'argento, collarinato del campo, ed accompagnata in capo da un'aquila coronata di nero\"), ma per differenziarsi dall'arma degli antichi feudatari, il Comune sostitu\u00ec il levriere passante con un cane fermo e venne tolta la corona all'antica che coronava l'aquila. I due cavalli, ricordano la Valle dei Cavalieri, il vasto territorio montano che si trova tra le province di Parma e Reggio Emilia, ma in stemmi pi\u00f9 antichi erano raffigurati un agnello e una pecora, chiaro riferimento al \"Collis Agnus\" (\"Colle dell'agnello\u201d) dal quale potrebbe derivare il toponimo Collagna.\nMonumenti e luoghi d'interesse.\nArchitetture civili.\nSebbene il terremoto del 1920 abbia di fatto spazzato via buona parte del patrimonio artistico locale, \u00e8 possibile rinvenire tracce della Collagna medioevale nei vicoli e nelle strade poste a valle del vecchio tracciato della Strada statale 63, che ancora oggi attraversa il paese.\nDi particolare interesse \u00e8 la corte dei Pallai costruita dalla famiglia fiorentina dei Caneri, fuggiti dalla citt\u00e0 gigliata dopo il fallito attentato a Lorenzo de' Medici. La chiesa parrocchiale, dedicata a San Bartolomeo, ricostruita dopo il 1920 rimane una delle pi\u00f9 suggestive dell'alto Appennino reggiano. Incamminandosi tra i vicoli del centro si possono anche scorgere piazzette, fontane, portali in arenaria e finestre.\nSociet\u00e0.\nEtnie e minoranze straniere.\nAl 31 dicembre 2010 gli stranieri residenti a Collagna sono 50, pari al 5,08% della popolazione comunale. Le nazionalit\u00e0 pi\u00f9 numerose sono:\nGeografia antropica.\nFrazioni.\nIl territorio comunale \u00e8 composto dalle frazioni di Acquabona, Cerreto Alpi, Cerreto Laghi, Valbona e Vallisnera per un totale di 67 chilometri quadrati.\nInfrastrutture e trasporti.\nStrade.\nIl territorio comunale \u00e8 attraversato dalla SS 63 del Passo del Cerreto, oggi dotata di un'apposita variante in corrispondenza dell'abitato di Collagna. La statale, oltre a collegare Reggio al Passo del Cerreto e ad Aulla, unisce al capoluogo comunale le frazioni di Acquabona, Cerreto Alpi, Ponte del Barone e Gabellina. Collagna \u00e8 collegata a Ligonchio dalla SP 91 che, attraversando la frazione ligonchiese di Vaglie, collega i due capoluoghi comunali.\nUna rete capillare di strade comunali raggiunge Vallisnera e Valbona.\nIl comune non \u00e8 raggiungibile direttamente tramite autostrada; il casello pi\u00f9 vicino \u00e8 quello di Aulla sull'Autostrada A15.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33185", "revid": "6923", "url": "https://it.wikipedia.org/wiki?curid=33185", "title": "Correggio (Italia)", "text": "Correggio (\"Cur\u00e8\u0161\" in dialetto correggese, \"Cur\u00e8z\" o \"Cor\u00e8z\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna.\nPer anni \u00e8 stato il comune pi\u00f9 popoloso della provincia dopo il capoluogo e tuttora \u00e8 il comune capodistretto dell'Unione Pianura Reggiana, un comprensorio a cui appartengono anche i comuni di Campagnola, Fabbrico, Rio Saliceto, Rolo e San Martino in Rio.\nGeografia fisica.\nGli studi pi\u00f9 accreditati attribuiscono l'origine del territorio correggese alla formazione di sedimenti alluvionali dei fiumi appenninici e dei loro affluenti, in particolare il Tresinaro e il Crostolo e il naviglio (a nord di Correggio). La stessa provenienza del toponimo Correggio viene riferita a quei rialzi o corduli di terreno che sorgevano in mezzo alle inondazioni delle valli, denominati per l'appunto \"corrigia\".\nLa citt\u00e0 di Correggio si trova nella Pianura Padana, a 17\u00a0km a nord-est di Reggio Emilia. Il territorio comunale, oltre che dal capoluogo, \u00e8 composto dalle frazioni di Budrio, Canolo, Fazzano, Fosdondo, Lemizzone, Mandrio, Mandriolo, Prato, San Biagio, San Martino Piccolo, San Prospero per un totale di 77,79 chilometri quadrati. Confina a nord con Campagnola Emilia e Rio Saliceto, ad est con i comuni modenesi di Carpi e Campogalliano, a sud con San Martino in Rio e Reggio Emilia, ad ovest con Bagnolo in Piano e Novellara.\nOrigini del nome.\nIl nome Correggio non dipende, come si pu\u00f2 ingenuamente immaginare, dalla vicina Reggio, con cui, peraltro, non confina: l'etimologia corretta suggerisce la derivazione dal latino \"corrigia\" o \"corrigium\", stessa parola da cui derivano lo spagnolo \"correa\" e il napoletano \"curr\u00e9a\", che significa striscia di cuoio, cintura, cinghia, con estensione del significato a \u00abstriscia di terra tra paludi\u00bb o \u00abstriscia di terra tra le acque\u00bb.\nStoria.\nRitrovamenti archeologici documentano l'esistenza di insediamenti umani (probabilmente Celti o Liguri) durante l'et\u00e0 del ferro, precisamente nel VI e V secolo a.C. e Etrusche (civilt\u00e0 Villanoviana). Esistono poi numerose testimonianze romane che, senza far pensare alla presenza di un vero e proprio centro urbano organizzato, dimostrano che l'agro correggese fu sottoposto alla colonizzazione romana.\nCertamente Correggio non nacque come municipio romano; mostra invece una chiara origine medievale legata alla dominazione longobarda. Il toponimo Corrigia appare per la prima volta in un documento del 946.\nDal 1009 al 1635 si svilupp\u00f2 la Signoria di Correggio.\nIl 16 maggio 1559 l'imperatore Ferdinando I d'Asburgo elev\u00f2 Correggio al rango di Citt\u00e0 conferendo, al contempo, il privilegio di battere moneta e di mantenere un \"Catalogo della nobilt\u00e0\" cittadina. Nel 1616, grazie al pagamento di una notevole cifra, Correggio fu eretta a Principato. Nel 1635 il principe Siro da Correggio venne accusato di battere moneta falsa e pertanto venne privato dei suoi territori, che finirono annessi, alcuni anni dopo (1641, confermata nel 1659), nel Ducato di Modena e Reggio.\nNel 1860, con l'annessione plebiscitaria dell'Emilia, anche Correggio entr\u00f2 a far parte del Regno di Sardegna. Nel 1886 fu aperta la ferrovia per Reggio Emilia, mentre l'anno seguente fu inaugurato il troncone per Carpi. Le redini politiche locali rimasero saldamente in mano al blocco liberale sino al 1920, quando per la prima volta il Partito Socialista vinse le elezioni comunali. Il 31 dicembre dello stesso anno, una squadraccia fascista giunta appositamente da Modena su richiesta degli agrari locali, assassin\u00f2 i militanti socialisti Mario Gasparini e Agostino Zaccarelli. Il fatto segn\u00f2 l'inizio delle violenze fasciste anche nella provincia di Reggio Emilia. Pochi mesi dopo l'assassinio di Gasparini e Zaccarelli l'amministrazione socialista democraticamente eletta venne costretta alle dimissioni su pressione delle continue minacce e violenze fasciste. Negli anni successivi, nonostante la conquista del potere da parte di Mussolini, i fascisti correggesi continuarono a perseguitare, ed in alcuni casi ad uccidere alcuni esponenti dell'opposizione antifascista.\nNegli anni quaranta fu teatro delle vicende criminose legate a Leonarda Cianciulli, soprannominata \"La saponificatrice di Correggio\".\nSimboli.\nLo stemma di Correggio si blasona: \"d'azzurro, al sole d'oro, circondato da una correggia con fibbia dello stesso\". Stemma concesso con decreto del capo del governo del 29 novembre 1928.\nOnorificenze.\nCorreggio \u00e8 tra le citt\u00e0 decorate al valor militare per la guerra di Liberazione, insignita della Croce di guerra al valor militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale ed \u00e8 membro dell'Istituto Nazionale del Nastro Azzurro che raggruppa tutti i combattenti decorati al valor militare:\nNobilt\u00e0 civica.\nLa citt\u00e0 godeva di una propria nobilt\u00e0 civica, composta da quelle famiglie che per vari motivi avevano contribuito alla storia della citt\u00e0, con tanto di libro d'oro della nobilt\u00e0, bruciato nel 1796 e rifatto nel 1819, custodito ancor'oggi negli archivi comunali. La Consulta araldica del Regno d'Italia riconobbe la nobilt\u00e0 civica di Correggio e di contesto entrarono a far parte dell'Elenco Ufficiale della Nobilt\u00e0 Italiana le seguenti famiglie col titolo di \"Nobile di Correggio\":\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti a Correggio sono e rappresentano l'11% della popolazione residente. Le nazionalit\u00e0 pi\u00f9 numerose sono:\nCultura.\nLetteratura.\nLo scrittore Pier Vittorio Tondelli era nato a Correggio ed \u00e8 sepolto nel cimitero della frazione Canolo. Nel dicembre 1997 nasce il \"\"Centro di documentazione Pier Vittorio Tondelli\"\u201d presso la biblioteca comunale e la citt\u00e0 gli dedica ogni anno iniziative per perpetuarne la memoria e divulgarne l'opera. In particolare, dal 2001, nei giorni prossimi all'anniversario della morte, viene organizzato un fine-settimana con incontri, dibattiti, premi per giovani autori, mostre, proiezioni, che vanno sotto il nome di \u201cGiornate Tondelliane\u201d e comprendono il \u201cSeminario Tondelli\u201d, giunto nel 2020 alla ventesima edizione. Il comune di Correggio gli ha intitolato una piccola piazza, nelle vicinanze del centro storico.\nMusica.\nNascono a Correggio i fratelli cantautori Luciano e Marco Ligabue.\nTeatro.\nRappresentazioni teatrali si tengono presso il Teatro Bonifazio Asioli.\nEconomia.\nCorreggio, cittadina di tradizione agricola (produzione di lambrusco e della famosa uva Lancellotta di Correggio che ha la particolarit\u00e0 di avere i pigmenti coloranti anche nella polpa producendo cos\u00ec un importante vino da taglio per correggere il colore di vini pi\u00f9 famosi) \u00e8 oggi sede di importanti industrie del settore meccanico, elettromeccanico e della lavorazione delle materie plastiche ed \u00e8 (nel 2003) il primo centro italiano per il riciclaggio del legno.\nVi ha sede anche la Spal Automotive industria di apparati elettronici per l'automobilismo.\nInfrastrutture e trasporti.\nFerrovie.\nDal 1886 al 1955 era in funzione la ferrovia Bagnolo in Piano-Carpi della Safre e a Correggio aveva la sua stazione ferroviaria tuttora esistente e adibita a sede della Polizia municipale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo Comune.\nSport.\nNasce a Correggio l'ex calciatore ed opinionista sportivo Daniele Adani.\nIl maratoneta Dorando Pietri era nato a Correggio, nella frazione di Mandrio.\nIl Giro d'Italia \u00e8 transitato per tre volte:\nIl Giro Donne ha fatto tappa a Correggio due volte:\nLa principale squadra di calcio della citt\u00e0 \u00e8 la S.S.D. Correggese Calcio 1948 arl. che milita in Serie D.\nLe altre squadre della citt\u00e0 sono: l'U.S. San Prospero Correggio che milita nel girone C di 1\u00aa Categoria, l'U.S. Virtus Mandrio che milita nel girone F di 2\u00aa Categoria e l'Unione Soccer Correggese 1912 che milita nel girone B reggiano di 3\u00aa Categoria."}
{"id": "33186", "revid": "1543377", "url": "https://it.wikipedia.org/wiki?curid=33186", "title": "Fabbrico", "text": "Fabbrico (\"F\u00e0vregh\" nel dialetto locale, \"F\u00e2brich\" o \"F\u00e2vrich\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna.\nGeografia fisica.\nIl comune, situato nella pianura Padana, dista 27\u00a0km da Reggio Emilia. Il territorio comunale \u00e8 formato, oltre che dal capoluogo, dalle localit\u00e0 di Ponte Bisciolino, Rifugio, Quattro Formagge, San Genesio per un totale di 23 chilometri quadrati. Fabbrico confina a nord col comune di Reggiolo, ad est col comune di Rolo e con quello modenese di Carpi, a sud con quello di Rio Saliceto e ad ovest con Campagnola Emilia.\nStoria.\nIl primo documento che la menziona risale all'anno 772, due secoli dopo, nel 980, Ottone II in uno scritto, conferma la propriet\u00e0 di una pieve ivi ubicata al vescovo di Reggio Emilia.\nIl territorio di Fabbrico entr\u00f2 a far parte dei possedimenti di Giberto III da Correggio, detto \"il Difensore\", nei primi anni del XIV secolo.\nNonostante il rafforzamento del castello voluto dai da Correggio, i ripetuti attacchi delle famiglie rivali, in primo luogo gli Este e la guerra tra Spagna e Francia, culminarono con la distruzione del castello nel 1557 e la caduta del Principato di Correggio nelle mani Estensi nel 1635, i quali governarono la villa, ad eccezione del periodo napoleonico, sino alla unit\u00e0 d'Italia nel 1859.\nGuerra di Liberazione.\nIn seguito alla caduta di Mussolini del 25 luglio 1943, i prefetti nominati dal governo Badoglio procedettero alla sostituzione di tutti i sindaci compromessi col fascismo. A Fabbrico il giorno 12 agosto 1943, il nuovo prefetto di Reggio Emilia Renato Vittadini procedette alla sostituzione del podest\u00e0 Edgardo Marani, che era in carica dal 1941, con il commissario prefettizio Silvio Cesare Terzi che era un giovane proprietario terriero non iscritto ad alcun partito.\nEpisodio centrale della guerra di Liberazione a Fabbrico fu la battaglia che avvenne il 27 febbraio 1945. Le cronache di allora contarono pi\u00f9 di 30 morti tra i fascisti, 3 partigiani e 1 civile rastrellato colpito alla schiena mentre raggiungeva la salvezza. Questa battaglia ebbe un grande rilievo nell'opinione pubblica delle provincie limitrofe per il risultato militare eclatante e per l'ardita azione in campo aperto privo di difese naturali.\nI martiri di Fabbrico furono:\nPoco prima della liberazione del paese, il 15 aprile 1945, nell'eccidio della Righetta trovarono la morte sette partigiani della 77\u00aa Brigata SAP; i cadaveri poterono essere seppelliti solo parecchi giorni dopo, a liberazione avvenuta.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti a Fabbrico sono 977, pari al 14,8% della popolazione comunale. Le nazionalit\u00e0 pi\u00f9 numerose sono:\nEconomia.\nFabbrico \u00e8 stato, fino alla seconda met\u00e0 del XX secolo, un paese di economia prevalentemente agricola, mentre oggigiorno prevale il settore artigianale ed industriale. La prima realt\u00e0 industriale del territorio fabbricese fu la fabbrica di trattori agricoli Landini, fondata nel 1884 da Giovanni Landini, ed ancora oggi una delle pi\u00f9 importanti aziende della zona.\nInfrastrutture e trasporti.\nStrade.\nIl comune \u00e8 attraversato dalla Strada Provinciale 4 che da Campagnola Emilia porta al confine con la provincia di Modena, nel comune di Novi di Modena.\nIl comune non \u00e8 raggiungibile direttamente tramite autostrada (anche se il tracciato dell'Autostrada A22 del Brennero evita il territorio fabbricese solo per poche centinaia di metri); il casello pi\u00f9 vicino \u00e8 quello di Reggiolo-Rolo sulla stessa autostrada.\nFerrovie.\nLa stazione ferroviaria della rete nazionale pi\u00f9 vicina \u00e8 quella di Rolo-Novi-Fabbrico sulla linea Verona-Mantova-Modena.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa squadra locale \u00e8 il \"Fabbrico Calcio 1926\", militante nel campionato di promozione emiliano-romagnola. Stadio comunale Camillo Soprani\nOnorificenze.\nFabbrico \u00e8 tra le citt\u00e0 decorate al valor militare per la guerra di liberazione, insignita della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:"}
{"id": "33187", "revid": "125212645", "url": "https://it.wikipedia.org/wiki?curid=33187", "title": "Gattatico", "text": "Gattatico (\"Gat\u00e2tich\", \"G\u00e2tadegh\" o \"Gad\u00e0degh\" in dialetto reggiano e parmigiano) \u00e8 un comune italiano sparso di abitanti della provincia di Reggio Emilia in Emilia-Romagna.\nLa sede municipale \u00e8 in localit\u00e0 Praticello\",\" sita al centro del territorio comunale. In \"casi del tutto eccezionali\" e \"per particolari esigenze\", le adunanze del Consiglio comunale possono svolgersi anche in luoghi diversi dalla sede municipale\nStoria.\nLa prima colonizzazione della zona, un tempo ricoperta da boschi (come evocano i numerosi fitonimi delle frazioni: Nocetolo, Olmo), avvenne ad opera dei Galli Cenomani dei cui insediamenti sono state rinvenute tracce archeologiche. In epoca romana la zona fu bonificata e colonizzata secondo lo schema della ripartizione centuriale di cui \u00e8 ancora avvertibile traccia in alcune aree, specie nella zona di Nocetolo: l'attuale via Zappellazzo si sovrappone infatti al tracciato dell'antica via Tabularia, direttrice fondamentale per il collegamento dei villaggi lungo il Po con la collina reggiana. Nel 568 cadde sotto la dominazione longobarda e, secondo la tradizione, qui trovarono la morte il duca Clefi, insieme a Attila e Totila. Successivamente fu la volta dei Carolingi, dei vescovi di Parma (875-1060) e quindi dei Farnese. Annesso nel 1811 nel napoleonico dipartimento del Crostolo, Gattatico torn\u00f2 al ducato di Parma e Piacenza nel 1816, passando infine nel 1848, per effetto del trattato di Firenze, al ducato di Modena e Reggio. Dopo la seconda guerra d'indipendenza italiana fu ricostituito comune autonomo con decreto dittatoriale di Farini e successivamente annesso al Regno di Sardegna. Nel 1870 la sede comunale fu trasferita nella frazione di Praticello, situata nel centro del territorio comunale.\nParimenti tormentate sono le vicende relative alla giurisdizione religiosa dei luoghi di culto del territorio gattaticense; infatti essi furono soggetti nel corso del tempo a pi\u00f9 vicariati: Castelnovo di Sotto, Sorbolo e infine Sant'Ilario, quindi Diocesi di Reggio Emilia-Guastalla, nel 1853.\nLocalit\u00e0 del comune.\nIl comune sparso di Gattatico \u00e8 composto, ai sensi dell'art. 3.1 dello Statuto, dalle seguenti localit\u00e0 - \"storicamente riconosciute\" - le quali, complessivamente, costituiscono la circoscrizione comunale:\nI 7 fratelli Cervi e il museo \"casa Cervi\".\nDalla zona di Gattatico, provengono i 7 fratelli Cervi, attivisti di sinistra e combattenti anti-fascisti. Ai Cervi, \u00e8 dedicato un museo, ricavato nella cascina dove hanno abitato. Si trova a 1 kilometro dal centro di Gattatico, e si chiama \"Casa Cervi\".\nEventi.\nSpaghettata anti-fascista in memoria dei 7 fratelli Cervi.\n\u00c8 una tradizione locale, nata nella vicina localit\u00e0 \"Campi Rossi\" nel comune di Gattatico, divenuta in seguito una sagra popolana molto sentita. Il tutto ebbe inizio il 25 luglio del 1943, in occasione dell'arresto di Benito Mussolini. Al comunicato ufficiale della notizia, da parte di radio Milano Libert\u00e0, una famiglia del posto, la \"famiglia Cervi\", di lunghissima tradizione anti-fascista, reag\u00ec con grande ottimismo all'evento, cos\u00ec che, in un vero e proprio clima di festa, offr\u00ec ai propri compaesani i \"maccheroni, al burro e pomodoro\", un piatto che per l'epoca, con la grande carestia causata dalla guerra, era ritenuto un gran lusso. Da allora, la sagra si tiene tutti gli anni nel giorno dell'anniversario dell'arresto del Duce.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSociet\u00e0.\nEtnie e minoranze straniere.\nGli stranieri residenti a Gattatico al 31 dicembre 2017 sono 536 e rappresentano il 9,3% della popolazione residente. Le nazionalit\u00e0 pi\u00f9 numerose sono:"}
{"id": "33188", "revid": "1543377", "url": "https://it.wikipedia.org/wiki?curid=33188", "title": "Gualtieri", "text": "Gualtieri (\"Gualt\u0113r\" in dialetto locale) \u00e8 un comune italiano di abitanti della provincia di Reggio Emilia in Emilia-Romagna, nella bassa reggiana.\nGeografia.\nPosta a da Reggio (raggiungibile lungo la strada statale 63), a ridosso dell'argine del Po che segna il confine con la Lombardia, Gualtieri \u00e8 una cittadina di origine medievale che ha subito pi\u00f9 volte nei secoli la piaga delle alluvioni (l'ultima, catastrofica, nel 1951, dove l'acqua raggiunse le chiavi di volta delle arcate di Piazza Bentivoglio a metri 3,80 di altezza).\nIl paese ha conservato il notevole spazio rinascimentale di Piazza Bentivoglio, quadrato perfetto di 100 metri di lato, con portico su tre lati.\nMonumenti e luoghi d'interesse.\nArchitetture civili.\nAll'interno dell'unica ala del palazzo (che nella sua originale estensione formava un quadrilatero, andato perduto nel corso dei secoli per opere di saccheggio di laterizi con il fine del rafforzamento delle difese idrauliche del paese), rimasta fino ai giorni nostri \u00e8 possibile ammirare gli affreschi seicenteschi del Badalocchio in particolare nella \"Sala dei Giganti\", le ricche decorazioni, anch'esse seicentesche, della \"Cappella Bentivoglio\"; il Teatro settecentesco realizzato da Giovan Battista Fattori \u00e8 stato riaperto e durante la stagione estiva ospita un cartellone di spettacoli teatrali e musicali.\nAll\u2019interno del Palazzo Bentivoglio, nella \"sala di Icaro\", \u00e8 possibile visitare la collezione di quadri appartenuta al sarto teatrale Umberto Tirelli, nativo di Gualtieri, da lui stesso donata al Comune di Gualtieri ed allestita nel 1992. La raccolta \u00e8 costituita da una cinquantina di opere di artisti amici del sarto, scomparso nel 1990. Si tratta di nomi famosi tra i quali Balthus, Cagli, Casorati, Clerici, De Chirico, Guttuso, Maccari e Manz\u00f9. Nella stessa sala \u00e8 possibile ammirare i costumi di Pier Luigi Pizzi per Enrico IV di Pirandello, indossato dall\u2019attore Romolo Valli e quello di P. Tosi per il film Ludwig di Luchino Visconti indossato dall\u2019attrice Romy Schneider, entrambi provenienti dalla donazione Tirelli Costumi situata a Palazzo Pitti a Firenze.\nIl Palazzo ospita il \"Museo Documentario e Centro Studi Antonio Ligabue\", dedicato alle opere del celebre pittore del Novecento che nacque a Zurigo e visse proprio a Gualtieri.\nPittura.\nDal 9 agosto 1919 sino alla morte qui visse e oper\u00f2 Antonio Ligabue, pittore e scultore italiano tra i pi\u00f9 importanti artisti naif del XX secolo.\nCinema e televisione.\nNella scena finale del film \"Don Camillo\" del 1952 \u00e8 visibile la piccola stazione locale, quando il parroco saluta il sindaco Peppone prima di andare in ritiro spirituale.\nLo sceneggiato della RAI del 1977 \"Ligabue\" \u00e8 ambientato a Gualtieri.\nGeografia antropica.\nFrazioni.\nLa popolosa frazione di Santa Vittoria si trova a 6\u00a0km dal paese, sulla strada provinciale 63 in direzione di Reggio Emilia, da cui dista 21\u00a0km. A Santa Vittoria si trova il gi\u00e0 citato Palazzo Greppi, restaurato di recente e visitabile e la chiesa consacrata alla omonima santa di cui nel transetto sono contenute alcune ossa. A sud dell'abitato di Santa Vittoria \u00e8 posto il confine comunale con Castelnovo di Sotto e Cadelbosco di Sopra, mentre ad est il comune confina con quelli di Novellara e Guastalla.\nL'unica altra frazione \u00e8 Pieve Saliceto, posta a circa 2\u00a0km dall'abitato di Gualtieri; si estende principalmente lungo Via Pieve la quale collega Gualtieri con il contiguo centro abitato di Santa Croce di Boretto.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono 694, pari al 10,7% della popolazione. Di seguito sono riportati i gruppi pi\u00f9 consistenti:\nAmministrazione.\nDal 26 maggio 2014, il primo cittadino \u00e8 Renzo Bergamini, della lista \"Comunit\u00e0 in Azione\" (PD e civici). Il consiglio comunale \u00e8 formato da 13 consiglieri, di cui 9 di maggioranza e 4 di minoranza.\nIl Sindaco \u00e8 stato riconfermato nel 2019 come secondo mandato .\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33189", "revid": "1652635", "url": "https://it.wikipedia.org/wiki?curid=33189", "title": "Guastalla", "text": "Guastalla (\"Guast\u00e0la\" in dialetto guastallese) \u00e8 un comune italiano di abitanti della provincia di Reggio Emilia in Emilia-Romagna, nonch\u00e9 capoluogo dell'Unione di comuni della Bassa reggiana.\nGeografia fisica.\nGuastalla \u00e8 il principale centro della Bassa reggiana, gi\u00e0 capoluogo di circondario e sede vescovile.\n\u00c8 situata nella Val Padana, poco distante dalla riva destra del fiume Po, a circa 30\u00a0km da Reggio Emilia, Parma e Mantova. Relativamente vicine sono anche altre due importanti citt\u00e0: Verona (79\u00a0km) e Modena (55\u00a0km).\nConfina a nord con il comune di Luzzara, ad est con Reggiolo, a sud con Novellara e Cadelbosco di Sopra e ad ovest con Gualtieri e con il comune di Dosolo. A ponente l'abitato \u00e8 lambito dal torrente Crostolo, che proprio qui sfocia nel Po.\nLa citt\u00e0 \u00e8 ai confini con la Lombardia (Provincia di Mantova).\nIl territorio comunale, oltre che dal capoluogo, \u00e8 composto dalle frazioni di San Giacomo, San Girolamo, San Martino, San Rocco e Tagliata per un totale di 52,56 chilometri quadrati.\nOrigini del nome.\nIl toponimo Guastalla si fa derivare dal longobardo \"wardistall\" \"posto di guardia\" (al locativo), bastione germanico avanzato contro i Bizantini che si spingevano fino a Mantova; nel secolo XI \u00e8 documentato come \"Wardestalla\", nel 1318 come \"plebes de Guastalla\".\nStoria.\nLe prime testimonianze archeologiche relative ad un centro abitato in questa zona sembrano risalire al periodo etrusco. Tuttavia \u00e8 in epoca altomedievale [864] che il nome della citt\u00e0 viene menzionato per la prima volta all'interno di fonti storiche: Ludovico II il Giovane dona alla moglie Angilberga Guastalla, il \"posto di guardia\" longobardo fortificato, avanzato contro i bizantini installati a Mantova. In questa localit\u00e0 vi era una cappella dedicata a San Pietro, il cui prestigio accrebbe nei decenni fino ad essere insignita della dignit\u00e0 plebana nel 980, per poi essere consacrata nel 997 da papa Gregorio V.\nGli anni attorno al 1000 videro Guastalla passare spesso di propriet\u00e0, dall'autorit\u00e0 papale agli imperatori, dai feudatari ai pi\u00f9 potenti signori dell'epoca. \u00c8 solo sotto il dominio dei Canossa, che il nucleo abitato sorto attorno alla chiesa di Pieve, ottenuto il privilegio di \"nullius dioecesis\" da parte di Urbano II, cominci\u00f2 ad assumere importanza per la presenza di ampie zone coltivate su terreno fertile a due passi dal Po, area strategica di passaggio in un punto di guado del fiume. Nel 1102 la contessa Matilde di Canossa consegn\u00f2 Guastalla al monastero di San Sisto di Piacenza. La zona pass\u00f2 poi sotto il controllo dei Cremonesi e successivamente, con Giberto III, dei Correggesi e infine dei Visconti che la occuparono fino al 1402.\nSar\u00e0 poi la famiglia Terzi a cedere Guastalla al mantovano Guido della signoria dei Torelli, trasformandola in contea nel 1428. I Torelli la governarono dal 1406 al 1539 dando cos\u00ec inizio al ciclo dei signori che dominarono e crearono la citt\u00e0 in quanto spazio architettonico organizzato con la presenza del palazzo nobiliare, del castello, delle chiese, della piazza. Guastalla divenne cos\u00ec una citt\u00e0 rinascimentale. Con la morte di Achille Torelli, senza eredi maschi, la citt\u00e0 divent\u00f2 eredit\u00e0 della sua unica figlia, Ludovica, nota come \"contessa di Guastalla\".\nQuesta nuova realt\u00e0 nata sulla riva destra del Po, in una fertile e produttiva zona di pianura, dest\u00f2 l'attenzione di Ferrante I Gonzaga con l'intento di farne un possedimento degno della sua casata. Il 3 ottobre 1539 la contea di Guastalla venne cos\u00ec acquistata da Ferrante al prezzo di 22.280 scudi d'oro e annessa in poco tempo all'Impero. Il 6 settembre 1541 l'imperatore Carlo V concedeva formalmente Guastalla al dominio dei Gonzaga, che si dichiar\u00f2 cos\u00ec indipendente dal Ducato di Milano.\nSotto la dinastia dei Gonzaga ebbero inizio 207 anni di signoria, che si trasformarono ben presto in sovranit\u00e0. Durante questo periodo Guastalla raggiunse il suo massimo splendore. La sua nobilt\u00e0 era ormai diventata per dignit\u00e0 al pari delle signorie pi\u00f9 rilevanti dell'epoca. Vi furono ospitati artisti come Campi e Guercino, e poeti come Tasso e Guarini. Venne istituita la zecca, diretta dall'incisore Gasparo Mola, che produsse moneta fino al 1746. Nel 1621, sotto il dominio di Ferrante II la citt\u00e0 divenne ducato ed allarg\u00f2 i suoi territori inglobando prima Reggiolo poi, sotto il governo di Cesare II, Dosolo e Luzzara. Da allora assunse una certa importanza come capitale del ducato dei Gonzaga, fino alla fine del 1600, secolo in cui ebbe inizio la crisi dinastica del ramo dominante, quella di Mantova.\nPer la sua posizione strategica, Guastalla divenne una delle citt\u00e0 fortificate pi\u00f9 importanti del tempo. Questa connotazione guerriera come fu il simbolo di potenza militare fu anche il segno della sua rovina. Infatti nel 1689, attaccata dagli spagnoli, venne privata dei suoi elementi di fortificazione come le mura e la rocca. Durante la guerra di successione polacca venne occupata dagli austriaci e ceduta nel 1735 a Carlo Emanuele III di Savoia. Con il cadere della dinastia gonzaghesca subentrarono i Borbone di Parma che la posero in un ruolo subalterno. Nel 1806 ritorn\u00f2 ducato sovrano e concesso a Paolina Bonaparte e a suo marito il principe Camillo Filippo Ludovico Borghese . Successivamente Napoleone Bonaparte e Maria Luisa d'Asburgo-Lorena la incorporarono nuovamente nel Ducato di Parma, Piacenza e Guastalla, di cui fu un'exclave fino al 1847, quando in seguito al trattato di Firenze, il territorio guastallese venne annesso al Ducato di Modena e Reggio. Sotto la repressiva dominazione austro-estense la cittadina fu dichiarata capoluogo dell'omonima provincia.\nIn seguito alla seconda guerra d'indipendenza italiana e alla conseguente caduta del ducato estense, Guastalla venne annessa al Regno di Sardegna grazie al plebiscito del 1860. Inclusa nella provincia di Reggio Emilia, la cittadina conserv\u00f2 la sua caratteristica di primario centro agricolo e commerciale della bassa reggiana. Nel 1883 fu raggiunta dalla ferrovia per Parma e cinque anni pi\u00f9 tardi dalla linea per Reggio Emilia. La nascita dello stato italiano non risolse i problemi economici, come la questione agraria e la povert\u00e0, che affliggevano da secoli le campagne guastallesi e pi\u00f9 in generale la pianura Padana. L'esperienza dei moti contadini de \"La Boje\" nella vicina provincia mantovana ed contemporaneo diffondersi nei comuni reggiani degli ideali socialisti propagandati da Camillo Prampolini favor\u00ec la nascita anche a Guastalla di circoli, societ\u00e0 di mutuo soccorso e leghe contadine. L'organizzazione politica socialista, rafforzatasi notevolmente in pochi anni riusc\u00ec conquistare il comune nel 1894 con la nomina a sindaco dell'avvocato Adelmo Sichel. In quegli stessi anni iniziarono a sorgere le primissime attivit\u00e0 industriali legate alla lavorazione del legno.\nNella primavera 1921 l'amministrazione socialista guastallese venne costretta alle dimissioni dalle violenze fasciste.\nDurante la seconda guerra mondiale le campagne circostanti Guastalla brulicarono di attivit\u00e0 partigiana. Nel secondo dopoguerra si assistette alla trasformazione dell'economia guastallese da prettamente agricola ad agro-industriale.\nStemma.\nLo stemma del Comune di Guastalla \u00e8 costituito da uno scudo d'armi troncato di azzurro e di rosso, sul quale \u00e8 raffigurato un leone d'oro rampante, il tutto sormontato da una corona ducale (Guastalla fu capitale di un Ducato dal 1621 al XIX secolo).\nL'imperatore Ferdinando II d'Asburgo confer\u00ec il titolo di Citt\u00e0 il 2 luglio 1621.\nGonfalone.\nIl gonfalone consiste in un drappo bianco al centro del quale \u00e8 collocato lo stemma del Comune contornato da rametti d'alloro e quercia incrociati alla base, il tutto sormontato dall'iscrizione \"Citt\u00e0 di Guastalla\".\nMonumenti e luoghi d'interesse.\n Il cuore della citt\u00e0 \u00e8 piazza Mazzini, una tipica piazza emiliana circondata da portici, dominata dal monumento a Ferrante I Gonzaga, opera di Leone Leoni.\nSulla piazza si affacciano la \"Concattedrale di San Pietro Apostolo\", opera cinquecentesca di Francesco Capriani, il \"palazzo Ducale\" [1567] in gran parte ricostruito (al cui interno \u00e8 allestito il \"Museo Cittadino\"), e il \"Municipio\", iniziato nella prima met\u00e0 del Quattrocento e terminato dai Gonzaga durante il Cinquecento. Esso reca sotto il portico i modelli delle antiche unit\u00e0 di misura.\nDalla piazza si accede ai portici quattrocenteschi di corso Garibaldi, la pi\u00f9 antica via della citt\u00e0, che conducono alla \"Biblioteca Maldotti\", ricca di manoscritti, antiche edizioni a stampa e una nutrita collezione di dipinti. Antistante la biblioteca sorge la chiesa di Santa Croce (detta anche della Morte), risalente al 1587. Dall'interno \u00e8 possibile scendere nei sotterranei e visitare il precedente luogo religioso di origine medievale. Nelle vicinanze della chiesa \u00e8 inoltre possibile notare l'edificio nel quale alberg\u00f2 Garibaldi durante la sua permanenza nella citt\u00e0.\nIl corso si apre poi su piazza Garibaldi, al cui centro \u00e8 presente il monumento a lui dedicato. Dalla piazza \u00e8 inoltre possibile ammirare la chiesa dell' \"Immacolata Concezione\" (oratorio di pianta ottagonale), la chiesa del \"Santissimo Crocifisso\" (o delle \"Cappuccine\") e la chiesa di \"Santa Maria Annunziata\" (o \"Santa Maria dei Servi\"), eretta alla fine del Cinquecento su disegno di Francesco Capriani: notevole, all'interno, la \"Deposizione\", tela di Giuseppe M. Crespi. Su lato est della piazza si trova \"Palazzo Frattini\", sede del Centro Culturale Comunale.\nDa piazza Garibaldi, percorrendo via Verdi si arriva al \"Teatro Comunale\" in stile neoclassico, risalente al 1671. Scegliendo invece via Volturno si arriva in piazza Matteotti, dove sorge l'imponente \"Torre Civica\" o \"Campan\u00f3n\", nel luogo che un tempo fu dell'antica \"rocca\" trecentesca abbattuta dagli spagnoli nel 1689. I lavori di costruzione della torre, progettata dall'architetto parmense \"Cristoforo Trivellino\", iniziarono nel 1723 e terminarono nel 1732. L'edificio supera i 40 metri d'altezza e per la sua costruzione vennero utilizzati i materiali recuperati dalla vecchia rocca dei Torelli.\nPi\u00f9 avanti, in via Piave, sorge il seicentesco Santuario in stile barocco \"Beata Vergine della Porta\", progettato dall'architetto Prospero Mattioli per ordine del Duca Vincenzo Gonzaga. La chiesa conserva paliotti in scagliola policroma, opera di artigianato carpigiano.\nSvoltando per via Cavour si giunge in piazza Martiri Patrioti (ex Piazza Roma), al cui centro \u00e8 presente il monumento in memoria dei caduti della prima guerra mondiale. La piazza \u00e8 ornata da lampioni in stile Liberty.\nTornando in Strada Gonzaga (comunemente nota come via Gonzaga) \u00e8 notevole la ex chiesa di \"San Francesco\", costruita nel 1606 su disegno di Ferrante II Gonzaga, adibita nel ventunesimo secolo a sala mostre.\nScegliendo via Spallanzani \u00e8 possibile notare la chiesa di \"San Carlo\" (o delle \"Agostiniane\"), edificata nel 1626 sempre per ordine di Ferrante II Gonzaga.\nIl centro reale della citt\u00e0 storica non \u00e8 la piazza principale, essendo quest'ultima decentrata rispetto all'assetto fisico cittadino, bens\u00ec \"La Croce del Volterra\", punto dal quale ne hanno origine quattro bracci rivolti verso i quattro punti cardinali. All'estremit\u00e0 di ogni braccio \u00e8 situata una chiesa (A nord il Duomo, ad est la chiesa di Santa Maria dei Servi, la chiesa del Santissimo Crocifisso ad ovest, la chiesa di San Carlo a sud).\nNel territorio comunale di Guastalla sono storicamente importanti l\"'Oratorio di San Giorgio\", piccolo gioiello romanico (secondo alcune testimonianze risalirebbe al X secolo), e la romanica \"Basilica dei Santi Pietro e Paolo\" di Pieve di Guastalla, uno dei pi\u00f9 antichi edifici religiosi di tutta la provincia. Eretta originariamente prima del X secolo fu parzialmente ricostruita nel XIII secolo a causa di un terremoto e restaurata diverse volte durante i secoli successivi. Nel 1095 e nel 1106 fu addirittura sede di due Concili (il primo nel 1095 con papa Urbano II, il secondo nel 1106 con papa Pasquale II). All'interno \u00e8 possibile ammirare un'antichissima vasca battesimale (IX o X secolo) e una terracotta dipinta, raffigurante la \"Madonna col Bambino\", forse opera dello scultore Guido Mazzoni. Poco pi\u00f9 avanti si trova la chiesa del \"Rosario\", risalente al 1588.\nArchitetture religiose.\nA partire dalla fine del Cinquecento, nel corso dei secoli, sono state edificate sul territorio guastallese pi\u00f9 di 40 chiese, diffuse sia nel centro storico che nelle frazioni. Qui le pi\u00f9 importanti ancora esistenti:\nCultura.\nIstruzione.\nBiblioteche.\nLa Biblioteca Maldotti, fondata nel 1801 grazie a un lascito alla cittadinanza guastallese di un fondo di oltre 5.000 volumi da parte del sacerdote Marco Antonio Maldotti, \u00e8 una delle pi\u00f9 importanti istituzioni culturali della provincia di Reggio Emilia. All'interno del suo vasto patrimonio spiccano una ventina di incunaboli, oltre un migliaio di cinquecentine oltre che una quadreria, medaglieri, una fototeca, e raccolte di monete, stampe e grida.\nA breve distanza dalla Maldotti, interno di Palazzo Frattini, \u00e8 ospitata la Biblioteca Comunale di Guastalla.\nMusei.\nGuastalla ospita le seguenti istituzioni museali:\nCinema.\nNel 1976 la citt\u00e0 \u00e8 stata \"location\" per alcune sequenze del film di Bernardo Bertolucci \"Novecento\", tra cui le ultime sequenze dell'atto primo.\nLetteratura.\nA Guastalla Giuseppe Baretti, che qui si era stabilito presso uno zio dopo aver abbandonato la casa paterna, conobbe Carlo Cattoni , nato nella vicina Novellara, \u00abche coltivava gli studj della poesia e che lo giov\u00f2 dei suoi consigli, e da lui ricevette la prima educazione letteraria\u00bb. \nNel 1772 l'importante esponente dell'Illuminismo letterario e filosofico tedesco Gotthold Ephraim Lessing scrisse il dramma borghese Emilia Galotti ambientato nella citt\u00e0 di Guastalla.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono , ovvero il 12,8% della popolazione. Di seguito sono riportati i gruppi pi\u00f9 consistenti:\nIl distretto di Guastalla (Guastalla, Boretto, Brescello, Gualtieri, Luzzara, Novellara, Poviglio, Reggiolo) risulta la zona della provincia con il pi\u00f9 alto rapporto dei cittadini extracomunitari (non UE) sulla popolazione residente, vale a dire il 14,3%. Risulta, al contrario, la zona con il minor rapporto di cittadini stranieri comunitari (0,9%).\nDialetto.\nIl dialetto guastallese (\"dial\u00e9tt guastal\u00e9s\") si distingue nettamente da quello dei paesi confinanti della provincia (Luzzara e Reggiolo esclusi), soprattutto dal dialetto reggiano. Per ragioni sia storiche che geografiche risulta molto simile al dialetto mantovano, con il quale condivide la maggior parte delle caratteristiche fonetiche e morfologiche, mantenendo cos\u00ec una certa continuit\u00e0 con l'area dialettale della bassa mantovana (pur conservando anche elementi che differiscono da entrambi). Il linguista Bernardino Biondelli, nell'opera \"Saggio sui dialetti Gallo-Italici\" del 1853, descriveva il dialetto guastallese come una variet\u00e0 poco differente appartenente al sottogruppo emiliano \"mantovano-ferrarese\".\nCi\u00f2 che contraddistingue maggiormente il guastallese \u00e8 la forte presenza dei suoni lombardi \u00f6 ed \u00fc (Fuoco \u2192 F\u00f6gh / Gioco \u2192 S\u00f6gh / Cucina \u2192 C\u00fcs\u00ecna / Subito \u2192 S\u00fcb\u00ect) e la quasi totale assenza della palatalizzazione di A tonica latina, come nel Mantovano e nel Ferrarese (Padre \u2192 Padar / Sempre \u2192 S\u00e9mpar / Dentro \u2192 D\u00e9ntar / Andare \u2192 And\u00e0r / Mangiare \u2192 Magn\u00e0r / Leggere \u2192 L\u00e8sar) dissonando cos\u00ec nell'accento e nella forma dai dialetti emiliani limitrofi. La lettera z non esiste, sempre sostituita dalla lettera s, dolce o aspra (Pazienza \u2192 Pasensia / Zanzara \u2192 Sans\u00e0la).\nEsempi.\nEsempio di dialetto guastallese\n&lt;poem&gt;Al nostar dial\u00e9tt\n&lt;/poem&gt;\nTraduzione in italiano\n&lt;poem&gt;Il nostro dialetto\n&lt;/poem&gt;\nInfrastrutture e trasporti.\nStrade.\nLa citt\u00e0 \u00e8 attraversata dalla SS62 (Ora SP62r) che collega Parma a Mantova e Verona.\nFerrovie.\nLa stazione di Guastalla \u00e8 posta sulle linee Parma-Suzzara e Reggio Emilia-Guastalla; nel territorio comunale sono presenti anche la stazione di Tagliata e la stazione di San Giacomo.\nAeroporti.\nL'aeroporto pi\u00f9 vicino \u00e8 quello di Parma (circa 35\u00a0km), seguito da quello di Verona (circa 75\u00a0km) e da quello di Bologna (circa 90\u00a0km).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nGuastalla \u00e8 una citt\u00e0 che offre possibilit\u00e0 di praticare sport ma ha grosse defezioni in merito alla mancanza di strutture indoor per sport di squadra. La Societ\u00e0 Sportiva principale \u00e8 la U.S. Saturno SCSD, che promuove sport fin dal 1944, ed al giugno 2013 annovera quasi 650 atleti iscritti nelle categorie junior e senior, suddivisi nelle quattro discipline calcio, volley, ginnastica artistica e basket (tramite la AS Pallacanestro Guastalla ASD).\nIl 7 gennaio 2012 la Pallacanestro Guastalla vince la Coppa Emilia-Romagna, considerato il trofeo regionale pi\u00f9 prestigioso a livello seniores. Dopo 8 anni di esilio forzato a Castelnovo Sotto (20\u00a0km di distanza) per poter giocare in un impianto regolare, la Pallacanestro Guastalla \u00e8 costretta dall'aprile 2014 a rinunciare alla prima squadra (militante in Serie C2) non potendo pi\u00f9 gestire questa gravosa situazione logistica, nonostante gli ottimi risultati conseguiti. La squadra riparte nella stagione 2016/17 dal campionato di Prima Divisione, per vincerlo l'anno successivo. Dalla stagione 2018/19 la squadra milita nel campionato di Promozione.\nPresente sul territorio anche il neonato Rugby Guastalla 2008 militante nel campionato regionale di serie C.\nRisale al 1896 la fondazione della Societ\u00e0 Canottieri Eridano di Guastalla, da sempre riferimento per gli amanti degli sport d'acqua di tutta la bassa reggiana. Fra le attivit\u00e0 amatoriali della Societ\u00e0 si annoverano il calcio, il tennis, il basket, il beach volley, le bocce, la navigazione da diporto. La canoa viene svolta a livello agonistico ed \u00e8 il vero fiore all'occhiello della Societ\u00e0 con numerosi titoli italiani conquistati nel passato e con giovani atleti protagonisti nelle nazionali under 16 e junior di slalom.\nL'Atletica Guastalla \u00e8 stata la prima societ\u00e0 sportiva per la quale ha corso il campione olimpico di maratona (ad Atene 2004) Stefano Baldini. Dal 2017 l'Atletica Guastalla fa parte dell'Atletica Impresa Po con la quale partecipa a tutte le gare FIDAL. Nel 2018 i tesserati sono circa quaranta.\nGuastalla vanta una grande tradizione anche nel biliardo. Infatti negli anni '90 era la sede di allenamento del quattro volte campione mondiale Gustavo Zito. A fine 2017 ritorna il biliardo a Guastalla grazie all'Ateneo Del Biliardo A.S.D..\nCalcio.\nA Guastalla si sono succedute tre entit\u00e0 calcistiche, che hanno ricoperto il ruolo di squadra cittadina principale, caratterizzate sempre dall'uso del rosso e blu come colori sociali. La prima fu la Pro Calcio, attiva negli anni trenta del XX secolo e militante tra la Prima e la Seconda Divisione. La Pro Calcio fall\u00ec nel 1941 e venne sostituita dal Gruppo Sportivo Trancerie Mossina.\nIl Trancerie Mossina fu la squadra di maggior successo della storia calcistica guastallese, giungendo a disputare tre campionati in Serie C negli anni quaranta.\nIl Trancerie termin\u00f2 la sua attivit\u00e0 negli anni cinquanta e dal 1959 venne sostituito dal Guastalla Calcio A.S.D., fondato tra gli altri dall'ex calciatore Ottorino Casanova.\nIl Guastalla Calcio ha giocato sei stagioni in Serie D e nel luglio 2016 si \u00e8 fuso con la sezione calcio dell'Us Saturno."}
{"id": "33190", "revid": "1652635", "url": "https://it.wikipedia.org/wiki?curid=33190", "title": "Ligonchio", "text": "Ligonchio (\"Alg\u00fbnc\" nel dialetto locale, \"Lig\u00fbnchi\" in dialetto reggiano) \u00e8 una frazione di 819 abitanti del comune di Ventasso in provincia di Reggio Emilia (Emilia-Romagna); ha fatto parte del Parco Nazionale dell'Appennino Tosco-Emiliano.\nComune autonomo fino al 31 dicembre 2015, \u00e8 stato poi accorpato con Busana, Collagna e Ramiseto, dando vita al nuovo comune di Ventasso, del quale costituisce un municipio.\nGeografia fisica.\nTerritorio.\nIl comune (1000\u00a0m s.l.m.) \u00e8 stato il pi\u00f9 alto dell'appennino reggiano, situato in prossimit\u00e0 del Monte Cusna, incastonato tra la Valle dell'Ozola e quella del Secchia ed \u00e8 al centro del Parco Nazionale dell'Appennino Tosco-Emiliano; da segnalare in un contesto florofaunistico, la presenza di strutture di notevole aspetto architettonico come le due Centrali idroelettriche.\nIl paese, che sorge su una costa a cavallo delle valli dell'Ozola e della Rossendola, era articolato in due nuclei principali, \"Ligonchio di Sopra\" e \"La Valla\", sede del Municipio e della Parrocchia. Ligonchio \u00e8 collegato alla strada statale 63 (la strada pi\u00f9 importante dell'Appennino reggiano) e quindi a Reggio Emilia tramite la strada provinciale 18 che si distacca dalla statale nei pressi di Busana; la stessa provinciale collega Ligonchio con la Toscana (comune di Sillano in Garfagnana) attraverso il Passo della Pradarena, il pi\u00f9 alto valico stradale asfaltato dell'Appennino Settentrionale con i suoi 1579\u00a0m s.l.m.\nIl territorio comunale, oltre che dal capoluogo, era formato dalle frazioni di Caprile, Cinquecerri, Giarola, Campo, Montecagno, Ospitaletto, Piolo e Vaglie, per un totale di 61,70\u00a0km\u00b2; confina a nord con Busana, ad est con Villa Minozzo, a sud con il comune lucchese di Sillano e ad ovest con Collagna. Il comune ha fatto parte della Comunit\u00e0 montana dell'Appennino Reggiano.\nStoria.\nL'origine del nome Ligonchio non \u00e8 precisa; nei documenti antichi viene denominato \"Aligante\", \"Ligonchium\", \"Ligontum\" e \"Ligustrum\". Quest'ultimo sembra derivare dalla parola \"Ligure\", infatti in epoca remota i gruppi di uomini che migrarono dalle regioni del Mediterraneo verso l'Italia settentrionale furono chiamati Liguri.\nNel 1076 Matilde di Canossa cedette la corte di Ligonchio alla Badia di Frassinoro per ricavarne proventi da destinare alla fortificazione di Carpineti, eretta per difendere gli eventuali attacchi dell'Imperatore di Germania Enrico IV contro Papa Gregorio VII. Ligonchio riemerge nel 1158 nei documenti di Federico I di Svevia, facente parte, con Piolo, dei feudi dei Dalli di Sillano (famiglia che govern\u00f2 l'Appennino, tra alterne vicende, fino alla Rivoluzione francese).\nNel 1383 la Rocca di Ligonchio e Piolo passarono alla famiglia dei Vallisneri. Nel 1431 Ligonchio, con Piolo e Vaglie, si consegn\u00f2 a Niccol\u00f2 d'Este. La Villa di Ligonchio fece parte per un secolo e mezzo della podesteria di Minozzo, per entrare in possesso delle famiglie Bertocchi e Bernardi assieme a Ligonchio, Predare e Canova.\nVerso la met\u00e0 del XVII secolo il duca Rinaldo d'Este vendette Ligonchio ai conti Ferrarini per 17.000 scudi. Nel 1750 pass\u00f2 alla famiglia Becchi e poi ai conti Cantuti Castelvetri. Durante la Rivoluzione Francese Ligonchio fu dichiarato Comune sotto il cantone di Minozzo e con la Restaurazione del 1815 riottenne l'autonomia. Il 7 settembre 1920 il comune di Ligonchio fu duramente colpito da un terremoto che devast\u00f2 la Garfagnana e la Lunigiana. Due anni dopo entr\u00f2 in funzione la centrale idroelettrica, un impianto che cambi\u00f2 il tessuto economico locale, fino ad allora incentrato su pastorizia e un'agricoltura di sussistenza.\nNell'estate 1944 il comune di Ligonchio venne liberato dai partigiani ed incluso nel territorio della Repubblica di Montefiorino. In seguito all'offensiva nazifascista il paese venne nuovamente occupato e bruciato. In autunno il paese torn\u00f2 nuovamente nelle mani dei partigiani. Il 10 aprile 1945 i tedeschi, ormai in ritirata, piombarono sul paese per distruggere la centrale idroelettrica. Dopo quattro giorni di scontri i partigiani riuscirono a respingere i nazisti e a sventare la distruzione degli impianti.\nIl referendum del 31 maggio 2015 ha sancito la fusione di Ligonchio con i comuni limitrofi di Busana, Collagna e Ramiseto; i cittadini hanno anche scelto la denominazione del nuovo comune, Ventasso.\nSimboli.\nLo stemma di Ligonchio era stato riconosciuto con il decreto del presidente del Consiglio dei ministri del 21 agosto 1959 e si blasonava: \"d'argento, ai due gigli dal pi\u00e8 nodrito di rosso, uniti, contrapposti in palo\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33191", "revid": "124222148", "url": "https://it.wikipedia.org/wiki?curid=33191", "title": "Luzzara", "text": "Luzzara (pronuncia italiana o ; \"L\u00fcs\u00e8ra\" in dialetto locale) \u00e8 un comune italiano di abitanti della provincia di Reggio nell'Emilia in Emilia-Romagna. Confinante con l'Oltrep\u00f2 mantovano, il comune \u00e8 il pi\u00f9 settentrionale della provincia.\nGeografia fisica.\nIl comune di Luzzara, il pi\u00f9 settentrionale della provincia di Reggio Emilia, \u00e8 situato nella pianura padana, sulla riva destra del fiume Po, a 36\u00a0km di distanza da Reggio Emilia e 25 da Mantova, 43 da Parma e 55 da Modena. Il comune fa parte della bassa reggiana. Il territorio comunale, oltre al capoluogo, \u00e8 costituito dalle frazioni di Casoni, Codisotto e Villarotta per un totale di 39 chilometri quadrati, di cui circa 7,5\u00a0km\u00b2. in area golenale, con divieto di edificazione. In sostanza, quasi il 20% del territorio comunale costituisce di fatto un parco naturalistico e paesaggistico di rilevante entit\u00e0, sia come habitat umido tipicamente europeo, che come ampiezza quale cassa di espansione dell'intero corso del fiume Po. Tale zona \u00e8 fortemente caratterizzata da flora (in particolare boschi di pioppo), spazi aperti fruibili in un paesaggio fluviale, con presenza di specie ornitologiche nello specifico e faunistiche in genere, tipiche di questa tipologia di habitat.\nLuzzara confina con i comuni mantovani di, a nord Suzzara e Gonzaga, ad ovest Dosolo e con i comuni emiliani di, ad est Reggiolo, a sud Guastalla. La caratteristica peculiare del comune \u00e8 che proprio in corrispondenza del proprio territorio, il confine tra le regioni Emilia-Romagna e Lombardia, seguendo precedentemente il corso in discesa del fiume Po, cessa di essere, prendendo come linea di demarcazione l'affluente (ormai pressoch\u00e9 scomparso e ridotto a fossato) dello Zara (detto anche Po Vecchio), dando origine al territorio dell'oltrep\u00f2 mantovano, comprendente diversi comuni e ricongiungendosi al fiume Po in prossimit\u00e0 del comune mantovano di Sermide-Felonica, in confine con il ferrarese.\nOrigini del nome.\nIl toponimo si riconduce al latino \"luteus\", \"fangoso\", da cui deriva la voce di area italiana settentrionale \"lozza\". Sembra inoltre possa derivare dal celtico lossa o luth, parola che indica la melma di terra e rifiuti vegetali. Tuttavia potrebbe altres\u00ec derivare dal greco luma, ovvero sudiciume, evolutosi poi nel latino luteum (fango) e quindi lotza, da cui Luzzara.\nStoria.\nIl toponimo \"Luzzara\" compare per la prima volta in documenti dei secoli VII e VIII, al tempo l'insediamento sorgeva su di un'isola sul Po. Tra i primi documenti, un diploma del 781 con il quale Carlo Magno, Re dei Franchi e dei Longobardi, prendeva sotto la sua protezione la Chiesa reggiana.\nLuzzara \u00e8 un esempio dei mutamenti di Signorie in questo periodo di vitalit\u00e0 politica del territorio padano. Il Vescovo di Reggio l'acquista dall'Imperatore Ludovico il Pio, al quale succede al trono Lotario I, che rivendicando il possesso ne riprender\u00e0 violentemente il dominio. Successivamente viene riconsegnata al Vescovo di Reggio; nell'840 torna all'imperatore che la d\u00e0 in dono ad Angilberga, moglie del figlio Ludovico II. Dopo ulteriori vicissitudini tra Chiesa e Impero, Luzzara ritorna nelle mani del vescovo di Reggio che la affida con Guastalla a Bonifacio di Canossa.\nResta in suo potere fino all'estinzione della famiglia, ed ai tempi di Matilde di Canossa \u00e8 ricordata come Pieve fra i possessi della contessa. Nel 1160 Federico I la restituisce al Vescovo di Reggio, malgrado questi non ne possa vantare nessun diritto, in quanto occupata dai Cremonesi, i quali se ne vedono riconosciuto il possesso da Arrigo IV.\nNel 1311 l'imperatore Arrigo VII diede a Passerino Bonaccolsi, signore di Mantova, il possesso di Luzzara. Caduti i Bonaccolsi, i Cremonesi, preoccupati della crescente potenza dei Gonzaga, si affrettano ad occupare Luzzara, ma ne vengono scacciati da Luigi Gonzaga, che se ne vede confermare il possesso dall'imperatore Carlo IV nel 1354.\nDurante il periodo della signoria dei Gonzaga, Luzzara viene fortificata e dalla sua pianta topografica si possono ancora oggi leggere con distinzione le piazze, i palazzi del potere e gli edifici religiosi, cos\u00ec come furono concepiti nel '400. Nel 1350 il paese ospita Francesco Petrarca.\nCon l'assegnazione di Luzzara a Rodolfo Gonzaga, figlio del marchese Lodovico II, inizia il ramo gonzaghesco di Luzzara. Sotto il suo dominio viene eretto il palazzo della Macina, residenza dei Gonzaga, opera di Luca Fancelli, architetto alla corte di Mantova. Rodolfo muore nel 1495 durante la famosa battaglia di Fornovo sul Taro; il feudo pass\u00f2 prima alla moglie Caterina Pico, poi (1501) al figlio Gianfrancesco.\nL'imperatore Carlo V nel 1502 elegge il marchesato a feudo immediato, trasmissibile in perpetuo per diritto di primogenitura. Nel 1524, alla morte di Gianfrancesco il dominio di Luzzara passa al figlio Massimiliano, che lo cede pi\u00f9 tardi (1557) al cugino Guglielmo Gonzaga. Nel 1630 Luzzara viene annessa al Ducato di Guastalla, che la governa con alterna fortuna fino al 1746. Nel 1747 Luzzara ed il suo territorio vengono inglobati, a seguito dell'estinzione del ramo dei Gonzaga di Guastalla, nei domini asburgici di Maria Teresa.\nL'episodio pi\u00f9 saliente della storia luzzarese si ha il 15 agosto 1702, quando si combatte nell'ambito della Guerra di successione spagnola, una violentissima battaglia fra l'esercito imperiale condotto dal principe Eugenio di Savoia ed i Franco-Spagnoli: \u00e8 la celebre Battaglia di Luzzara. Due giorni dopo Luzzara si arrende ai Gallo-Ispani e ne ottiene gravi perdite. Nel 1734, scoppiata la guerra per la successione del Regno di Polonia, il paese viene occupato dalle truppe Franco-Sarde, sotto il comando del re Carlo Emanuele III di Sardegna.\nUna nuova sanguinosa battaglia ha luogo il 17 settembre di quell'anno, nella quale gli imperiali restano ancora una volta sconfitti.\nCon il trattato di Aquisgrana del 18 ottobre 1748 Luzzara viene assegnata al duca Filippo I di Parma, il quale si avvale dell'opera illuminata del du Tillot per vivacizzarne l'economia con incentivazioni a fondo perduto per la creazione di nuove attivit\u00e0 produttive. Nel 1759, per editto sovrano, fu abolita la carica di podest\u00e0, essendo stato concentrato in Guastalla tutto l'apparato burocratico-amministrativo.\nSpentosi nel 1794 Giovanni, secondogenito di Luigi, erede della dinastia dopo la morte del primogenito Basilio (1782), si estingue la linea genealogica dei Marchesi Gonzaga di Luzzara.\nLa Rivoluzione francese e l'opera napoleonica portano Luzzara nella Repubblica Cisalpina ed in seguito nel Dipartimento del Crostolo. Caduto l'impero napoleonico, il 9 febbraio 1814, viene rioccupata dalle truppe austriache.\nA seguito del Congresso di Vienna, gli ex stati borbonici vengono assegnati a Maria Luigia d'Asburgo-Lorena. Alla morte della duchessa, il 4 gennaio 1848, Luzzara passa agli Estensi di Francesco V. A seguito della seconda guerra d'indipendenza, il 16 agosto 1860 viene dichiarata la decadenza di Francesco V.\nCon il plebiscito dell'11 e 12 marzo 1860, Luzzara \u00e8 annessa al Regno di Sardegna e quindi al Regno d'Italia.\nPer merito di Francesco Boccalari nel 1863 in Luzzara si costituisce una Societ\u00e0 di Tiro a segno che ha come presidente Giuseppe Garibaldi.\nTra il 1859 ed il 1866 Luzzara fu un paese di frontiera poich\u00e9 l'Oltrep\u00f2 mantovano, dopo la seconda guerra d'indipendenza italiana, era rimasto soggetto all'Impero austriaco. A Codisotto (definito nelle mappe \"Caput Inferius\", cio\u00e8 Capo Inferiore), si trovava sia la dogana \"italiana\" sia quella austriaca. Il confine, che correva lungo un fosso chiamato Po Vecchio o Zara, era segnato da uno steccato posto ad impedire il contrabbando e la fuga in territorio austriaco dei giovani renitenti alla leva. La lingua di terra lombarda arriva a lambire ancora oggi la parte nord del capoluogo di Luzzara. Anticamente l'abitazione posta al limite di Strada Zamiola e confinante con il territorio luzzarese, aveva l'ingresso posto verso il laterale, al fine di consentire il costante monitoraggio del transito da parte dei doganieri lombardi, restando protetti dalle intemperie durante i giorni di maltempo. Il confine con le terre lombarde d'altronde, ha da sempre caratterizzato il territorio luzzarese.\nEt\u00e0 contemporanea.\nNei decenni successivi la nascita del Regno d'Italia esplosero anche a Luzzara i conflitti sociali legati alla questione agraria e alla povert\u00e0 delle masse contadine. La nascita di una societ\u00e0 operaia quattro anni dopo l'Unit\u00e0 e la successiva propaganda degli ideali socialisti da parte di Camillo Prampolini e dei suoi seguaci favor\u00ec una rapida politicizzazione ed organizzazione dei contadini con la nascita di leghe, circoli e cooperative. Nel 1883 il paese fu raggiunto dalla ferrovia Parma-Suzzara. Nell'immediato primo dopoguerra sorse a Luzzara anche un attivissimo circolo anarchico. La fine delle proteste del Biennio Rosso e la controffensiva delle forze fasciste pagate ad armate dagli agrari locali avr\u00e0 il suo culmine in paese il 5 maggio 1921 con l'omicidio dell'anarchico Riccardo Siliprandi da parte di un gruppo di squadristi.\nDurante la seconda guerra mondiale Luzzara contribu\u00ec attivamente alla causa della Resistenza antifascista. Nell'ultima settimana di guerra nove partigiani luzzaresi verranno uccisi dai fascisti nell'eccidio di Reggiolo. sar\u00e0 molto alto: trasformata in polveriera e in deposito d'armi dai nazisti, avr\u00e0 10 partigiani fucilati a Reggiolo nell'aprile del '45, altri 7 caduti nel corso di diverse operazioni militari in provincia, morti e dispersi nei campi di concentramento, civili arrestati e torturati.\nIl dopoguerra vedr\u00e0 inevitabilmente la ripresa dei conflitti sul piano sociale - culminata con gli scioperi \"a rovescio\" dei braccianti sugli argini del Cavo Fiuma - e restituir\u00e0 il Comune allo storico governo della sinistra. Nel secondo dopoguerra l'economia locale si \u00e8 definitivamente trasformata da agricola ad industriale.\nSimboli.\nLo stemma, per assonanza col nome della citt\u00e0, riporta il luccio araldico, simile a quello di altre terre e paesi, ma unico nel panorama italiano degli stemmi comunali, a riportare un pesce \"vero\" e non stilizzato; le due stelle (in simbologia araldica) ricordano la battaglia di Luzzara del 1702. Il colore del campo rosso (sottostante e antecedente), ricorda la dominazione della famiglia Gonzaga, mentre il colore blu (sovrastante e pi\u00f9 recente), quella dei Borbone-Parma. La corona turrita denota l'appartenenza ai Comuni della Repubblica Italiana. I fregi di serto di quercia e di alloro, completano lo stemma.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti a Luzzara sono 1.496, pari al 17,2% della popolazione comunale. Le nazionalit\u00e0 pi\u00f9 numerose:\nCultura.\nDialetto.\nIl dialetto Luzzarese \u00e8 una variante del dialetto genericamente descritto come guastallese, presenta per la maggior parte caratteristiche tipiche del dialetto mantovano e si differenzia notevolmente dal dialetto reggiano.\nNatura.\nLuzzara si inserisce in un panorama paesaggistico tipicamente padano.\nLa zona \u00e8 ricca di fauna, sono ampiamente rappresentati gli ardeidi e gli anatidi durante il passo autunnale e primaverile, nell'arco dell'anno molte le specie di passeriformi, anche nidificanti, scarse le specie di mammiferi, con esclusione di lepri e talpe. Nelle pozze limose sono ben rappresentate le specie di molluschi d'acqua dolce, quali coni e cappe.\nElementi naturalistici di particolare interesse sono:\nLa golena luzzarese \u00e8 dotata di un piccolo porto turistico, denominato \"Porto delle Garzaie\", inaugurato nel 2007.\nSport.\nCalcio.\nLa squadra di calcio \u00e8 il GS Luzzara Calcio, fondato nel 1928. La storia della societ\u00e0 \u00e8 presente sul sito del su citato club calcistico.\nTiro con l'arco.\nLa Compagnia Arcieri La Meridiana A.S.D. \u00e8 societ\u00e0 di tiro con l'arco del paese\nPallacanestro - Pallavolo.\nU.S. Aquila Luzzara \u00e8 la polisportiva che si occupa di pallacanestro e pallavolo.\nAltri Sport.\nLa folta comunit\u00e0 indiana, pratica sistematicamente in maniera amatoriale il cricket.\nAmministrazione.\nFonte: Ministero degli interni"}
{"id": "33192", "revid": "287204", "url": "https://it.wikipedia.org/wiki?curid=33192", "title": "Montecchio Emilia", "text": "Montecchio Emilia (\"Mont\u00e8-c\" o \"Munt\u00e8-c\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna. La citt\u00e0 \u00e8 capoluogo dell'Unione Val d'Enza.\nGeografia fisica.\nMontecchio Emilia si trova alla base degli appennini, sul torrente Enza ed \u00e8 un sito strategico in quanto \u00e8 situato a met\u00e0 tra Parma e Reggio Emilia e all'incrocio di numerose strade provinciali. \u00c8 considerato il centro pi\u00f9 importante della Val d'Enza, nonch\u00e9 il comune capodistretto dell'area occidentale della provincia di Reggio in quanto sede dell'ospedale, del polo scolastico superiore e del giudice di pace distrettuali. La zona industriale \u00e8 fra le pi\u00f9 importanti del comprensorio.\nStoria.\nMontecchio era anticamente chiamata \"Monticulum\", per la natura del terreno sul quale \u00e8 sorto il paese, formatosi con le colmate portate dalle alluvioni delle acque del torrente Enza che scendevano dall'Appennino. Sopra quelle alture sorsero le primordiali abitazioni di coloro che ritennero il luogo sicuro dalle acque e i terreni alluvionali molto fertili e atti alle coltivazioni agricole. Il territorio fu dapprima di dominazione etrusca e poi romana, epoca che oltre a una necropoli ha lasciato tracce in frammenti di utensili, vasi, monete, i resti di una lapide celebrativa di un'opera pubblica del I e II secolo, una crocetta pettorale laminata in oro che si cucivano sul vestito i primi cristiani sacerdoti o guerrieri nel V e VI secolo. Le testimonianze pi\u00f9 antiche sono costituite da pugnali e asce di pietra tipiche del neolitico poi oggetti di bronzo. I reperti degli strati superiori mostrano una significativa evoluzione dal bronzo finale all'et\u00e0 del ferro. Nel mese di maggio 2012 \u00e8 stata rinvenuta una tazza d'oro risalente ai secoli XVIII-XVII a.C. (et\u00e0 del bronzo), del peso di circa mezzo chilo, con probabile significato rituale. Sono in corso studi approfonditi.\nMontecchio \u00e8 nominata in parecchi documenti esistenti negli archivi di Reggio e Parma: uno di essi, un privilegio imperiale, porta la data dell'8 giugno 781. Montecchio medioevale con le sue fortificazioni (baluardi, bastioni e rocche) altamente difensive e offensive, ma anche per la sua posizione geografica e strategica, \u00e8 stata poi per secoli ambita e contesa, passando con alterne vicende dal dominio della Chiesa a quello dei Visconti, dei Barbiano, degli Sforza, dei Gonzaga, dei Farnese, degli spagnoli, dei francesi, seguendo poi, in et\u00e0 moderna, le vicende del Ducato Estense. Alfonso d'Este, Signore di Montecchio dal 28-VIII-1533, ebbe il feudo eretto in Marchesato dall'Imperatore Ferdinando I il 13-X-1562, ottenendo il diritto di zecca, confermato da Massimiliano II il 5-II-1570. Montecchio aderisce 1796 alla Repubblica Cispadana e 1797 a quella Cisalpina, per entrare poi a fare parte dell'Italia unita, come Comune dal nome Montecchio Emilia per distinguerlo da altri Montecchio, per mezzo di un decreto del dittatore Farini il 27 dicembre 1859, data che coincide con il primo consiglio comunale montecchiese.\nIl 26 giugno 2008 a Montecchio Emilia \u00e8 stato attribuito il titolo di citt\u00e0.\nEdificazioni.\nComprende varie scuole primarie, una scuola media, un istituto superiore (il \"Silvio D'Arzo\") e un ospedale chiamato \"Ercole Franchini\".\nAmministrazione.\nIl comune s'impegna nel pubblicare un mensile chiamato, appunto, \"Montecchio\".\nDi seguito \u00e8 presentata una tabella relativa alle amministrazioni che si sono succedute in questo comune.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono 883, pari all'8,3% della popolazione. Le nazionalit\u00e0 pi\u00f9 numerose sono:\nInfrastrutture e trasporti.\nFra il 1909 e il 1955 Montecchio costituiva il capolinea della diramazione Barco-Montecchio della ferrovia Reggio Emilia-Ciano d'Enza. L'antico fabbricato di stazione \u00e8 ancora visibile a lato della provinciale per Reggio.\nNel 1901 fu inaugurata la tranvia Pilastrello-Montecchio, diramazione della linea Parma-Traversetolo, chiusa nel 1934; i due impianti, disposti sul medesimo asse, nel 1910 furono collegati nel 1940 mediante un binario di raccordo lungo 113,3 m."}
{"id": "33193", "revid": "1516566", "url": "https://it.wikipedia.org/wiki?curid=33193", "title": "Novellara", "text": "Novellara (\"Nualera\" o \"Nuval\u00eara\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna.\nGeografia fisica.\nNovellara sorge nella pianura Padana, a a nord di Reggio Emilia. Il territorio comunale \u00e8 formato, oltre che dal capoluogo, dalle frazioni di Bettolino, Carrobbio, Colombaia, La Bernolda, Minghella, Mulino di Sotto, San Bernardino, San Giovanni della Fossa, Santa Maria della Fossa, Vezzola per un totale di . Novellara confina a nord Guastalla e Reggiolo, ad est con Campagnola Emilia e Correggio, a sud con Bagnolo in Piano e ad ovest con Cadelbosco di Sopra.\nEstese per un piccolo tratto nel comune di Novellara vi sono \"Le Valli di Novellara e Reggiolo\", localmente chiamate semplicemente \"Valli\". Un tempo erano estese paludi, l'intera area \u00e8 oggi bonificata e resa \"Area di Riequilibrio Ecologico\". Sono zone ricche di canali e arginate di modo da formare delle casse d'espansione in comunicazione con il canale Cavo Fiuma (cassa d'espansione Valle Bagna, Valletta e Valle Bruciati).\nFino alla fine anni quaranta queste zone vallive erano utilizzate per la coltivazione estensiva della canapa.\nGeologicamente \u00e8 un territorio piuttosto particolare nel contesto della Pianura Padana, per via della vicinanza di una faglia. Il 15 ottobre 1996 un sisma di magnitudo 5,4 Richter e VII grado Mercalli colpisce Novellara (epicentro tra Novellara, Bagnolo, Correggio); l'origine del terremoto \u00e8 probabilmente dovuta alla rottura di un'asperit\u00e0.\nOrigini del nome.\nL'origine del nome \u00e8 tuttora incerta. Nei documenti pi\u00f9 antichi \u00e8 indicata come \"nuvelare\", \"nuvolaria\", e \"nubilaria\". C'\u00e8 chi fa discendere il nome da nubila/nebula, quindi terra dalle nebbie persistenti. Altri studiosi ritengono che derivi dal celtico. Novellara pu\u00f2 derivare da due termini gallici: ar, che significa \"sopra\" e var, \"acqua\". In effetti la citt\u00e0 si trova in una posizione elevata rispetto ai luoghi circostanti ed \u00e8 vicina a fiumi affluenti del Po. Prima delle bonifiche, la zona di Novellara appariva come un'isola circondata dalle acque che formavano allora le paludi che arrivavano fino al letto principale del Po.\nOppure altri ritengono che derivi sempre dal gallo romanzo \"nevon airia\" bosco di querce, in quanto nel III secolo questo territorio era abitato dai galli Boi, prima dell'arrivo dei romani. Legata al recupero del terreno dagli acquitrini \u00e8 l'ipotesi che fa risalire il nome al latino medievale \u201cager novalis\u201d, da cui \"nova area\", \"nova era\", \"n'valera\": le costruzioni pi\u00f9 antiche del paese sono state edificate su rilievi del terreno. La tesi di derivazione dal celtico, a cui si pu\u00f2 far risalire anche la struttura della lingua locale (gruppo linguistico gallo-italico delle lingue romanze della famiglia delle lingue indoeuropee) \u00e8 attualmente la pi\u00f9 accreditata.\nStoria.\nLa citt\u00e0 di Novellara, pur sembrando un piccolo borgo rurale della bassa padana, ha una storia lunga e singolare. Gli storici latini sono propensi ad accreditare le origini della civilt\u00e0 sul territorio della bassa reggiana ai Celti, denominati dai Romani, Galli, che nel VI o V secolo a.C. invasero l'Italia settentrionale, occupandola.\nNon si hanno notizie precise sulla data della sua fondazione ma, sicuramente, il territorio Novellarese \u00e8 stato parte della \"confederazione Boica\", la confederazione che riuniva le 112 trib\u00f9 galliche dei Galli Boi stanziati in una zona all'incirca corrispondente all'attuale regione Emilia-Romagna. In seguito alla conquista romana, il territorio novellarese \u00e8 stato probabilmente centuriato ed \u00e8 avvenuta la lenta fusione culturale e sociale delle due popolazioni: galli autoctoni e romani nuovi arrivati.\nCon la caduta dell'Impero romano d'Occidente non si hanno notizie precise sul territorio novellarese dei primi secoli del Medio Evo. Comunque, il \"Burgatium Nubilariae\" \u00e8 citato in diversi documenti medievali. Si ha sicura notizia di lavori di fortificazione del castello di Novellara da parte di Gherardaccio Malapresa, signore longobardo.\nDopo la morte di Matilde di Canossa il territorio novellarese, in gran parte ricoperto da paludi e valli, come ricordano di toponimi dei paesi di San Giovanni della Fossa e Santa Maria della Fossa, entr\u00f2 nell'orbita del libero comune di Reggio. In seguito i reggiani fecero passare da Novellara la nuova strada che congiungeva la citt\u00e0 a Reggiolo, il nuovo insediamento sorto a guardia del confine con Mantova.\nIndubbiamente, si pu\u00f2 affermare che l'evento che ha cambiato radicalmente la storia di Novellara \u00e8 l'acquisizione del territorio da parte di un esponente del ramo cadetto della famiglia Gonzaga. Essi, ormai padroni incontrastati di Mantova, iniziarono a penetrare nel territorio di reggiano occupando prima Reggiolo e poi Novellara, infine, nel 1335, entrarono a Reggio decretando la fine dell'esperienza comunale in citt\u00e0. Nel 1371 il figlio di Guido Gonzaga Feltrino, sconfitto da Bernab\u00f2 Visconti e Niccol\u00f2 d'Este, fu costretto a vendere Reggio e il suo contado ai Milanesi ma riserv\u00f2 per s\u00e9 e la sua famiglia i feudi di Novellara e Bagnolo. L'onere di iniziare i lavori della rocca sul luogo ove gi\u00e0 esisteva una torre difensiva, presumibilmente longobarda, fu lasciato al figlio Guido. Essa si presentava come un maniero pensato come elemento di difesa e nei secoli trasformato in residenza munifica. La rocca, chiusa da ogni lato con torri angolari, merlature, muraglie a scarpa di 30 testate, si sviluppa su una superficie di circa 191 tavole, cio\u00e8 7750\u00a0m\u00b2. La Contea di Novellara divenne in pratica una citt\u00e0-stato mantenuta indipendente dalla capacit\u00e0 diplomatica e, soprattutto, militare della famiglia Gonzaga. Grazie a questa presenza, il borgo beneficer\u00e0 di grandi lavori di abbellimento infrastrutturale, della costruzione di Chiese, dei portici, della bonifica del territorio, dello sviluppo agricolo e dell'esistenza di una piccola ma raffinata corte che attir\u00f2 a Novellara musicisti ed artisti (il pi\u00f9 noto fra tutti \u00e8 l'architetto e pittore Lelio Orsi).\nLa dominazione dei Gonzaga, che comprendeva anche Bagnolo, cess\u00f2 nel 1728 per la morte dell'ultimo conte Filippo Alfonso, ed il feudo ritorn\u00f2 all'Impero. Rinaldo d'Este, duca di Modena, dietro congruo esborso, ne ottenne l'investitura nel 1737, e quindi fino al 1859 Novellara segu\u00ec le sorti del Ducato di Modena.\nNell'ottobre 1886 Novellara fu raggiunta dalla linea ferroviaria proveniente da Reggio Emilia. Nella seconda met\u00e0 del XIX secolo emerse in tutta la sua criticit\u00e0 anche nel territorio novellarese la questione agraria. Il conflitto di classe che vedeva contrapposti da una parte i braccianti e dall'altra gli agrari e la piccola borghesia locale riesplose drammaticamente nel primo dopoguerra, al termine del Biennio Rosso. Il ceto padronale di Novellara infatti fu tra i nella bassa reggiana ad organizzarsi e, grazie alle violenza delle squadracce fasciste, a distruggere nei primi mesi del 1921 tutte le istituzioni socialiste. A causa delle continue bastonature, degli assalti alle cooperative e all'omicidio di un militante comunista, la stessa amministrazione comunale fu costretta a rassegnare le dimissioni.\nNella seconda guerra mondiale il territorio di Novellara divenne una zona di intensa attivit\u00e0 partigiana, in particolar modo delle donne e degli uomini della 77\u00aa Brigata SAP \"Fratelli Manfredi\".\nNegli anni del boom economico Novellara si trasform\u00f2 da centro prettamente agricolo a cittadina industriale.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono , pari al 15% della popolazione. Le nazionalit\u00e0 pi\u00f9 numerose sono:\nInfrastrutture e trasporti.\nFerrovie.\nLa stazione di Novellara, sulla ferrovia Reggio Emilia-Guastalla, gode di collegamenti diretti con la stazione di Reggio Emilia e con la stazione di Reggio Emilia AV Mediopadana, grazie alla fermata di interscambio Reggio Mediopadana.\nIl territorio comunale comprende inoltre le stazioni di San Bernardino, San Giovanni e Vezzola, situate lungo la stessa linea ferroviaria.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nNovellara \u00e8 gemellata con:\nSport.\nSono presenti sul territorio cittadino diverse realt\u00e0 sportive tra cui:"}
{"id": "33196", "revid": "1318658", "url": "https://it.wikipedia.org/wiki?curid=33196", "title": "Ramiseto", "text": "Ramiseto (\"Ram\u1e63\u00e8\" nel dialetto locale) \u00e8 stato un comune italiano di 1.260 abitanti della provincia di Reggio Emilia.\nDal 1\u00ba gennaio 2016 i comuni di Ramiseto, Busana, Collagna, Ligonchio sono stati soppressi e aggregati nel nuovo comune di Ventasso, del quale costituisce un Municipio.\nGeografia fisica.\nRamiseto si trova in una conca nella valle della Lonza, nell'Appennino reggiano, a 56\u00a0km a sud-ovest di Reggio Emilia. Il territorio comunale si estende fino alle localit\u00e0 del versante destro dell'Alta Val d'Enza e la vallata del torrente Lonza. L'ex comune di Ramiseto era costituito dalle frazioni di \"Borcale\", \"Braglie\", \"Camporella\", \"Canova\", \"Casalobbio\", \"Castagneto\", \"Cecciola\", \"Cereggio\", \"Enzano\", \"Fornolo\", \"Gazzolo\", \"La Costa\", \"Lugolo\", \"Masere\", \"Miscoso\", \"Montedello\", \"Montemiscoso\", \"Pieve San Vincenzo\", \"Poviglio\", \"Storlo\", \"Succiso\", \"Succiso Nuovo\", \"Taviano\", \"Tegge\", \"Temporia\" per un totale di 99 chilometri quadrati. Sul suo territorio si trovano alcune delle pi\u00f9 importanti vette della Montagna reggiana come il Ventasso e l'Alpe di Succiso. Attraverso il passo del Lagastrello \u00e8 possibile raggiungere la Lunigiana mentre il passo di Pratizzano unisce Ramiseto a Collagna.\nIl capoluogo \u00e8 suddiviso in sei borgate: \"Bora\", \"Campogrande\", \"Masere\", \"Centro\", \"Borgovecchio\" e \"Costa\".\n Confina a nord con il comune di Vetto, ad est con Castelnovo ne' Monti, e con gli ex comuni di Busana e Collagna, a sud con il comune di Comano (MS) e ad ovest con i comuni parmensi di Monchio delle Corti e Palanzano, attraverso i ponti sul torrente Enza di Montedello e Taviano.\nIl suo territorio fa parte del Parco Nazionale dell'Appennino Tosco-Emiliano.\nStoria.\nAnticamente detto \"Ramacetum\", \u00e8 al centro di quella che fin dall'epoca matildica viene detta \"Valle dei Cavalieri\", ovvero la valle dell'alto corso del torrente Enza. Al centro dei conflitti tra il Libero Comune di Reggio e quello di Parma, si sottomise ai reggiani nel 1237, entr\u00f2 poi nel dominio degli Estensi che lo infeudarono ai Vallisneri, potente famiglia del Collagnese che mirava ad espandersi anche su questo lato del monte Ventasso. In seguito fu al lungo conteso per la sua posizione strategica, trovandosi al confine tra il Ducato di Modena e Reggio, Ducato di Parma e Piacenza e lungo la strada che conduceva ai dominii dei Malaspina e al Mar Tirreno. Con la firma nel 1844 del Trattato di Firenze, Ramiseto ottenne tutte quelle frazioni, come Succiso, Miscoso e Pieve San Vincenzo che fino ad allora erano rimaste sotto il dominio parmense. Con l'Unit\u00e0 d'Italia venne creato il comune di Pieve San Vincenzo, ma gi\u00e0 nel 1873 la sede comunale venne trasferita a Ramiseto che venne raggiunta dalla strada provinciale vent'anni dopo.\nDurante la seconda guerra mondiale il terreno impervio e i boschi del comune di Ramiseto divennero ottimali per la lotta partigiana che qui si scontrarono ripetutamente con le truppe nazifasciste. Negli anni '50, con il miracolo economico italiano gran parte della popolazione locale, fino ad allora impiegata nell'agricoltura, emigr\u00f2 verso Reggio Emilia e le altre citt\u00e0 industriali della pianura Padana.\nIl referendum del 31 maggio 2015 sanc\u00ec la fusione di Ramiseto con i comuni limitrofi di Busana, Collagna e Ligonchio. I cittadini scelsero anche la denominazione del nuovo comune: Ventasso.\nSimboli.\nLo stemma di Ramiseto era stato concesso con decreto del presidente della Repubblica dell'11 ottobre 1966.\nLe lettere V e C sono le iniziali di Valle dei Cavalieri, il vasto territorio montano che si trova tra le province di Parma e Reggio Emilia, di cui Ramiseto fa parte.\nOnorificenze.\nRamiseto \u00e8 tra le citt\u00e0 decorate al valor militare per la guerra di liberazione, insignito della croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nGeografia antropica.\nIl comune di Ramiseto, esteso lungo l'alta val d'Enza e la vallata del torrente Lonza, \u00e8 composto dalle frazioni di Camporella, Castagneto, Cecciola, Cereggio, Gazzolo, Miscoso, Montedello, Nigone, Pieve San Vincenzo e Succiso.\nPoco meno del 50% della popolazione (1307 ab.) \u00e8 residente nel capoluogo e nella vallata del torrente Lonza (Cereggio, Gazzolo, Nigone) ove, grazie alla presenza o alla vicinanza di arterie di comunicazione come la SS63 o le varie provinciali maggiore \u00e8 la vicinanza alla pianura Padana e maggiori sono le possibilit\u00e0 di svolgere attivit\u00e0 produttive e trovare lavoro.\nPoco oltre il 50% della popolazione \u00e8 residente in modo rarefatto tra le molteplici frazioni, che sono storicamente esistite sin dal XII secolo in alta val d'Enza o nei pressi delle diverse diocesi e parrocchie delle altre vallate; oltre a questa tipologia di insediamento oggigiorno sono molto diffuse le \"case sparse\", che si possono trovare edificate sia sulle principali strade di comunicazione che in zone periferiche, che frequentemente sono impervie e remote.\nBorcale.\nBorcale (\"Burcal\" nel dialetto locale) sul confine con il comune di Vetto, \u00e8 attraversata dal torrente Lonza, un piccolo affluente del torrente Enza.\nLa frazione era abitata gi\u00e0 nei primi decenni dell'anno 1000 d.C., come riportano alcuni scritti del Medioevo, ed era diventata punto di passaggio per i pellegrini che attraversavano i passi del Cerreto e del Lagastrello per poter raggiungere le pianure da una parte o il mare dall'altra.\nSu alcuni manoscritti datati 1000-1100 viene riportato Borcale come luogo dove avvennero alcuni tra gli scontri pi\u00f9 cruenti tra le diverse fazioni in lotta per la conquista delle pianure.\n\"Borcale\" o anche \"Selva\", come viene descritto ampiamente in diversi libri di storia del medioevo, fu utilizzato anche da diverse bande di ribelli e reietti grazie alla particolare conformazione, era un nascondiglio perfetto per scappare dalla legge.\nUno dei reperti storici pi\u00f9 importanti della frazione risale a circa il 1155, in memoria di Matilde di Canossa. La Grancontessa infatti non esit\u00f2 ad intervenire in difesa degli abitanti del borgo, minacciati e continuamente in balia dei briganti.\nUna celebre frase, pronunciata dal capo delle pattuglie di Matilde, \"Avanti, liberta e prosperita qui saran godute ove le nostre vestigie passeran e i nostri nemici cadran\" \u00e8 riportata su un'antica pietra, detta \"A pietrun\".\nNegli anni della seconda guerra mondiale Borcale diede riparo a diversi pensatori, ovviamente non accettati dal regime fascista, che con le loro gesta diedero vita \"Al Settembre del Borcale\", un movimento ideologico che prevedeva un concetto di vita all'ora sconosciuto.\nCamporella.\nCamporella si trova a circa 7\u00a0km dal capoluogo. Sorge sulla sponda destra del torrente Enza ad una quota di 637 m s.l.m. alle pendici del Monte Ferrarino.\nIl paese ha origini medievali, la \"capelle de Caporelli\" compare nell'aggiunta all'Elenco delle Decime del 1230 come dipendente della Pieve di San Vincenzo; nel censimento estense del 1415 il paese ha 62 abitanti (bocche) insieme a Montedello.\nA Camporella si trova la Chiesa della Parrocchia di san Bartolomeo che comprende anche i paesi di Montedello e Taviano.\nIl Paese sorge lungo lo storico sentiero dei Ducati che, partendo da Quattro Castella, costeggiava il confine tra il Ducato di Parma e quello di Modena e Reggio, risalendo lungo la vallata dell'Enza arrivando fino al Lagastrello.\nMontedello.\nMontedello (\"Mund\u00e8l\" nel dialetto locale) \u00e8 una piccola frazione scarsamente abitata, prospiciente al torrente Enza e confinante con la provincia di Parma attraverso un ponte sul fiume; la localit\u00e0 posta in territorio Matildico, era un antico \"commune militum\" appartenente al sistema poligonale difensivo delle storiche Valli dei Cavalieri, nei cui reperti e documenti appare sin dal XII secolo. Nel 1415 il censimento estense rilevava attorno ad una \"rocca\" alcune abitazioni in muratura ed in pietra, contornate da case in legno.\nIl borgo a cui s'accede attraverso un archivolto, \u00e8 situato su d'un crinale roccioso ed \u00e8 costituito da alcune abitazioni in pietra dove si trovano alcuni loggiati, corti, sottopassi, bifore e portali, che riportano incisioni che li datano tra il ' 500 ed il '700; la piccolissima chiesa-oratorio consacrata a san Francesco \u00e8 datata 1657, e ancor oggi \u00e8 adibita alle funzioni religiose.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33197", "revid": "92723", "url": "https://it.wikipedia.org/wiki?curid=33197", "title": "Reggiolo", "text": "Reggiolo (\"Ras\u00f6l\" nel dialetto locale) \u00e8 un comune italiano di abitanti della provincia di Reggio Emilia in Emilia-Romagna.\nGeografia fisica.\nIl comune di Reggiolo \u00e8 situata nella bassa reggiana, al confine con l'Oltrep\u00f2 mantovano, a 32\u00a0km a nord dal capoluogo provinciale Reggio Emilia. \nDista inoltre circa 30\u00a0km da Mantova, 40\u00a0km da Modena, 45\u00a0km da Parma e 75\u00a0km da Verona.\nIl territorio comunale, oltre al capoluogo, \u00e8 composto dalle frazioni di Villanova e Brugneto, per un totale di 43,01 chilometri quadrati.\nReggiolo confina a nord con i comuni mantovani di Gonzaga e Moglia, ad est con Rolo, a sud con Fabbrico, Campagnola Emilia e Novellara ad ovest con Guastalla e Luzzara.\nEstese tra il comune di Reggiolo e di Novellara vi sono \"Le Valli di Novellara e Reggiolo\", dette \"Valli\". Gi\u00e0 paludi nei secoli andati oggi bonificate e rese \"Area di Riequilibrio Ecologico\". Rappresentano delle casse d'espansione del Cavo Fiuma (cassa d'espansione Valle Bagna, Valletta e Valle Bruciati): un tempo erano utilizzate per la coltivazione estensiva della canapa.\nOrigini del nome.\nLe origini documentali di Reggiolo datano intorno al Mille e dallo storico Ireneo Aff\u00f2 (secc. XVIII-XIX) si ritenne che il toponimo \u00abRazolo\u00bb derivasse dal luogo emerso da piaghe paludose, ricoperte di \u00abrazze\u00bb (macchie spinose). Altri sostennero che in seguito il nome poteva essere legato alle sue origini favorite dal comune di Reggio che ne increment\u00f2 la popolazione e lo dot\u00f2 di una rocca e altre torri di difesa. Storici antichi e recenti, interessati alle origini di questi centri padani (come il citato Padre Ireneo Aff\u00f2, con una sua lettera stampata a Guastalla nel 1775), sembrano concordare sulla prima interpretazione. Altri propendono invece per la derivazione da un corrotto modo di chiamare la citt\u00e0 di Reggio, \"Ra\u00e9zz\" (come Florenza, Fiorenzuola ossia piccola Firenze) che avrebbe generato \"R\u00e9zol\" o \"R\u00e0zol\", ossia piccola Reggio. In un atto d'acquisto del 14 maggio 1044 da parte di Beatrice, madre di Matilde di Canossa, per la prima volta si parla della \"corte Razolo\".\nDi recente si \u00e8 supposto che Razolo abbia possibile derivazione dal latino \"radius\" (raggio), intendendone la distribuzione a raggiera dell'abitato; o anche una forma di trasposizione del dialettale \"r\u00e0solo\" (piantina di vite nei primi anni) come farebbe pensare in vari documenti il toponimo scritto \"ra\u00e7olo\" che ne suffragherebbe l'ipotesi avanzata dallo storico Franco Canova (\"Le corti reggiolesi dai Gonzaga al sec. XX, 1996).\nStoria.\nFondazione.\nZona percorsa da vari corsi d'acqua pescosi e ricca di minuto traffico fluviale (Crostolo, Bondeno, Po morto, Po maior poi detto Po vecchio), aveva un importante porto-traghetto: il Trifoso. Dai primi documenti si rileva che il Porto, la Corte e le Pescaie erano tre distinte realt\u00e0 nel territorio circostante, individuate negli ultimi studi. La Corte fu ceduta al monastero di Frassinoro nel 1071; mentre le Pescaie vennero nel 1099 donate al monastero di Brescello. Del Porto si persero invece le tracce, anche se \u00e8 probabile che fosse in seguito denominato \"Vadum Azari\", ossia transito fluviale di pertinenza della famiglia dei Da Palude. A Reggiolo non si poteva giungere se non per via d'acqua, anche se nel 1142 fu tracciata una strada (detta \"vecia\" un secolo dopo) diretta dalla citt\u00e0 di Reggio fino al paese. Era necessario superare con ponte o traghetto il corso della Parmesana a sud di Razolo.\nDal XII secolo.\nNel 1115, il 25 luglio, a Bondeno di Roncore, mor\u00ec la contessa Matilde di Canossa, vice regina d'Italia dal 1111, dopo le estenuanti guerre contro il cugino imperatore Enrico IV, nella difesa della Chiesa ai tempi di Gregorio VII e della Lotta per le investiture. Reggiolo, che cresceva d'importanza, pur restando sempre alla mensa episcopale di Reggio, prima pass\u00f2 in forma enfiteutica al monastero di Frassinoro (1164) e poi divenne localit\u00e0 d'interesse strategico al tempo del comune di Reggio e nelle contese tra reggiani e mantovani nell'Oltrepo. Da secoli possesso dell'Episcopato di Reggio, la zona comprendente l'ampio territorio dall'isola di Suzzara fino a Quistello, venne via via terreno di conquista da parte dei confinanti Mantovani, che ambivano a controllare le due rive del Po. Di fronte all'avanzata dei loro vicini a nord del distretto, i Reggiani dapprima contrattarono con Mantova una gestione comune nella Regona: Pegognaga, Gonzaga, Bondeno di Roncore e Bondeno d'Arduino. Era il dicembre 1184,e le due citt\u00e0 si ripromettevano pace e reciproco aiuto per 20 anni. Alla scadenza del Trattato, ripresero per\u00f2 le ostilit\u00e0 fra Reggio e Mantova, con la pressione dei Mantovani nell'Oltrepo senza limiti, decisi a impossessarsene. Ambivalenti supremazie dell'una e dell'altra citt\u00e0, portarono nei successivi vent'anni ad una tregua: aprile 1225. Durante le guerre precedenti erano stati distrutti il castello di Carlaxari (Sailetto, MN), assediata Gonzaga, e rasa al suolo Reggiolo (1223), con la demolizione della torre in muratura esistente costruitavi da Reggio nel periodo 1213-1220,con l'escavazione anche della Tagliata da Guastalla alla Molea, a ulteriore difesa del territorio confinante con Mantova ora proprio a Reggiolo.\nSi compirono nel frattempo le prime essenziali opere di bonifica: sui terreni reggiolesi la Tagliata, realizzato con manodopera cremonese, nel 1218, forse su un vecchio alveo-ramo del Po in epoca romana. Venne fortificato l'esistente castello per timore delle minacce dei mantovani che, per\u00f2, nel 1223 distrussero Reggiolo. La tregua del 1225 resistette fino al 1257, consentendo ulteriori sviluppo del territorio reggiolese e dell'Oltrep\u00f2 ormai sempre pi\u00f9 soggetto ai Mantovani. Nel 1242 si eresse la torre nuova pi\u00f9 a nord di quella atterrata nel 1223: il Mastio attuale della Rocca (alto allora 16\u00a0m). Alcuni anni dopo si circond\u00f2 la torre-mastio di una cortina muraria, pi\u00f9 bassa dell'attuale (8\u00a0m). Altre 4 torri furono costruite nei pressi, pi\u00f9 a sud, due poi incorporate in un palazzo prospiciente la Piazza (Sartoretti), una alla corte Gollina (il Bittifredo, poi rocca) e l'altra sulla riva della Parmesana.\nI Sessi di Rolo con i loro sostenitori di Reggio espugnarono Reggiolo, nel 1265, per poi venderlo per 3.000 lire reggiane ai cremonesi che, per\u00f2, dovranno tre anni dopo rendere l'incauto acquisto, recuperando i soldi spesi. Successivamente la rocca di Reggiolo venne rafforzata nel mastio centrale, portata all'altezza attuale (m. 34). Nel 1304 Azzo VIII d'Este, podest\u00e0 temporaneo di Reggio, cedette il paese a due cittadini reggiani, che avevano cittadinanza anche mantovana. Ma solo due anni dopo subentrarono i Bonacolsi, signori di Mantova, spalleggiati dai veronesi loro alleati.\nE malgrado le rimostranze di Reggio, che ricorse persino all'Imperatore Enrico VII che era sceso in Italia, Reggiolo rester\u00e0 dei Gonzaga fino al 1630.\nDal XVIII secolo.\nApparterr\u00e0 poi fino al 1746-48 al piccolo Ducato di Guastalla, per essere poi integrato nel Ducato di Parma e Piacenza, a seguito del trattato di Aquisgrana, e restarvi fino al 1802, quando Napoleone Bonaparte cedette il ducato Guastallese con Reggiolo e Luzzara al comune di Reggio Emilia. Nel 1806 Reggiolo contava 4.677 abitanti. Nel 1815, dopo la Restaurazione, Reggiolo ritorn\u00f2 ancora sotto a Parma, per essere poi annesso al Ducato Estense nel 1848 in seguito al trattato di Firenze. Durante il periodo parmense, nel 1827 Reggiolo ebbe in titolarit\u00e0 la sua Rocca, cedutagli dalla vedova di Napoleone, Maria Luigia d'Austria. Con il processo dell'Unit\u00e0 d'Italia, Reggiolo pass\u00f2 nel 1859 con plebiscito al Regno di Sardegna e quindi definitivamente sotto la provincia di Reggio Emilia e ne segue la storia.\nReggiolo \u00e8 stato duramente colpito dal terremoto dell'Emilia del 2012 che ha causato seri danni alla rocca del paese, al centro storico e alle strutture agricole.\nEccidi di Reggiolo.\nDurante la seconda guerra mondiale fu teatro di due stragi, entrambe perpetrate dai fascisti contro i dissidenti ed i partigiani della zona.\nMonumenti e luoghi d'interesse.\nArchitetture militari.\nNel centro storico di Reggiolo sorge l\u2019imponente Rocca, creatasi intorno all\u2019antica torre medievale (mastio) del 1242, su una modesta altura artificiale, detta \u201cmota\u201d, ora compensata dal rialzo della strada. La torre, circondata da un muro di cinta lungo 40 metri e che in origine non doveva superare gli 8 metri di altezza, risulta cos\u00ec essere il primo elemento di fortificazione del paese, eretto dai reggiani.\nNel corso dei secoli XIV e XV l\u2019assetto della Rocca sub\u00ec sostanziali modifiche ad opera dei Gonzaga con i quali (intorno al 1370), per difesa contro le bombarde, il muro di cinta (\u201ccirchia\u201d) fu innalzato fino a raggiungere i 14 metri e dotato di quattro torri angolari alte circa 20 metri, due delle quali, quelle rivolte a sud, sporgenti. \u00c8 ben visibile la linea di separazione verticale tra il muro pi\u00f9 recente e le torri costruite in precedenza. A nord, dove si apre la porta principale, le torri, in linea con le mura e dotate di un lato obliquo, erano protette dal fossato e volte verso il territorio mantovano.\nTutte le torri sono aperte verso l\u2019interno per consentire pi\u00f9 facilmente le manovre di mezzi e persone; \u00e8 verosimile che fossero collegate con il mastio centrale tramite passerelle \u201cvolanti\u201d inserite nei numerosi fori dei muri. A sud, la sporgenza delle due torri d\u2019angolo e la presenza di un\u2019altra torre a difesa della porta, consentivano di tenere sotto tiro gli assalitori, grazie a numerose feritoie a strombo aperte all\u2019interno e pi\u00f9 strette verso l\u2019esterno.\nAl centro della facciata sud si apre una stretta porta d\u2019accesso, in corrispondenza della quale sorge una quinta torre centrale; sugli stipiti della porta \u00e8 ancora visibile il canale entro cui scorreva in verticale la saracinesca che chiudeva la porta. Di fronte esisteva un\u2019altra fortificazione (battifredo) ora scomparsa, che si raccordava alle due torri laterali. Sono ancora visibili nelle torri angolari le tracce (i mattoni di colorazione diversa) di questo muro di recinzione che fungeva da anticamera tra la porta d\u2019ingresso e il ponte levatoio pi\u00f9 esterno.\nTutt\u2019intorno al perimetro murario correvano i camminamenti per le ronde di guardia dei soldati.\nRestano ancora tracce dell\u2019antica merlatura, presumibilmente piatta durante il dominio della guelfa Reggio, e \u201ca coda di rondine\u201d con la ghibellina Mantova. La Rocca aveva all\u2019interno un vasto spazio nel quale trovavano posto gli ambienti per i soldati, le stalle, i magazzini delle derrate, qualche casa, una chiesa dedicata a Santa Maria e la sede del Governatore o del Vicario.\nAll\u2019esterno, la Rocca era difesa da un profondo fossato che circondava anche la parte abitata a nord, denominata \u201ccastello\u201d, cinta da mura e collegata alla Rocca con un piccolo ponte levatoio. Il fossato di difesa, alimentato con l\u2019acqua del vicino canale Tagliata, veniva cos\u00ec ad assumere la forma di un grande \u201cotto\u201d che circondava (e separava) in tutto il suo perimetro il complesso fortificato e quello abitato. Nel corso del \u2018700 furono demolite le mura e le torri presenti nella zona incastellata.\nDai documenti, si hanno notizie dell\u2019intervento, nel 1472, dell\u2019architetto fiorentino Luca Fancelli, chiamato a Mantova dai Gonzaga come collaboratore dell\u2019Alberti e come sovrintendente ai vari cantieri aperti in citt\u00e0. A Reggiolo gli fu affidata la sistemazione del cosiddetto \u201cpalazzo in rocca\u201d, con la creazione di tre sale stuccate e decorate delle quali per\u00f2, oggi, non rimane che un solo salone spoglio situato nella parte est della struttura. Malgrado questi lavori di restauro e di risistemazione della Rocca ad ambiente abitativo e residenziale, i Gonzaga, per i propri soggiorni nella zona, preferirono la vicina Villa Aurelia; in generale la Rocca non ricopr\u00ec mai veramente una funzione residenziale ma, piuttosto, mantenne la sua tipologia di edificio militare, oggi presenza unica di questo genere nella Bassa.\nNon \u00e8 da escludere che i lavori realizzati dal Fancelli abbiano riguardato anche la creazione di \u201cpassaggi segreti\u201d sotterranei: in alcuni carteggi si accenna a ingressi/uscite dalla Rocca verso Gonzaga e verso la Villa Aurelia, attestati anche da recenti lavori di scavo.\nIl mastio.\nCostruito nel 1242, \u00e8 la parte pi\u00f9 antica della Rocca. Ha un\u2019altezza di 36 metri per una lunghezza nelle pareti esterne di 11,30 metri. Alla base \u00e8 munito di un barbacane di rinforzo alla struttura, sporgente di circa un metro rispetto alla linea delle pareti. Presenta una muratura massiccia, che parte da uno spessore di circa 2,30 metri nella parte pi\u00f9 bassa, ma che via via si riduce fino a 1,80 m nella parte alta. Vi si accedeva soltanto attraverso una porta sopraelevata munita di una scala di legno che poi veniva ritirata. All\u2019interno vi sono cinque piani, oltre al piano terra e all\u2019ultimo piano, ora a cielo scoperto, ma un tempo fornito di tetto, che possono essere risaliti con una scala a muro in marmo di 130 gradini, realizzata presumibilmente a fine \u2018300/inizio \u2018400. Si possono ancora notare i fori nella muratura che erano serviti per fissare i ponteggi nella costruzione dello stesso mastio.\nI restauri recenti.\nAdibita ancora nel dopoguerra a usi abitativi, a sede scolastica e di laboratori artigianali, la Rocca ha poi conosciuto vari interventi di restauro tra i pi\u00f9 importanti dei quali si ricordano quelli del 1976-1978 che hanno riguardato principalmente il mastio, e quelli del 1980-1983 che si sono occupati delle rimanenti strutture.\nIl terremoto del 1985, bench\u00e9 non avesse arrecato danni gravissimi, rese inagibile la Rocca per un periodo di circa dieci anni. Solo nel 1995 infatti, vennero intrapresi i lavori (tra cui il rifacimento della pavimentazione interna ed esterna) che portarono poi alla riapertura definitiva della Rocca al pubblico e a un suo migliore inserimento nella vita e nelle pubbliche manifestazioni della comunit\u00e0.\nLa Rocca.\nCon il generico termine di \u201ccastello\u201d, largamente usato nel linguaggio corrente, si identificano varie opere fortificate, anche assai differenti tra loro per aspetti tipologici, dimensionali, stilistici, ecc. Una vasta sequenza di termini tecnici caratterizza queste differenti tipologie e l\u2019espressione pi\u00f9 corretta da riferirsi alla struttura fortificata di Reggiolo \u00e8 quella di \u201crocca\u201d. La rocca infatti \u00e8 quell\u2019apprestamento \u201cmilitare\u201d in funzione quasi esclusivamente strategico-difensiva destinato ad ospitare un forte contingente di armati, in cui i \u201cquartieri\u201d residenziali sono ridotti all\u2019essenziale. Nella rocca, la tipologia rispecchia questa esigenza: ampio fossato con relativa \u201ctagliata\u201d o \u201ccirca\u201d, un\u2019alta cortina merlata interrotta da torri angolari o centrali, un\u2019ampia \u201ccorte\u201d interna, in cui sono eretti i casermaggi lignei a ridosso talvolta della cortina, la torre centrale o \u201cmastio\u201d sopravanzante le mura. Questi caratteri che qualificano le \u201crocche\u201d, hanno riscontro nella fortificazione reggiolese.\nCaratteri architettonici.\nLa rocca di Reggiolo \u00e8 stata innalzata nel XIII secolo, periodo in cui la \u201cpresa\u201d e distruzione di castelli e rocche dalle fondamenta era, per cos\u00ec dire, all\u2019ordine del giorno, con conseguenti totali rimaneggiamenti volumetrici e stilistici che hanno ridotto il numero di queste strutture giunte pressoch\u00e9 intatte sino ai nostri giorni. Reggiolo ha subito assalti e anche distruzioni, ma quasi tutte le XIII/XIV secolo, col risultato che i caratteri architettonici di questo edificio ben rispecchiano la tipologia delle rocche del tempo.\nTutto il complesso era circondato dal fossato, colmo d\u2019acqua e alimentato probabilmente dall\u2019antico canale di bonifica; tra la fossa e la rocca intercorreva uno spazio libero definito \u201ctagliata\u201d o \u201ccirca\u201d che doveva contribuire alla difesa, obbligando eventuali assalitori ad avvicinarsi \u201callo scoperto\u201d. Usualmente la larghezza della circa equivaleva alla gittata media delle macchine belliche del tempo o a un \u201ctiro di balestra\u201d. La cortina muraria, con paramento in laterizio, si innalza improvvisamente al termine della circa, ed \u00e8 interrotta da imponenti torri angolari. Una torre centrale difende l\u2019ingresso ad arco tutt\u2019ora visibile. Le aperture nella cortina e nelle torri erano estremamente ridotte: per lo pi\u00f9 balestriere e feritoie direzionate per il tiro incrociato. In prossimit\u00e0 del colmo della cortina e subito sotto la linea dei merli, si osservano innesti per mensole lignee: in essi, venivano alloggiate travi di quercia su cui poggiavano le caditoie lignee aggettanti per la difesa piombante. Tali strutture venivano realizzate soltanto in occasione di eventi bellici. L\u2019accesso alle camminatoie veniva realizzato tramite scale lignee di cui sono ancora leggibili gli innesti all\u2019interno dell\u2019edificio. Nella \u201cpiazza d\u2019armi\u201d si riunivano le munizioni per la difesa piombante: grosse pietre e massi da catapulta; la \u201cpiazza\u201d era solitamente tenuta sgombra per favorire il movimento delle truppe ed eventuali superfetazioni per lo stallo dei cavalli o l\u2019alloggio dei militi, erano realizzate con tecnica rudimentale e facilmente rimovibile in caso di necessit\u00e0. Il nucleo centrale della \u201cdifesa ad oltranza\u201d era rappresentato dal mastio. Massiccio e imponente, racchiudeva in s\u00e9 le caratteristiche di una rocca nella rocca: totalmente autosufficiente era provvisto di ingresso sopraelevato cui si accedeva tramite una scala lignea asportabile; nessuna apertura al piano terra, se non alcune feritoie balestriere; un\u2019ampia cisterna garantiva l\u2019approvvigionamento idrico e ampi depositi di cereali assicuravano l\u2019alimentazione agli assediati. Il mastio era articolato su vari piani con solai lignei cui si accedeva tramite una stretta scala interna. I vani all\u2019interno non venivano caratterizzati, riducendosi ad unici vasti ambienti senza tramezzi. La sommit\u00e0 del mastio, anch\u2019essa merlata e apprestata per la difesa piombante, ospitava una finestrella probabilmente utilizzata per comunicazioni visive. L\u2019impianto che ora ho descritto caratterizza la rocca di Reggiolo e, con qualche piccola modifica (es. la scaletta di Gianfrancesco Gonzaga), \u00e8 rappresentativo della architettura militare del XII/XIV sec. in area locale. A Nord della Rocca, si distendeva il \u201ccastello\u201d o \u201cborgo\u201d. Il termine di \u201ccastello\u201d qualifica infatti (nella dizione antica) un qualsiasi nucleo di edifici residenziali fortificati. Nel caso di Reggiolo, il borgo, coevo alla rocca, era circondato anch\u2019esso dalla fossa e unito tramite uno stretto ponticello fortificato alla \u201cpiazza d\u2019arme\u201d (vedi fotografie catasto 1821). I caratteri costruttivi e la tipologia della rocca di Reggiolo ben illustrano l\u2019architettura fortificata locale del XIII-XIV sec., ma il modello architettonico utilizzato ricalca schemi assai pi\u00f9 antichi, di epoca medievale. Nell\u2019alto-medioevo, infatti, le strutture fortificate seguivano criteri distributivi assai simili, impostati su un'unica torre centrale, circondata da una cortina difensiva. \u00c8 assai raro riscontrare questo schema nella maggior parte dei castelli e delle rocche ancora oggi rimaste e questa particolare caratteristica qualifica l\u2019edificio di Reggiolo tra i pi\u00f9 importanti esempi di architettura fortificata italiana. In questo contesto, ogni minimo intervento di \u201crestauro\u201d sulle strutture esistenti deve venire attentamente seguito e impostato su serie ricerche ed analisi, in caso contrario rischiamo la compromissione del monumento.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono 959, pari al 10,5% della popolazione. Le nazionalit\u00e0 pi\u00f9 numerose sono:\nLingue e dialetti.\nIl dialetto parlato a Reggiolo presenta per la maggior parte caratteristiche tipiche del dialetto mantovano e si differenzia notevolmente dal dialetto reggiano.\nIstituzioni, enti e associazioni.\nParticolarmente attivo in ambito musicale \u00e8 il circolo musicale Giovanni Rinaldi che comprende la scuola di musica comunale e il corpo filarmonico Giovanni Rinaldi. Oltre ai consueti concerti del corpo filarmonico (25 aprile, fiera di luglio, concerto di Natale) il circolo organizza anche diverse giornate musicali dedicate ai musicisti di ogni et\u00e0 come il Clarisax Day e l'Ottoniday, nonch\u00e9 la Giornata della musica aperta esclusivamente ai giovani allievi delle scuole di musica. Il 2008 \u00e8 stato un anno di celebrazioni per il corpo filarmonico Giovanni Rinaldi che oltre a commemorare i suoi 140 di attivit\u00e0 ha festeggiato i 10 anni di direzione del maestro Paolo De Gaspari e ha inaugurato la nuova sede della scuola di musica e del corpo filarmonico, una tra le pi\u00f9 all'avanguardia a livello acustico e di insonorizzazione del circondario.\nInfrastrutture e trasporti.\nStrade.\nReggiolo \u00e8 servita da un proprio casello autostradale (Reggiolo-Rolo) sulla Modena-Brennero. Questa importante arteria stradale lo collega a nord con Mantova, Verona e il passo del Brennero e a sud con Modena e l'Autostrada A1.\nFerrovie.\nNel territorio comunale, attraversato dalla ferrovia Verona-Modena, \u00e8 presente la fermata di Villanova di Reggiolo. Pi\u00f9 vicina a Reggiolo \u00e8 la stazione di Gonzaga-Reggiolo, tuttavia essa sorge interamente in provincia di Mantova.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l'Unione Sportiva Reggiolo che milita nel girone D emiliano-romagnolo di Prima Categoria.\nNella stagione 1974-75 vi milit\u00f2 nella squadra degli Juniores Carlo Ancelotti. Negli anni novanta vi gioc\u00f2 anche Vincenzo Iaquinta, campione del mondo 2006."}
{"id": "33199", "revid": "453768", "url": "https://it.wikipedia.org/wiki?curid=33199", "title": "Rolo", "text": "Rolo (\"R\u00f4l\" o \"R\u014dl\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna.\nFa parte della Bassa reggiana.\nGeografia fisica.\nIl comune, sito nella pianura Padana, si trova nell'estremo nord-est della provincia di Reggio Emilia, a dal capoluogo. Dista circa sia da Mantova che da Modena, da Parma e da Verona.\nIl territorio comunale, che per due lati e mezzo su quattro confina con le province di Mantova e di Modena, \u00e8 formato, oltre che dal capoluogo, dalla frazione di Tullia, per un totale di 14,02 chilometri quadrati.\nRolo confina a nord con Reggiolo e con il comune mantovano di Moglia, ad est con il comune modenese di Novi di Modena, a sud con Carpi, anch'esso sotto l'amministrazione di Modena, e ad ovest con Fabbrico.\nNel territorio comunale \u00e8 presente la stazione meteorologica di Rolo, gestita dal Servizio Idrometeorologico dell'ARPA Emilia-Romagna e identificata dal codice WMO 16143 nella rete di stazioni dell'Organizzazione Meteorologica Mondiale.\nOrigini del nome.\n\"Ariolas\", l'antico nome di Rolo, compare per la prima volta in un diploma longobardo del 772 e sembra tragga origine dalla voce latina \"areola\", \"piccola area\", riferita probabilmente ad uno spazio coltivato in mezzo a boschi o ad altre terre incolte.\nStoria.\nLe origini.\nCentro abitato fin dall'antichit\u00e0 per via della sua posizione \"emergente\" dalla zona paludosa in cui era situato.\nLe prime prove di civilt\u00e0 passate sono di sicuro le tombe di origine romana trovate in casa \"Lodi\" e i resti della villa di campagna a pochi passi dall'ex castello.\nIl territorio rolese durante l'epoca romana, dal punto di vista amministrativo, quasi certamente rientrava nella giurisdizione del municipio di Regium Lepidi.\nIl Medioevo.\nNel Medioevo, invece, la popolazione tese ad agglomerarsi in nuclei abitativi, pi\u00f9 facili da proteggere, in caso di necessit\u00e0, con l'allestimento di fortificazioni: la presenza di un villaggio (\"Vico Rolesa\") \u00e8 ricordata da una carta notarile dell'anno 902. In questo periodo, i principali elementi di polarizzazione dell'insediamento e di organizzazione territoriale erano la pieve ed il castello, menzionati tuttavia solo in documenti abbastanza tardi, a partire rispettivamente dal 1070 - anno in cui la chiesa locale di San Zenone figurava fra i possedimenti di Bonifacio di Canossa - e dal 1116.\nIl castello era posto in localit\u00e0 \"Manfredino\" a sudovest dell'attuale centro abitato.\nDurante l'et\u00e0 comunale Rolo rientrava nel contado della citt\u00e0 di Reggio e fu teatro di scontri armati fra le opposte fazioni dei guelfi e dei ghibellini.\nLa signoria di Rolo.\nNei secoli successivi localmente si and\u00f2 sempre pi\u00f9 affermando il dominio di un ramo della nobile famiglia reggiana Sessi, di schieramento ghibellino, che si erano gi\u00e0 impossessati di Rolo una prima volta nel 1153 e che erano padroni di diversi terreni nella zona. Proprio per la loro fedelt\u00e0 all'Impero, nel 1304, i Sessi vennero infeudati dall'imperatore e il piccolo territorio rimase feudo direttamente dipendente dall'autorit\u00e0 imperiale, senza divenire parte delle Signorie padane confinanti sino al 1776. Tale dinastia costru\u00ec il castello posto nella zona dell'attuale via XXV aprile attorno al quale si svilupp\u00f2 il borgo e vi ampli\u00f2 ulteriormente il proprio potere quando due suoi componenti, i fratelli e Azzo e Giacomo Sessi, nel 1446 ottennero dal vescovo di Reggio il diritto ereditario di nominare gli arcipreti della pieve di Rolo, il giuspatronato, privilegio che poi la comunit\u00e0 rolese ricevette con testamento dall'ultimo feudatario e che ancor oggi \u00e8 goduto, pur se ormai solo formalmente, dal Consiglio Comunale. L'ultimo Arciprete della pieve nominato dal Consiglio Comunale dopo l'esame di diverse candidature di sacerdoti della diocesi, fu Don Umberto Borghi, nel 1965.\nRolo si pu\u00f2 annoverare fra i pi\u00f9 longevi feudi imperiali d'Italia: secondo una memoria scritta che gli stessi Sessi ci hanno lasciato, la prima concessione imperiale risalirebbe a Federico Barbarossa, nella documentazione d'archivio conservatasi si trovano invece testimonianze delle investiture ad iniziare dal 1496. I signori limitrofi tentarono in diverse epoche di impadronirsi del feudo, senza per\u00f2 mai riuscirvi, grazie soprattutto all'abilit\u00e0 politica dei Sessi e alla protezione accordata loro dall'imperatore, interessato a sfruttare, in occasione di guerre, la posizione di confine di questo minuscolo stato padano.\nNel 1776, anno in cui mor\u00ec il marchese Gaetano Sessi senza lasciare eredi maschi, il territorio rolese pass\u00f2 sotto il diretto controllo dell'amministrazione imperiale austriaca, durante il regno di Maria Teresa.\nGli austriaci abbatterono le mura difensive e ridussero il castello ad un solo edificio, trasformato in opificio. Smantellarono il grande giardino all'italiana trasformandolo in frutteto e abbatterono le costruzioni presenti nel parco.\nL'et\u00e0 moderna.\nAggregato al Ducato di Mantova, il paese fu inserito nel distretto del Commissariato di Gonzaga. Dopo la breve parentesi napoleonica, entr\u00f2 a far parte del Regno Lombardo-Veneto, finch\u00e9 nel 1850 fu ceduto al Ducato di Modena e Reggio con il Trattato di Vienna, in cambio dello spostamento del confine lombardo-modenese sulla linea di corrente del Po, poich\u00e9, fino a quel momento, i modenesi possedevano dei territori golenali oltre il Po di fronte a Boretto e Gualtieri che facevano ricadere, per un breve tratto, l'intero corso del fiume sotto la loro giurisdizione, con una conseguente entrata di denaro dovuta alle tasse per i mezzi fluviali che vi transitavano. Il cambio di governo fu traumatico per la piccola comunit\u00e0 rolese, vennero spezzati i secolari legami con la citt\u00e0 virgiliana e tutto il territorio si trov\u00f2 isolato dagli altri centri del nuovo stato. La parrocchia per\u00f2 continuava a dipendere, dal 1820, dal vescovo di Mantova e fu per questo che, su pressione del governo estense, nel 1853 il papa Pio IX eman\u00f2 disposizioni per il passaggio della chiesa di Rolo alla diocesi di Carpi che si era appena formata, ci\u00f2 che avvenne effettivamente solo nel 1872.\nL'Unit\u00e0 d'Italia.\nNumerosi patrioti rolesi parteciparono alle guerre d'indipendenza italiana; fra questi tre giovani volontari, i fratelli Pellegrino, Giuseppe ed Anastasio Lupazzi, che persero la vita nel 1849 combattendo con Garibaldi per difendere la Repubblica romana. Nel 1831 Ferdinando Predieri, esponente di una nobile famiglia locale, partecip\u00f2 alla congiura di Ciro Menotti, venne arrestato e condannato, ma riusc\u00ec a salvarsi e a far commutare la pena. Nonostante Rolo fosse entrato nel neonato Regno d'Italia, come comune aggregato alla provincia di Reggio Emilia seguendo la suddivisione territoriale compiuta all'epoca della Repubblica Cisalpina, lo sviluppo tanto atteso non arriv\u00f2. Con la costruzione della stazione della ferrovia Modena-Verona, Rolo usc\u00ec dall'isolamento e intensific\u00f2 i legami con l'antica capitale estense, tanto da chiedere l'annessione alla sua provincia con un referendum popolare nel 1901, richiesta per\u00f2 respinta.\nLa Prima Guerra Mondiale.\nDurante la Prima guerra mondiale Rolo si trov\u00f2 ad essere retrovia: la presenza della stazione ferroviaria della ferrovia Verona-Modena fece s\u00ec che venisse istituito un ospedale per i feriti e fu luogo di raccolta per le truppe. Durante il conflitto furono richiamati 700 rolesi di cui 64 caduti, 28 fatti prigionieri, 12 mutilati, 5 invalidi.\nLa Resistenza.\nNella Resistenza italiana al fascismo e nella lotta per la libert\u00e0 la comunit\u00e0 di Rolo si \u00e8 distinta partecipando con il distaccamento \"Aldo\" della 77\u00aa Brigata S.A.P. a numerose azioni di rinforzo e sabotaggio (battaglia di Gonzaga, battaglia di Fabbrico, sabotaggio di Ponte Alto), fino all'estremo tributo di sangue pagato a pochi giorni dalla liberazione nell'eccidio della Righetta (15 aprile 1945), in cui persero la vita 7 partigiani del distaccamento.\nTerremoto del 2012.\nRolo \u00e8 stato colpito dai terremoti dell'Emilia del 2012, in particolare dalle scosse del 29 maggio e del 3 giugno, che hanno causato seri danni al centro storico, alle abitazioni e alle strutture agricole ed industriali del paese. Gravissimi i danni al Caseificio sociale Tullia.\nSono divenuti inagibili la Chiesa parrocchiale (restaurata e riaperta nel novembre 2013), la Torre civica (restaurata nel 2015), la Villa Resti-Ferrari del XVIII secolo, diverse abitazioni private, il Teatro Comunale Spazio Aperto, la scuola primaria del 1928, la scuola secondaria (restaurata e riaperta nel 2012), la palestra comunale. Molte delle antiche case coloniche della campagna rolese sono state semidistrutte dal terremoto alterando per sempre il paesaggio.\nSimboli.\nStemma.\nLo stemma del comune \u00e8 composto da tre croci di Malta, sovrapposte concesse al marchese Ferdinando II dall'Ordine di San Giovanni nel 1610. Le croci sono blu e rosse in campo bianco. Lo stemma \u00e8 sovrastato dalla corona marchionale. Il gonfalone \u00e8 bipartito longitudinalmente nei colori bianco e azzurro.\nMonumenti e luoghi d'interesse.\nArchitetture religiose.\nLa chiesa di Rolo \u00e8 un palinsesto di stili. La pianta del luogo di culto \u00e8 chiaramente quattrocentesca. Al XVI secolo \u00e8 risalente l'altare della navata destra oggi dedicato alla Madonna del Rosario, mentre degli stucchi sei-settecenteschi decorano quello del Sacro Cuore a sinistra. La ricostruzione settecentesca aggiunse un altare maggiore di marmi policromi, una sacrestia monumentale e dei confessionali interamente costruiti dai mastri intarsiatori rolesi, e panche lignee. Nel 1800 si ricostruirono le due cappelle laterali. Della seconda met\u00e0 del '900 sono le vetrate e il rosone nel quale \u00e8 riprodotto lo scomparso castello dei Sessi. Recenti lavori di restauro e ristrutturazione hanno permesso di verificare l'esistenza di un cortile recintato da un muretto in mattoni nell'area oggi adibita a sagrato della chiesa, che ospitava l'antico cimitero.\nArchitetture civili.\nL'edificio che ospita il comune risale al XVI secolo ed era di propriet\u00e0 del convento francescano di Carpi, poi ceduto dai frati alla \"Comunitas Roli\", il consiglio dei capifamiglia locali, e da allora ha sempre ospitato il governo del paese. L'attuale costruzione ha subito una ristrutturazione ottocentesca, ma sono ancora visibili alcune tracce pi\u00f9 antiche, soprattutto nella chiesetta di San Francesco Saverio adiacente all'edificio, restata sempre di propriet\u00e0 della Comunit\u00e0. Nei secoli XVIII e XIX \u00e8 stata affidata per il culto alla Congregazione del SS. Sacramento, una confraternita di laici i cui membri rappresentavano le pi\u00f9 influenti famiglie del paese, attiva sino alla prima guerra mondiale. Danneggiata dal terremoto del 2008 \u00e8 stata restaurata appena prima del sisma del 2012\nLa torre civica risale al 1640, ed \u00e8 stata rialzata nel 1750 per ospitare le campane e in seguito alla demolizione della torre del castello nel 1792, anche l'orologio pubblico. I restauri dopo il sisma del 2012 hanno permesso di rimettere a vista l'impianto antico e di restaurare la scala in cotto settecentesca. Al primo piano, nella stanza che ospitava il macchinario dell'orologio, sono esposti materiali relativi ai vecchi impianti ed ornamenti della torre e l'orologio del 1928.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti a Rolo sono 693, pari al 17% della popolazione comunale. Le nazionalit\u00e0 pi\u00f9 numerose sono:\nCultura.\nMusei.\nIn municipio \u00e8 ospitato il Museo della Tarsia rolese, al cui interno troverete \"rolini\" antichi (XVII-XIX secc.) e un percorso didattico sulle antiche tecniche dell'intarsio rolese, mentre (su richiesta) potrete incontrare artigiani che vi mostreranno come si costruisce tuttora un tavolo intarsiato.\nIl Comune di Rolo da molti anni \u00e8 impegnato a favorire la conoscenza e la valorizzazione del grande patrimonio di cultura legato alla tradizione dell\u2019intarsio ligneo locale. L\u2019istituzione creata per raggiungere questi obiettivi \u00e8 il Museo della tarsia di Rolo, fondato nel 1994 insieme con il Centro di documentazione e ricerca. Il Museo basa la propria identit\u00e0 culturale ed espositiva sullo studio dell\u2019ebanisteria e delle tecniche decorative dell\u2019intarsio ligneo. L\u2019attenzione ovviamente \u00e8 focalizzata sugli ebanisti locali, ma non vengono trascurati i necessari confronti con altre aree di produzione.\nSe numerose sono in Italia le collezioni pubbliche e private di mobili e arredi lignei, rarissimi sono invece i musei che propongono, come fa quello di Rolo, un percorso scientifico e didattico che va dalla materia prima al mobile finito e documenta, nel campo della tarsia lignea, la vicenda di un polo artigianale che in alcuni momenti \u00e8 arrivato ad occupare centinaia di addetti.\nIl Museo della tarsia di Rolo ha progettato un itinerario espositivo che rivolge attenzione ai seguenti temi: i materiali utilizzati nella realizzazione degli arredi, le tecniche di fabbricazione e decorazione, gli attrezzi e le piccole macchine in uso nelle botteghe, le tipologie dei mobili, i motivi decorativi, i modelli e le influenze culturali, i rapporti con altre aree di produzione, le vicende storiche della tarsia rolese, il contesto territoriale in cui \u00e8 nata questa manifattura artistica, i suoi aspetti imprenditoriali, economici e sociali, gli spazi della produzione, l\u2019organizzazione del lavoro nelle botteghe, i profili di alcuni ebanisti locali, la committenza, la commercializzazione dei prodotti e i mercati di vendita, il lessico specifico usato nell\u2019ambiente degli ebanisti rolesi.\nCucina.\nData la presenza di un terreno molto paludoso, fin dal 1800 la campagna tra Rolo e Carpi \u00e8 stata coltivata a riso. Sono ancora in commercio delle qualit\u00e0 di riso denominate di qualit\u00e0 \"Rolo\", ma non vengono pi\u00f9 prodotte qui. Una riseria artigianale \u00e8 stata in funzione sino al 2012 in paese, producendo vari tipi di riso con metodi risalenti agli inizi del Novecento e macchinari d'epoca, ma la morte dell'unico proprietario ha condotto alla chiusura dell'attivit\u00e0.\nA Rolo si produce ancora tuttavia una buona Torta di riso e per alcuni anni si \u00e8 tenuta una \"Festa del Riso\" con specialit\u00e0 gastronomiche emiliane e mantovane.\nPer il resto la cucina \u00e8 quella tipica reggiana, con le sue specialit\u00e0: cappelletti in brodo, tortelli verdi e di zucca, arrosti, erbazzone o \"scarpas\u00f2t\", cotechino e zampone, zuppa inglese e ciambella (\"Busl\u00e0n\").\nImportante nell'economia locale \u00e8 la Cantina Sociale di Rolo, produttrice di Lambrusco Reggiano DOC ed altri vini tipici locali IGT.\nRinomato il formaggio Parmigiano-Reggiano della locale Latteria Tullia.\nEconomia.\nProduzione di tavoli intarsiati.\nDa ricordare nell'artigianato locale, la creazione di tavolini intarsiati chiamati \"Rolini\". Queste piccole opere d'arte sono una tradizione rolese fin dal 1600, alcuni esemplari sono tuttora visibili nei palazzi ducali di Modena, Ferrara e nella reggia di Versailles. L'ebanisteria rolese raggiunse il massimo splendore nel XVIII secolo, epoca alla quale risale anche la Sagrestia del Duomo di Reggio Emilia. Un tavolo \"rolino\" appartiene alla famiglia dei discendenti di Giacomo Leopardi ed \u00e8 tuttora esposto nella biblioteca del palazzo di Recanati.\nOltre ai tavoli vennero prodotti anche trumeaux, armadi, cassettiere e consolles.\nLa peculiarit\u00e0 di questi mobili \u00e8 la completa assenza di chiodi e l'utilizzo di alberi di foresta planiziale emiliano-romagnola (la farnia, il frassino, il carpino, ecc.).\nI disegni pi\u00f9 caratteristici realizzati ad intarsio rappresentano San Giorgio che uccide il drago, scacchiere, racemi floreali tra i quali \u00e8 caratteristico il salice.\nProduzione di scale.\nLa tradizione locale dell'intarsio si \u00e8 evoluta nell'ambito industriale portandosi alla produzione di scale di altissima qualit\u00e0.\nInfrastrutture e trasporti.\nStrade.\nIl territorio comunale \u00e8 attraversato dalla strada provinciale 4 che, in direzione sud, conduce a Fabbrico e a Campagnola Emilia, mentre in direzione est porta al confine con il modenese e a Novi. Sempre da Rolo diparte la strada provinciale 46 che, passando per C\u00e0 de Frati, porta a Rio Saliceto.\nIl comune \u00e8 raggiungibile direttamente tramite autostrada (il tracciato dell'autostrada A22 del Brennero attraversa in direzione nord-sud il territorio rolese); il casello pi\u00f9 vicino, a soli 3\u00a0km, \u00e8 quello di Reggiolo-Rolo.\nFerrovie.\nRolo \u00e8 dotata di una propria stazione ferroviaria lungo la linea Verona-Mantova-Modena nel tratto locale compreso tra Mantova e Modena.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune dal 1985.\nSport.\nCalcio.\nLa principale squadra di calcio della citt\u00e0 \u00e8 l\"'A.C. Rolo A.S.D.\" che milita nel girone A dell'Eccellenza Emilia-Romagna. \u00c8 nata nel 1926. Nella stagione 2012-2013 ha vinto una Coppa Italia Eccellenza Emilia-Romagna."}
{"id": "33202", "revid": "1444396", "url": "https://it.wikipedia.org/wiki?curid=33202", "title": "San Polo d'Enza", "text": "San Polo d'Enza (\"S\u00e2n P\u00f4l\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna.\nIl patrono \u00e8 San Paolo di Tarso, celebrato il 25 gennaio (festa della conversione del santo).\nGeografia fisica.\nComune situato in area matildica in parte in pianura padana ed in parte sui primi rilievi appenninici, sulle rive del torrente Enza e a di distanza da Reggio Emilia.\nRilevante punto di raccordo tra il territorio Reggiano e quello Parmense e crocevia tra la Pianura padana e gli Appennini. Confina con i comuni di: Traversetolo, Canossa, Bibbiano, Quattro Castella, Vezzano sul Crostolo e Montecchio Emilia. Ha quattro frazioni: Barcaccia, Grassano, Borsea e Pontenovo.\nStoria.\nL'area in cui sorge San Polo fu abitata fin dall'antichit\u00e0 dagli Etruschi, che fondarono l'insediamento di Servirola, posto a circa un km a nord dal centro abitato e che conobbe la massima fioritura tra il tardo VII e la prima met\u00e0 del IV secolo a.C. Ad epoca etrusca gli storici fanno risalire anche l'origine del borgo, del V secolo a.C. L'antico nome di San Polo, \"Plebs de Caviliano\", fu citato per la prima volta in un documento dell'Imperatore del Sacro Romano Impero, Ottone II, risalente al 14 ottobre del 980.\nNel 1070 pass\u00f2 dalle mani della Chiesa di Reggio Emilia al dominio del duca di Toscana Bonifacio III di Canossa, poi ai Visconti, agli Estensi e, nel 1633 ai Gherardini di Montagliari sino all'eliminazione dei diritti feudali con il regime napoleonico. Del passaggio dei Gherardini, che hanno governato per il numero maggiore di anni, le testimonianze storiche sono ampie (si deve a loro anche la costruzione della rocca nell'attuale configurazione e la torre dell'orologio). Lo stesso marchese Gian Francesco Gherardini venne chiamato per breve tempo a fare il primo cittadino della citt\u00e0 al momento dell'unit\u00e0 d'Italia (il loro stemma \u00e8 l'unico assente dal blasone cittadino).\nL'elemento architettonico pi\u00f9 significativo di questi tempi \u00e8 rappresentato dall'antica Rocca, che ospita ora la sede del Municipio e un museo dell'ANPI, dedicato alla memoria di \u00abSalvo d'Acquisto\u00bb. Fino al 1955 il suo nome ufficiale fu \"San Polo d'Enza in Caviano\": l'etimologia deriva da San Polo, santo devoto a cui fu dedicata una cappella, e dal torrente Enza, appenninico affluente del Po che ne lambisce i confini.\nOnorificenze.\nSan Polo d'Enza ha ottenuto la Stella d'Oro e il Diploma del Consiglio d'Europa per aver contribuito alla diffusione dell'idea dell'Europa Unita attraverso scambi culturali ed economici con le due citt\u00e0 gemellate di Eisingen (Germania) e Litomy\u0161l (Repubblica Ceca).\nMonumenti e luoghi d'interesse.\nLa Rocca si innalza sovrastando il borgo da un ingresso medievale. \u00c8 perfettamente conservato il quattrocentesco torrione, anche chiamato Torre dell'Orologio, che rappresenta l'ingresso al castello al quale si accedeva attraverso due porte ad arco acuto, una maggiore per i carriaggi e una minore per i pedoni. Entrambe erano protette da un profondo fossato e da un ponte levatoio su cui pass\u00f2 l'imperatore Enrico IV, nell'ottobre del 1092 prima dello scontro con le truppe della contessa Matilde di Canossa. Fu edificata all'interno della Rocca, una cappella dedicata a S. Paolo, che diede poi il nome al \"Castrum Sancti Pauli\". E dinnanzi ad essa sorge la chiesa parrocchiale del Castello, all'interno della quale si pu\u00f2 ammirare un bel dipinto cinquecentesco opera di Niccol\u00f2 dell'Abate e raffigurante l'Adorazione dei Magi.\nNella sala degli affreschi del castello, \u00e8 conservato l'antico gonfalone del comune, simbolo della municipalit\u00e0 sampolese fin dall'Ottocento, che riporta l'immagine del Santo, del paese ai piedi delle colline e gli stemmi delle famiglie che hanno governato San Polo. Numerosi sono i monumenti che ricordano la resistenza partigiana: in particolar modo, il monumento ai Caduti in via XXIV Maggio e l'opera di Graziano Pompili: Il Gigante Abbattuto, inaugurata nel 40\u00ba anniversario della Liberazione, a memoria della liberazione dal nazifascismo di San Polo, avvenuta il 10 aprile 1945.\nDentro le mura del paese si svolgono un'annuale rievocazione storica, \"Dopo Matilde\", e un fiorente mercato settimanale dove vengono venduti\nprodotti artigianali ed alimentari tipici: il Parmigiano-Reggiano, il lambrusco, l'erbazzone e il salame felino.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono 603, pari al 9,8% della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nFerrovie.\nSan Polo d'Enza \u00e8 dotata di una stazione lungo la ferrovia Reggio Emilia-Ciano d'Enza. La stazione di Reggio Emilia \u00e8 la fermata ferroviaria pi\u00f9 vicina sulla linea Milano-Bologna.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33204", "revid": "27723", "url": "https://it.wikipedia.org/wiki?curid=33204", "title": "Scandiano", "text": "Scandiano (\"Scandi\u00e2n\" in dialetto reggiano) \u00e8 una citt\u00e0 di abitanti della provincia di Reggio Emilia in Emilia-Romagna. \u00c8 il secondo comune pi\u00f9 popoloso della provincia dopo il capoluogo.\nGeografia fisica.\nTerritorio.\nL'abitato di Scandiano dista 13,2 chilometri dal capoluogo e si sviluppa fra il margine della collina reggiana e l'alta pianura, sulla riva destra del torrente Tresinaro. Il comune di Scandiano si trova ad una quota tra 50 m e 423 m s.l.m. (il monte Evangelo). Il territorio comunale, oltre che dal capoluogo, \u00e8 formato dalle frazioni di Arceto, Cacciola, Ca' de Caroli, Mazzalasino, Chiozza, Fellegara, Iano, Pratissolo, Bosco, Rondinara, San Ruffino e Ventoso per un totale di 49,81 chilometri quadrati. Confina a nord con il comune di Reggio Emilia, ad est con Casalgrande e Castellarano, a sud con Viano e ad ovest con Albinea.\nClima.\nSecondo i dati della stazione meteorologica di Scandiano-Ca' de' Caroli il clima \u00e8 quello tipico della Pianura Padana con il mese di gennaio pi\u00f9 freddo dell'anno mentre luglio \u00e8 quello pi\u00f9 caldo.\nStoria.\nI ritrovamenti storici pi\u00f9 antichi rinvenuti nel comune di Scandiano risalgono al Neolitico. Fra questi il pi\u00f9 importante \u00e8 la Venere di Chiozza, oggi custodita presso il Museo civico di Reggio Emilia. Alle soglie della romanizzazione il territorio scandianese era di cultura celto-ligure, in continuit\u00e0 con il territorio dei Galli Boi, il cui epicentro insediativo corrispondeva alla fascia collinare e di medio-alta pianura compresa tra il Reno e il Taro. L'attuale insediamento abitativo fu fondato da Gilberto Fogliani nel 1262 con la costruzione del castello, attorno al quale si svilupparono abitazioni. Inizialmente costruito con scopi difensivi, fu poi trasformato in dimora signorile dai conti Boiardo (1423-1560) ed infine in palazzo rinascimentale dai marchesi Thiene (1565 - 1623), dai Bentivoglio e dai principi d'Este (1645-1726).\nTutta la storia di Scandiano e della sua gente si \u00e8 svolta all'interno del castello. In una stanza del primo piano dell'edificio nacque il poeta Matteo Maria Boiardo; nei sotterranei era solito compiere i suoi esperimenti il grande Lazzaro Spallanzani. Alloggiarono al castello il poeta Francesco Petrarca, il riformatore Giovanni Calvino e papa Paolo III. In seguito alla vittorie conseguite da Napoleone nella fase iniziale della campagna d'Italia, il 10 ottobre 1796 la comunit\u00e0 scandianese si ribell\u00f2 al governo ducale e ader\u00ec alla neonata Repubblica Reggiana.\nCon lo scoppio della seconda guerra d'indipendenza e la caduta definitiva del ducato estense, le redini del governo dell'Emilia furono affidate a Luigi Carlo Farini. Questi, con il decreto del 27 dicembre 1859, smembr\u00f2 il territorio comunale di Scandiano, istituendo i nuovi municipi di Albinea e Casalgrande. Sempre all'interno di questo castello l'11 marzo 1860 si svolse il plebiscito che sanc\u00ec l'annessione di Scandiano al Regno di Sardegna.\nNell'ottobre 1883 fu inaugurata la linea ferroviaria Reggio Emilia-Ventoso. Otto anni dopo la ferrovia fu prolungata sino a Sassuolo, mentre lo scartamento pass\u00f2 da quello ridotto a quello normale.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono 1.925, ovvero il 7,5% della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nFerrovie.\nIl territorio comunale comprende una stazioni ferroviarie e due fermate sulla ferrovia Reggio Emilia-Sassuolo, gestita da Ferrovie Emilia-Romagna (FER), con treni regionali svolti da Trenitalia Tper nell'ambito del contratto di servizio con la regione Emilia-Romagna.\nLa stazione principale, la stazione di Scandiano, \u00e8 a servizio del capoluogo comunale.\nLe rimanenti due fermate, la stazione di Pratissolo e la stazione di Chiozza, servono le omonime frazioni.\nDal 2017 non \u00e8 pi\u00f9 attiva la stazione di Bosco, a servizio della frazione Bosco di Scandiano, ma situata nel territorio di Reggio Emilia.\nLa stazione ferroviaria pi\u00f9 vicina lungo la ferrovia Milano-Bologna \u00e8 la stazione di Reggio Emilia.\nSport.\nCalcio.\nA Scandiano sono attive due societ\u00e0 calcistiche: la A.S.D. Scandianese Calcio, militante in Promozione, e la A.S.D. Boiardo Maer, militante in seconda categoria, quest'ultima dotata anche di un settore giovanile che conta pi\u00f9 di 200 iscritti. Ad Arceto spicca l'A.S.C.D. Arcetana, fondata nel 1962 e attualmente militante nel Campionato di Eccellenza.\nHockey su pista.\nHockey Scandiano dalla stagione 2017-2018 partecipa alla serie massima dell'hockey pista (Serie A1) al Palaregnani.\nNelle stagioni 2015-2016 e 2016-2017 vince la coppa Italia di serie A2; poi conquista la promozione in serie A1. Sabato 13 gennaio 2018 ha battuto Giovinazzo per 6-0 nella gara valevole per la terza giornata di ritorno, conquistando cos\u00ec la prima vittoria casalinga dal ritorno nella massima serie. Nel girone di andata, in terra pugliese, la vittoria per 3-8 ottenuta contro il Giovinazzo ha consegnato ai rossobl\u00f9 la prima vittoria esterna stagionale.\nMusica.\nA Scandiano ha sede la Fanfara Militare dei Bersaglieri, sezione A.N.B., fondata nel 2010 per volere del presidente dell'Associazione Nazionale Bersaglieri Alfeo Caprari e del capo Fanfara maestro Stefano Pasquali, dallo scioglimento della precedente Fanfara, \"La Tricolore di Reggio Emilia\"(1978-2009)."}
{"id": "33205", "revid": "1543377", "url": "https://it.wikipedia.org/wiki?curid=33205", "title": "Toano", "text": "Toano (\"Tv\u00e2n\" o \"Tu\u00e2n\" nel dialetto locale, \"To\u00e2n\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna.\nStoria.\nIl primo riferimento certo su Toano lo troviamo in un diploma di Berengario I, datato da Pavia il 6 novembre del 907 in cui si fa menzione della \u00abCorte di Toano\u00bb, seguito da un diploma imperiale di Ottone II nel 980, che cita la \u00abPlebem de Toano\u00bb fra le maggiori pievi rurali dell'epoca. L'antica \u00abThoanum\u00bb, dopo le ultime irruzioni barbariche degli Ungari sul finire del IX secolo, organizz\u00f2 le proprie difese costruendo fortificazioni intorno alla Pieve. Divenne cos\u00ec \u00abmembro ufficiale con castello\u00bb sotto il dominio di Bonifacio, padre della contessa Matilde di Canossa, nella seconda met\u00e0 del 1000. Nei primi decenni del XIII secolo divenne \u00ablibero comune\u00bb aggregandosi al comune urbano di Reggio. Segu\u00ec un lungo periodo di lotte fra i ghibellini reggiani e i guelfi modenesi che non risparmiarono neppure il castello di Toano, cinto d'assedio dai modenesi nel 1265. Nel periodo delle signorie fu sottoposto al dominio dei Fogliani fino al 1427, per passare poi agli Estensi con Niccol\u00f2 III. Nel 1461 Borso, duca di Modena e Reggio, eman\u00f2 gli \u00abStatuta potestariae Toani et Caulae\u00bb. Nel 1469 fu ceduto al marchese Testi e, dopo la sua morte, senza eredi, ritorn\u00f2 alla Camera Ducale. Ultimo feudatario di Toano fu Guerra Coccopieri Torretta di Massa Carrara. Nel 1800 fu eretto a comune subendo il soffio riformatore della rivoluzione francese e di Napoleone. Durante la seconda guerra mondiale i Toanesi parteciparono attivamente alla Resistenza, versando un notevole contributo di sangue, subendo distruzioni e danni gravissimi. Ricordiamo la battaglia di Ca' Marastoni, l'eccidio di Manno e l'incendio di Toano nel '44. Nel 1944 Toano con Villa Minozzo, Frassinoro, Polinago, Prignano e Montefiorino fece parte della Repubblica partigiana di Montefiorino, durata 40 giorni. Il 6 ottobre 2013 si \u00e8 svolto un referendum consultivo sulla proposta di fondere o meno i due comuni di Toano e Villa Minozzo, i cittadini dei due comuni hanno votato a maggioranza per il no alla fusione.\nIl fossile di Toano.\nNel 1996 a Toano \u00e8 stato rinvenuto un fossile risalente al Cretacico superiore (attorno ai 70 milioni di anni). Sono state avanzate numerose ipotesi sulla sua origine. Si \u00e8 supposto che si tratti del riempimento di gallerie scavate da vermi abissali, materiali espulsi dagli stessi esseri, che si nutrivano di fanghi del fondale o addirittura che sia la traccia di un tentacolo di calamaro, poi decompostosi. Attualmente il reperto \u00e8 esposto presso i Musei Civici di Reggio Emilia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono 507, pari all'11,4% della popolazione. Di seguito sono riportati i gruppi pi\u00f9 consistenti:\nCultura.\nToano fu, tra la fine degli anni '70 e la prima met\u00e0 degli anni '80, sede di una delle prime emittenti radiofoniche locali dell'Emilia:Tele Radio Appennino, Radio Zeta, Radio Elle, Tele Radio Blu, fondate da Roberto Belli. Le emittenti, avevano sede in Via Castellaro a Cavola e trasmettevano sui 90-97,000 e 103\u00a0MHz nei primi anni la copertura era su tutto il Nord Italia e parte delle zone di confine, con l'aumento delle cosiddette Radio libere la copertura si restrinse solo per le province di Reggio Emilia, Modena e Parma, ricordando anche gli storici speaker:Tiziano, Monica, Gabriella, Massimo, Corrado Caselli, Sergio e anche lo storico editore Roberto Belli purtroppo prematuramente scomparso nel mese di luglio dell'anno 2015, si affili\u00f2 nel 1984 a Segnale Italia, network emergente milanese, di cui ripeteva i programmi, di buona fattura, nel territorio di competenza. Purtroppo l'iniziativa and\u00f2 presto in crisi e l'emittente cess\u00f2 l'esistenza. Oggi sulla sua frequenza si ascolta Radio Dimensione Suono.\nVi ci vive Fernando De Napoli, ex calciatore con trascorsi in nazionale.\nLuoghi d'interesse.\nPieve di Santa Maria.\nLa Pieve di Santa Maria \u00e8 un edificio religioso edificato intorno alla fine del X secolo, infatti se ne ha la testimonianza in un diploma dell'imperatore Ottone II datato ottobre 980. Risulta una delle pi\u00f9 antiche della diocesi reggiana. Durante la dominazione della famiglia Canossa la pieve subisce probabilmente delle ristrutturazioni che le danno l'aspetto attuale. Intorno alla Pieve esistono dei rustici che danno testimonianza del luogo primitivo del borgo.\nChiesa di San Michele Arcangelo.\nLa Chiesa di San Michele Arcangelo si trova nella frazione di Massa, e sorge su una costruzione pi\u00f9 antica, risalente al 174 d.C. ed \u00e8 stata pi\u00f9 volte restaurata."}
{"id": "33206", "revid": "1543377", "url": "https://it.wikipedia.org/wiki?curid=33206", "title": "Vetto", "text": "Vetto (\"V\u00e8t\" in dialetto reggiano) \u00e8 un comune italiano di abitanti, il meno popolato della provincia di Reggio Emilia in Emilia-Romagna.\nGeografia fisica.\nVetto sorge sulla sponda destra dell'Enza, nell'Appennino reggiano.\nConfina a nord con Canossa, a est con Castelnovo n\u00e9 Monti, a sud con Ventasso e ad ovest con Palanzano e Neviano degli Arduini, entrambi in provincia di Parma.\nOltre al gi\u00e0 citato Enza, altri quattro importanti corsi d'acqua del vettese sono i torrenti Atticola, Lonza, Tassobbio e Tassaro.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono 133, ovvero il 7,2% della popolazione. Di seguito sono riportati i gruppi pi\u00f9 consistenti:\nGeografia antropica.\nFrazioni.\nIl territorio comunale, oltre che dal capoluogo, \u00e8 formato dalle frazioni di Atticola, Brolo, Buvolo, Caiolla, Cantoniera, Casalecchio, Casella, Casone, Castellaro, Castellina, Cesola, Cola, Costa, Costaborga, Crovara, Ferma, Gottano Sopra, Gottano Sotto, Groppo, Legoreccio, Maiola, Mavore, Moziollo, Piagnolo, Pineto, Predella, Rodogno, Roncolo, Rosano, Scalucchia, Sole Sopra, Sole Sotto, Spigone, Strada, Teggia, Tizzolo, Vidiceto per un totale di 53 chilometri quadrati.\nAlcune di queste frazioni rappresentano le antiche corti del Vettese\nPineto.\nHa un'altitudine media di 663\u00a0m s.l.m.\nIl nome di questo borgo, che appare nell'Estimo Reggiano del 1315, \u00e8 legato alla storia dei conti Da Palude (che erano stati vassalli di Matilde di Canossa). Vi sono almeno due corti da loro edificate e ritenute degne di nota, delle quali rimangono molti particolari architettonici nonostante i successivi rimaneggiamenti.\nAl tempo delle Signorie i Da Palude vi costruirono una casa, arricchita successivamente da affreschi di argomento religioso. Si tratta della \u201cCasa dei Da Palude\u201d, di notevole interesse architettonico.\n\u00c8 presente anche una casa-torre risalente al XVII secolo; nelle vicinanze l'opificio del \u201cMulinaccio\u201d.\nLo scrittore lombardo Raffaele Crovi ha citato spesso Pineto nelle sue opere e nei suoi saggi\nVidiceto.\nVidiceto (\"Vizz\u00e9\" in dialetto reggiano) \u00e8 una piccola frazione di 20 abitanti che dista 7\u00a0km dal capoluogo Vetto, 2\u00a0km dalle frazioni di Cola e Groppo, 9\u00a0km da Castelnovo n\u00e9 Monti. \u00c8 situato sulle rive del Torrente Atticola, affluente del Torrente Lonza, ad una altitudine media di 470\u00a0m s.l.m.\nIl nome Vidiceto prende origine da \"Vizz\u00e9\" (poi modificato in Vidiceto). Le \"vizze\" in dialetto locale sono le piante che forniscono le strisce per la costruzione dei cesti di vimini. Il paese ne \u00e8 ricco e l'attivit\u00e0 della costruzione dei cesti di vimini era un tempo molto sviluppata nel vicino paese di Cola.\nFino al 1996, quando una frana di vaste proporzioni distrusse una parte del paese, la frazione era divisa in Vidiceto di Sopra (parte scomparsa sotto la frana) e Vidiceto di Sotto, posto pi\u00f9 a valle.\nIl paese fa parte della Parrocchia di Cola, alla quale sono annesse anche Groppo e Rodogno.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33207", "revid": "1543377", "url": "https://it.wikipedia.org/wiki?curid=33207", "title": "Vezzano sul Crostolo", "text": "Vezzano sul Crostolo (\"Vs\u00e2n\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna.\nGeografia fisica.\nVezzano sul Crostolo, sito sulla riva sinistra del Crostolo, sorge a 13\u00a0km a sud di Reggio Emilia. Il suo territorio abbraccia le valli dei torrenti Crostolo e Campola nella prima quinta collinare della provincia di Reggio Emilia. Oltre al capoluogo, il territorio comunale, \u00e8 formato dalle frazioni di Casola Canossa, La Vecchia, Montalto, Paderna e Pecorile. Il Comune di Vezzano sul Crostolo che ha una superficie di 37 chilometri quadrati confina a Nord con il comune di Quattro Castella, ad Est con Albinea e Viano, a Sud con Casina e ad Ovest con Canossa e San Polo d'Enza.\nStoria.\nVezzano fu menzionato per la prima volta in una donazione dell'835 fatta da Cunegonda di Laon, vedova del re Bernardo d'Italia, al monastero di Sant'Alessandro di Parma. Un secondo documento, del monastero di San Prospero di Reggio, ne attesta l'esistenza nel 1097. Nel 1188 gli uomini della localit\u00e0 giurarono fedelt\u00e0 al Comune di Reggio, giuramento che venne rinnovato nove anni pi\u00f9 tardi.\nNel corso dei secoli l'economia della zona fu storicamente legata all'estrazione del gesso nelle cave vicino al paese. Con la Restaurazione l'odierno territorio comunale vezzanese fu smembrato e ripartito tra Reggio, Scandiano e San Polo. In quegli stessi anni la strada del Cerreto, che fino ad allora seguiva il corso del torrente Campola per proseguire tortuosamente verso Paullo, venne rettificata e fatta passare attraverso Vezzano e la valle del Crostolo.\nIl comune di Vezzano fu istituito nel 1859 per volont\u00e0 di Luigi Carlo Farini. Nel 1872 la frazione di Mucciatella fu ceduta a Quattro Castella.\nIl 24 giugno del 1944, nella frazione de La Bettola, venne perpetrato dai nazifascisti un efferato eccidio, che caus\u00f2 la morte di 32 civili.\nSecondo quanto riferito da Renato Curcio ed Alberto Franceschini, nell'agosto del 1970 nella frazione di Pecorile, si sarebbe tenuto un convegno a cui parteciparono un centinaio di delegati dell'organizzazione dell'estrema sinistra milanese Sinistra Proletaria durante il quale sarebbe stata decisa la nascita delle Brigate Rosse.\nDal novembre 2018, Vezzano \u00e8 gemellato con il comune di Friolzheim in Baden-W\u00fcrttemberg (Germania).\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono 258, pari al 6,1% della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nStrade.\nIl centro di Vezzano sul Crostolo \u00e8 attraversato dalla Strada statale 63 del Valico del Cerreto che consente il collegamento sia con Reggio Emilia sia con l'Appennino reggiano.\nIl comune non \u00e8 raggiungibile direttamente tramite autostrada; il casello pi\u00f9 vicino \u00e8 quello di Reggio Emilia sull'A1 Milano-Napoli.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33209", "revid": "1543377", "url": "https://it.wikipedia.org/wiki?curid=33209", "title": "Villa Minozzo", "text": "Villa Minozzo (\"La V\u00ecla da Mn\u00f2cc\" in dialetto locale) \u00e8 un comune italiano di abitanti della provincia di Reggio Emilia in Emilia-Romagna. Per la sua estensione amministrativa, \u00e8 il terzo territorio comunale pi\u00f9 grande della provincia dopo Ventasso e Reggio nell'Emilia.\nGeografia fisica.\nTerritorio.\nSituato nell'Appennino reggiano, il territorio comunale di Villa Minozzo \u00e8 il pi\u00f9 esteso della provincia di Reggio Emilia, dopo quello del capoluogo Reggio nell'Emilia e di Ventasso. L'abitato di Villa Minozzo sorge su colle, a cavallo delle valli dei torrenti Secchiello e Prampola, a 54\u00a0km a sud di Reggio Emilia. Il comune confina a ovest con Ventasso a e nord con Castelnovo ne' Monti, ad est con Toano e con il comune modenese di Frassinoro, a sud con i comuni lucchesi di Villa Collemandina, Castiglione di Garfagnana e Sillano Giuncugnano.\nIl territorio \u00e8 quasi del tutto compreso nel Parco nazionale dell'Appennino Tosco-Emiliano, e si estende dai del fondovalle Secchia ai del Monte Cusna.\nOrigini del nome.\nSecondo il racconto popolare la nascita del centro abitato risalirebbe a fuggiaschi e deportati romani. Il nome \u201cVilla\u201d deriva dal termine latino \"villa\", indicante una casa padronale o un insediamento rurale, mentre \"Minozzo\" sarebbe da collegarsi a un \"Minucium\", identificato con il padrone di un latifondo incentrato sulla villa stessa. Il nome \u201cMinozzo\u201d \u00e8 forse pi\u00f9 probabilmente collegato alla rocca chiamata del \"Melocio\" esistente nel paese (in dialetto locale pronunciato \"M'no-c\").\nStoria.\nLe origini.\nFra le prime tracce della presenza umana nel territorio comunale ci sono i reperti mesolitici raccolti in localit\u00e0 Lama Lite, situata ad oltre 1700\u00a0m s.l.m.\nPresso l'abitato di San Bartolomeo, lungo il fiume Secchia, \u00e8 stata rinvenuta una necropoli di epoca romana. Nei pressi del capoluogo di comune, si segnala il ritrovamento di una fibula gallica,\nTito Livio nel 187 a.C. ci segnala che il console Marco Emilio Lepido depredando e distruggendo, nella guerra condotta contro i Liguri \"Friniates e Apuani\" che abitavano questi territori, potrebbe avere attraversato gli Appennini passando per il territorio del comune di Villa Minozzo, da o per la Garfagnana (vedi Passo della Pradarena o passo delle \"Forbici/Radici\").\nIl passaggio non \u00e8 chiaro visto che Tito Livio non ci dice dove \u00e8 avvenuto il passaggio e neppure se questo sia avvenuto tra la Toscana e l'Emilia o viceversa. La logica ci suggerisce che il passaggio sia avvenuto tra l'Emilia verso la Toscana visto che nel racconto precedente vengono indicati i monti \"Ballistam\" (\"Valestra\") e \"Suismontium\" (Bismantova) e poi viene riportato che \u00e8 avvenuto il passaggio degli Appennini. Inoltre, sempre la logica, ci porta ad escludere che il passaggio sia avvenuto verso la Lunigiana, visto che sempre lo stesso Tito Livio dice che l'anno seguente, nel 186 a.C., i Romani subirono nella valle del fiume Magra, zona che non conoscevano bene, una disastrosa sconfitta a opera dei Liguri Apuani nella battaglia ricordata con il nome di \"Saltus Marcius.\"\nMedioevo.\nUn diploma dell'imperatore Ottone I, del 963, e un altro di Ottone II nel 980, confermano il possesso della \"cortem de' Melocio cum plebe\" alla Chiesa di Reggio Emilia. Intorno all'anno 1000 \u00e8 attestato un \"archpresbyter Melocii\" e successivamente un parroco chiamato \"Antonio de Menotio\".\nNel 1070 ritroviamo Minozzo menzionato in un documento in cui il vescovo Gandolfo di Reggio Emilia che riconferma tutte una serie beni a Beatrice e Matilde di Canossa, ma contrariamente a quanto si pu\u00f2 pensare il vescovo Gandolfo mantiene propri soldati a presidio di Minozzo, il che ci fa pensare che il vescovo Gandolfo attribuisse a questa localit\u00e0 qualche particolare importanza strategica.\nVa inoltre ricordato che negli anni successivi il Vescovo Gandolfo si dimostr\u00f2 uno dei pi\u00f9 acerrimi nemici della contessa Matilde schierandosi apertamente con l'Imperatore Enrico V contro il Papa Gregorio VII, il Vescovo Gandolfo insieme con altri vescovi del nord Italia partecipo all'elezione dell'antipapa Guiberto di Ravenna con il nome di Clemente III in carica dal 1080 fino a 1110, e fu sconfitto dalla stessa Matilde di Canossa nella battaglia di Sorbara nel 1084.\nCome ci racconta il monaco Donizone di Canossa nella Vita Mathildis. Il che fa ipotizzare che Minozzo sotto il vescovo Gandolfo sia stata una roccaforte isolata e ostile alla potentissima Contessa Matilde, nel cuore dei suoi domini e soprattutto alle spalle del poderoso sistema difensivo costituito dai castelli di Canossa e Carpineti il che spiegherebbe anche il motivo per cui la Contessa Matilde per motivi strategici si \u00e8 ripresa Poiano (dotandolo di castello) e che in precedenza aveva donato al Monastero di Frassinoro dandovi in cambio il territorio di Ligonchio e altri territori in Garfagnana nel 1076. A conferma che Minozzo non orbitasse fra i territori controllati dalla potentissima Contessa Matilde vi \u00e8 anche il fatto che Minozzo compare anche in un documento nel 1092 dell'antipapa Clemente III e che questo ha esercitato la sua giurisdizione solo su territori di provata fede Imperiale.\nQuesto spiega anche la merlatura ghibellina che \u00e8 riportata sullo stemma comunale raffigurante la Rocca di Minozzo, conservate in antiche carte della corte Estense di Modena.\nE probabilmente in ricordo di queste vicende che gli uomini del comune di Minozzo nello \u201c\"Statuta Castellantiae ac totius Praetoria Minotii\"\u201d vollero fieramente che nello statuto fosse ricordato che in primo luogo \u201cgli uomini della Castellanza di Minozzo sono del vescovo di Reggio\u201d (\"Homines Castellantiae Minotii sunt Episcupatus Regii)\". Nel 1092 l'abitato \u00e8 citato in una bolla dell'antipapa Clemente III. La contessa Matilde nel 1102 cita un ricovero per poveri sito in \"Campo Camelasio\" e nel 1106, fa riferimento ad un eremo situato in \"San Veneri\" nell'attuale frazione di Car\u00f9.\nNel 1240 il Comune di Reggio ingrand\u00ec il suo contado sottomettendo diverse localit\u00e0 della Montagna, nel territorio di Villa Minozzo fecero atto di sottomissione tra le altre Coriano, Costabona e Febbio. Nel 1268 i reggiani completarono le conquiste sottomettendo Minozzo. Tra le famiglie che esercitarono autorit\u00e0 nella zona vanno ricordati i Dalli, provenienti dalla Garfagnana e filo-estensi, i Fogliani, i Malvasia, oltre a casate fiorentine, gli Arnaldi, e modenesi, i Rocchi.\nEt\u00e0 moderna.\nNel XV secolo si ebbero dispute coi pastori garfagnini di Soraggio per l'uso di pascoli nei dintorni di Civago della questione fu investito il duca, che, dopo ricorsi e controricorsi, diede ragione ai toscani, i quali ottennero i pascoli in cambio di un orso vivo all'anno da portare al duca stesso, dopo qualche anno mutato in un cinghiale.\nNel XVI secolo la montagna reggiana conobbe una recrudescenza del banditismo; tra i briganti pi\u00f9 famosi Domenico Amorotto, protetto dalla curia romana e ricercato da Francesco Guicciardini, il quale aveva una sua dimora anche in questa parte di Appennino, tra Gazzano e Civago, nella localit\u00e0 di Torre dell'Amorotto, che da lui prese il nome.\nAlla Repubblica reggiana aderirono, nel 1796, i centri di Asta, Febbio e Secchio. Nell'et\u00e0 napoleonica venne creato il Distretto 22 di Minozzo, appartenente al Dipartimento del Crostolo. Dopo la restaurazione estense, Villa Minozzo continu\u00f2 a raccogliere 36 \"comunelli\". Dal 1815 fu definitivamente sede comunale e lo rimase anche dopo l'Unit\u00e0 d'Italia. Da segnalare che, tra il 1859 ed il 1870, Gazzano fu sede di comune e, dopo il suo scioglimento, nessun altro comune della provincia reggiana venne abolito.\nIl Novecento.\nDurante la prima guerra mondiale si istitu\u00ec in val d'Asta un campo di lavoro per prigionieri dell'esercito austro-ungarico, unico esempio nella provincia di Reggio Emilia. I prigionieri lavorarono alla costruzione di una ferrovia a scartamento ridotto, istituita nel 1918 fra Riparotonda, non lontano da Febbio, e Quara (16\u00a0km di lunghezza con pendenza massima del 3%). La ferrovia sorse per portare a valle il legname ricavato sulle pendici del Cusna, di cui in quei tempi c'era grande necessit\u00e0; presso Gova lungo un piano inclinato i tronchi finivano nel torrente Dolo, da qui nel fiume Secchia, e venivano raccolti a San Michele dei Mucchietti presso Sassuolo. Purtroppo gi\u00e0 nel 1920 la ferrovia venne smantellata. Il 7 settembre dello stesso anno un disastroso terremoto, originatosi tra la Garfagnana e la Lunigiana, distrusse molte case e fece molte vittime. Particolarmente colpite furono la Val d'Asta e l'alta valle del Dolo.\nDurante la seconda guerra mondiale, il territorio comunale di Villa Minozzo divenne teatro operativo di numerose formazioni partigiane impegnate nella guerra di Liberazione contro i nazifascisti. In questa fase si distinsero alcuni antifascisti del luogo come il parroco di Tapignola don Pasquino Borghi e l'anarchico Enrico Zambonini. Il 15 marzo 1944 presso Cerr\u00e8 Sologno i partigiani inflissero dure perdite ad una colonna tedesca impegnata nella repressione. Pochi giorni dopo, il 20 marzo, i nazifascisti attaccarono le frazioni di Cervarolo e Civago con l'obbiettivo di fare terra bruciata attorno alla Resistenza. I due villaggi furono saccheggiati e dati alle fiamme, inoltre a Cervarolo furono assassinati 24 civili inermi. Nell'estate 1944, dopo la caduta della Repubblica partigiana di Montefiorino, il territorio di Villa Minozzo fu nuovamente sconvolto da un rastrellamento che caus\u00f2 decine di morti e di deportati in Germania. Il 13 aprile 1945, a pochi giorni dalla Liberazione, l'abitato di Villa Minozzo fu dato alle fiamme dai tedeschi. Per sacrifici patiti e per la strage di Cervarolo il comune fu insignito nel dopoguerra della medaglia d\u2019argento al valor militare.\nTra gli anni cinquanta e gli anni sessanta il comune di Villa Minozzo, come gli altri comuni dell'alto crinale, fu interessato da un intenso spopolamento verso Reggio Emilia e le altre citt\u00e0 industriali della pianura Padana.\nOnorificenze.\nLa frazione Cervarolo di Villa Minozzo, e per essa il Comune di Villa Minozzo, \u00e8 tra le citt\u00e0 decorate al valor militare per la guerra di liberazione, insignita il 6 marzo 1950 della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nLa Rocca del Melocio.\nGli studiosi hanno in passato formulato diverse ipotesi sulle origini di questa struttura difensiva: secondo il Milani, per le tipologie costruttive utilizzate sarebbe un'opera tardo-imperiale; la datazione romana sembra tuttavia poco probabile.\nSecondo lo storico Andreotti l'origine della Rocca di Minozzo deriverebbe dal passaggio di un'antica strada per la Garfagnana, che utilizzava il passo di Pradarena, probabilmente ricalcata sulla strada romana tra Parma e Lucca Lungo questa strada si trovano numerose rocche e castelli, che indicano la sua importanza in epoca medioevale e vi sono state rinvenute, nella localit\u00e0 Gatta-San Bartolomeo, tombe romane interpretate come indizio dell'esistenza di un piccolo insediamento; qui esisteva inoltre un \"ospitale\", posto lungo la Secchia, tra le valli dei torrenti Secchiello e Luccola.\nUn secondo tracciato che si staccava da questo, saliva sul monte Prampa e scendeva quindi fino a Montecagno, Casalino e Piolo, dove si ricongiungeva con la strada per Ligonchio.\nLa struttura difensiva si trovava al confine naturale, costituito dal fiume Secchia, tra i territori bizantini, dell'esarcato di Ravenna, e quelli longobardi: parte del territorio dell'alto e medio Appennino Reggiano, con la caduta del \"Castrum Bismanto\" nella prima met\u00e0 del VII secolo era passato in mano ai Longobardi, mentre il resto rimaneva in mano bizantina tra cui i territori dei comuni di Toano, Villa Minozzo e Ligonchio, che vi restarono fino al 728. Il territorio, insieme all'antica via romana detta \"Bibulca\" o via Imperiale, che metteva in comunicazione i territori bizantini nel modenese con la Garfagnana, era difesa da un \"Castrum Verabulum\", identificato con San Vitale dei Carpineti, oppure con una localit\u00e0 presso Bologna nei pressi dell'odierna Crespellano.\nSi trattava di un'opera importante, con muri alti tra i 20 e 30 metri e protetta alle spalle dal monte Prampa. Alle difese si aggiungevano due torri di guardia tuttora esistenti in direzione di Bismantova (nelle localit\u00e0 di Castellino e di Triglia), altri due torrioni o rocche (nelle localit\u00e0 Sologno e Carniana), traccia di antichi castelli di datazione incerta nelle localit\u00e0 di Piolo, di Toano, che conserva inoltre una chiesa romanica di epoca successiva, e di un altro, di epoca longobarda, sul torrente Dolo, presso la localit\u00e0 di Quara.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono 315, pari all'8,6% della popolazione. Di seguito sono riportati i gruppi pi\u00f9 consistenti:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nStoria amministrativa.\nFino al 1815 la sede comunale di questo territorio era ubicata nella frazione di Minozzo, nella Rocca del Melocio. Durante il periodo napoleonico, nel 1805, nell'ambito del riordino del dipartimento del Crostolo (Reggio nell'Emilia), questo fu suddiviso in cantoni di cui il n. 8 era quello di Minozzo, composto di sette comuni o comunelli, con la separazione dei centri di Villa e Minozzo. In seguito alla separazione tra Villa e Minozzo, si origin\u00f2 la concorrenza tra i due centri per la sede del comune. Nel 1810 il governo stabil\u00ec che la sede comunale fosse Minozzo (con Sonareto, Razzolo, Valbucciana, Motefelecchio, Garfagno), mentre comune aggregato fu considerata Villa di Minozzo. Nell'anno successivo segu\u00ec un'ulteriore rettifica: il cantone di Minozzo comprendeva 5 comuni (Villa Minozzo con Minozzo, Toano, Gazzano, Ligonchio, Febbio). Nel 1812 i comuni del cantone divennero quattro (Minozzo, con 2 074 abitanti, Toano, con 2 193 abitanti, Gazzano o Asta, con 2 548 abitanti e Ligonchio, con 1 458 abitanti).\nCon la caduta di Napoleone I fu ristabilita la situazione precedente: la sede del comune venne riportata a Minozzo, nella Rocca del Melocio: il sindaco scrisse tuttavia a Reggio Emilia che la sede non era pi\u00f9 idonea ad ospitare la sede dell'amministrazione e con il permesso del duca di Modena, la sede venne nuovamente trasferita a Villa Minozzo il 15 marzo del 1815.\nIl 6 ottobre 2013 si \u00e8 svolto un referendum consultivo sulla proposta di fondere o meno i due comuni di Toano e Villa Minozzo, i cittadini dei due comuni hanno votato a maggioranza per il no alla fusione."}
{"id": "33211", "revid": "322321", "url": "https://it.wikipedia.org/wiki?curid=33211", "title": "Castro (Lombardia)", "text": "Castro (\"C\u00e0ster\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato sulla sponda occidentale del Lago d'Iseo, dista circa 45 chilometri ad est dal capoluogo orobico.\nGeografia fisica.\nDal punto di vista naturalistico, notevoli sono i paesaggi in cui ci si pu\u00f2 imbattere lungo la vecchia e tortuosa strada litoranea: la roccia di origine sedimentaria si sussegue in continue lastre sovrapposte, \"meritandosi\" il nome di \"Orrido\", e cala a strapiombo nelle acque del lago, creando piccole insenature a dir poco suggestive (i cosiddetti \"b\u00f6gn\").\nNella parte alta del paese si pu\u00f2 accedere ad una palestra di roccia naturale molto conosciuta dagli appassionati del luogo.\nSulla strada litorale, in localit\u00e0 Gr\u00e8, \u00e8 presente la cava di marmo della Marini Marmi, presente da pi\u00f9 di 100 anni e famosa per il suo Ceppo di Gr\u00e8, utilizzato in Italia ed esportato anche all'estero.\nStoria.\nIl paese di Castro (dal latino \"castrum\": fortificazione) ha un'origine risalente al periodo medievale, ed \u00e8 nato su iniziativa del vescovo-conte di Bergamo come porto fortificato per gli scambi tra la pianura e le valli bergamasche, importanti produttrici di ferro, evitando di transitare per il territorio di Lovere che era in mano al vescovo-conte di Brescia e di pagare quindi i dazi imposti da quest'ultimo. Ancora esiste dietro al paese la \"via corna\" che i carri dei mercanti transitavano diretti alle valli.\nPosto su un'altura che svetta sulla costa, si trova una fortificazione che fu distrutta durante i violenti scontri tra le opposte fazioni guelfe e ghibelline. Furono questi ultimi che, nel 1380, attaccarono violentemente la fortificazione, distruggendola: ancora \u00e8 possibile visitare le rovine della rocca, rimasta inutilizzata da allora.\nPersa l'importanza come porto commerciale, a scapito di Lovere, il paese modific\u00f2 la propria economia: si cominci\u00f2 a puntare dapprima sulla pesca e successivamente anche sulla presenza, durante la dominazione della Serenissima, di alcune fucine e magli atti alla lavorazione del ferro. Si narra che la qualit\u00e0 del prodotto fosse talmente elevata da farvi produrre i cannoni utilizzati dai veneziani sulle loro navi.\nRinomata fu anche la fucina che produceva falci, che ad un certo momento dovette ricorrere all'importazione di manodopera addirittura dai territori d'oltralpe. Con il passare del tempo la siderurgia acquis\u00ec un peso sempre maggiore, tanto che nel XIX secolo si insediarono attivit\u00e0 industriali tali da soddisfare le richieste di lavoro anche dei paesi limitrofi. L'economia del paese si basa sulla siderurgia, con una recente timida apertura alle attivit\u00e0 turistiche.\nCultura.\nLetteratura.\nA Castro sono ambientati i romanzi \"La perfezione\" (Feltrinelli, 1994), \"Chiudi gli occhi\" (Baldini Castoldi Dalai, 2004) e \"Il tempo dell'innocenza\" (Baldini Castoldi Dalai, 2012) di Raul Montanari; i primi due volumi sono stati tradotti in tedesco rispettivamente col titolo \"Der Perfektionist\" (Ullstein, 1998) e \"R\u00fcckkehr eines M\u00f6rders\" (List, 2005; Ullstein 2007 anche audiolibro).\nMonumenti e luoghi d'interesse.\nArchitetture religiose.\nIl borgo storico, molto caratteristico, \u00e8 tipico di un paese che in passato era basato sulla pesca: vie strette, case molto vicine e ridosso del lago; \u00e8 costruito attorno alla vecchia chiesa parrocchiale dedicata a San Giacomo. Risalente indicativamente ad un periodo tra il XIV ed il XV secolo, fu soggetta ad un'inondazione nel corso del XVI secolo, e fu riedificata due secoli pi\u00f9 tardi con un portale in marmo di Zandobbio, opera dei Fantoni. La chiesa ora \u00e8 sconsacrata e sostituita dalla nuova parrocchiale, sempre intitolata a San Giacomo, costruita nel 1969.\nMeritano menzione anche le chiese di San Lorenzo e della Nativit\u00e0 di Maria. La prima risale al XII secolo ed \u00e8 costruita, in stile romanico con le pareti in pietra a vista, su un'altura; la seconda venne edificata nel XIII secolo ed ampliata due secoli pi\u00f9 tardi, custodisce affreschi risalenti al XVI secolo; quest'ultima \u00e8 stata privata delle sue pi\u00f9 belle e preziose decorazioni artistiche, fra cui due antiche statue dei re Davide e Salomone, a causa di un furto da parte di ignoti avvenuto nel 2010.\nArchitetture civili e militari.\nSono inoltre visitabili sia le rovine della rocca, sia il maglio Carrara, nella localit\u00e0 \"Poltragno\", azionato da una ruota idraulica.\nAree protette.\nNel territorio comunale \u00e8 presente l'area protetta Parco della Gola del Tinazzo, gestita dall'associazione Legambiente.\nAnfiteatro\nSul territorio \u00e8 presente un anfiteatro, a cielo aperto, che da sul lago, costruito negli anni '80"}
{"id": "33212", "revid": "1516566", "url": "https://it.wikipedia.org/wiki?curid=33212", "title": "Cavernago", "text": "Cavernago (\"Caern\u00e0gh\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nella pianura bergamasca, dista circa 12 chilometri a sud-est dal capoluogo orobico.\nStoria.\nLe origini del paese risalgono all'epoca romana, come si evince da testimonianze inerenti alcuni insediamenti umani stabili risalenti a quel periodo storico. Pare infatti che il territorio fosse interessato dalla presenza delle truppe imperiali che, come accadde anche in numerosi altri centri della zona, posero le basi per lo sviluppo di un piccolo borgo.\nAl termine della dominazione romana il territorio risent\u00ec delle invasioni barbariche, vivendo una fase di parziale spopolamento. La situazione miglior\u00f2 con la stabilizzazione politica dei secoli successivi e l'avvento dei Longobardi prima e dei franchi poi, i quali, istituendo il Sacro Romano Impero, diedero il via allo sviluppo del feudalesimo.\nSu questo territorio gli scontri tra le fazioni dei guelfi e dei ghibellini raggiunsero aspri livelli, volti soprattutto al predominio di una zona considerata strategica, essendo posta ai limiti della pianura, ma allo stesso tempo nelle immediate vicinanze della citt\u00e0 di Bergamo. Inizialmente il possesso di questi territori fu affidato alla diocesi di Bergamo e le entrate gestite dai canonici della cattedrale orobica, ai quali subentr\u00f2 poi la signoria della famiglia dei Colleoni, grazie all'acquisto dei terreni da parte di Bartolomeo, valente condottiero capostipite della dinastia.\nLe numerose fortificazioni e manieri che sorsero nei paraggi caratterizzarono notevolmente la vita del piccolo borgo: in particolar modo i castelli di Cavernago e di Malpaga, che tutt'oggi fanno bella mostra di s\u00e9 ergendosi maestosi nella pianura. Entrambi furono propriet\u00e0 della famiglia Colleoni, anche se con funzioni differenti: il primo venne utilizzato come residenza signorile dalla discendenza del condottiero passando al ramo \"Martinengo-Colleoni\", mentre il secondo fu una sorta di piccola reggia in cui Bartolomeo decise di ritirarsi dopo una vita di battaglie. La fortificazione, dotata di un doppio fossato, era luogo di ritrovo per feste, banchetti e tornei a cui intervennero numerosi personaggi importanti di quel tempo, sia a livello politico che a livello artistico, dando lustro e splendore all'edificio in cui vivevano circa seicento tra cavalieri e servit\u00f9. \nVennero inoltre costruiti numerosi canali irrigui per facilitare le attivit\u00e0 agricole: su tutte spicca la roggia Borgogna, creata dal Colleoni stesso, che a sua volta genera le rogge \"Martinenga\", \"Borgogna di Cavernago\" ed una fitta serie di canali minori.\nQuesta situazione, inserita nel contesto politico in cui il potere era detenuto dalla Repubblica di Venezia (alleata con la famiglia Colleoni), il paese visse una situazione di tranquillit\u00e0, anche se nell'anno 1630 la popolazione fu pi\u00f9 che dimezzata a causa dell'ondata di peste che colp\u00ec l'intera Europa.\nDopo l'avvento della Repubblica Cisalpina, a cui pass\u00f2 nel 1797, Cavernago cominci\u00f2 ad assumere le caratteristiche di borgo agricolo: le coltivazioni predominanti erano quelle di frumento e granoturco. Restano, ai margini del centro abitato, numerosi esempi di cascinali, alcuni utilizzati, altri caduti in disuso.\nDi epoca recente, precisamente della seconda met\u00e0 del XX secolo, sono invece gli insediamenti industriali che hanno contribuito ad un notevole accrescimento economico del paese.\nSimboli.\nLo stemma venne approvato con delibera di consiglio comunale del 31 luglio 1949, assumendo quello della famiglia Martinengo Colleoni, con qualche variante. Venne concesso con Decreto del presidente della Repubblica dell'11 marzo 1953.\nI Martinengo Colleoni avevano inquartato l'aquila di rosso dei Martinengo, stabilitisi nel castello intorno all'anno Mille, con i simboli dell'avo Bartolomeo Colleoni che aveva aggiunto gli otto fiordalisi d'oro concessigli da Renato d\u2019Angi\u00f2 nel 1467.\nInfrastrutture e trasporti.\nFra il 1884 e il 1931 la localit\u00e0 era servita da una fermata posta lungo la tranvia Bergamo-Soncino.\nSport.\nNel paese di Cavernago \u00e8 presente la Polisportiva Cavernago nata nel 1981, che propone diverse attivit\u00e0: pallavolo, judo, karate, tennis tavolo, zumba, dedicate soprattutto allo sport giovanile.\nA Malpaga \u00e8 presente l'ASCT, dedita al gioco del Tamburello.\nCalcio.\nLa principale squadra di calcio della citt\u00e0 \u00e8 l'A.S.D. Cavernago 2005, che milita nel girone C bergamasco di 2\u00aa Categoria. \u00c8 nata nel 2005."}
{"id": "33215", "revid": "322321", "url": "https://it.wikipedia.org/wiki?curid=33215", "title": "Cattolica", "text": "Cattolica (; \"Cat\u00f2lga\" in romagnolo) \u00e8 un comune italiano di abitanti della provincia di Rimini in Emilia-Romagna. Affacciata sul mare Adriatico, \u00e8 una nota localit\u00e0 turistica balneare della Riviera romagnola con un'antica tradizione marinaresca.\nGeografia fisica.\nTerritorio.\nCattolica confina a sud con Gabicce Mare (PU), da cui \u00e8 separata dal torrente Tavollo, a sud-ovest con Gradara (PU), a nord-ovest con Misano Adriatico (dal quale \u00e8 separata dal fiume Conca) e ad ovest con San Giovanni in Marignano. \u00c8 bagnata a nord-est dal Mare Adriatico, dove la linea costiera che nel resto della Romagna risulta regolare qui s'incurva gradatamente verso est e verso nord-est per un brevissimo tratto adiacente alla darsena (dove si trova oggi l'omonima \"Piazza del Tramonto\") formando cos\u00ec una piccola insenatura poco accentuata. Tagliata dal torrente Ventena (che d\u00e0 anche il nome ad un quartiere cittadino), nella parte interna di Cattolica si innalzano i primi rilievi collinari che anticipano l\u2019Appennino tosco-romagnolo. \u00c8 il comune pi\u00f9 orientale dell'Emilia-Romagna, il pi\u00f9 meridionale della riviera romagnola e costituisce l'estrema propaggine meridionale della Pianura Padana.\nClima.\nIl clima \u00e8 simile a quello della Pianura Padana (temperato subcontinentale) con influenze marine e collinari. Rispetto al resto della Romagna si hanno alcune differenze nella stagione fredda che a Cattolica, per la sua particolare posizione al margine della pianura e adiacente ai rilievi appenninici, risulta pi\u00f9 mite. Nei mesi pi\u00f9 freddi (dicembre e gennaio) le temperature minime risultano infatti localmente pi\u00f9 elevate (+1,2/) rispetto alla zona centrale della costa romagnola.\nLa temperatura media dell'acqua marina nella stagione estiva risulta cos\u00ec distribuita:\nOrigine del nome.\nL'origine del nome Cattolica non \u00e8 documentabile con certezza. Una delle ipotesi etimologiche \u00e8 che si tratti di un idronimo, ovvero una denominazione derivata dal piccolo corso d'acqua che attraversa il paese, indicato nel secolo XIV come \"Rivus Catholicae\". Un\u2019ulteriore congettura lo fa derivare dagli antichi termini greci \"katholik\u00f3s\" o \"katholik\u00e1\": il primo (in uso nei secoli VI e VII) denominava il comandante militare posto ad amministrare ciascuna delle circoscrizioni in cui era divisa la Pentapoli marittima all'interno dell'Esarcato bizantino, mentre il secondo indicava il deposito generale per le derrate alimentari istituito allora in ogni territorio. Risulta del tutto leggendaria l\u2019origine, cos\u00ec come descritta sulla lapide murata nel 1637 sul fronte della chiesa di S. Apollinare, che fa risalire il toponimo ad un debito di riconoscenza verso il luogo che ospit\u00f2 San Gaudenzio e dei vescovi cattolici in fuga da un gruppo di eretici ariani durante l'anno 359.\nStoria.\nRitrovamenti archeologici mostrano l'esistenza di insediamenti in loco a partire dall'et\u00e0 del bronzo. Lungo la via Flaminia i reperti rinvenuti sono di et\u00e0 romana e bizantina, a testimonianza dell'antica origine di un abitato.\nIl primo riferimento scritto (VIII secolo) descrive la cessione alla Chiesa, da parte di Pipino il Breve, dei territori della Pentapoli; nell'elenco delle citt\u00e0 compare anche \"castrum Conchae\". Documenti successivi parlano dell'abitato di Conca, dotato di un castello (ruderi di una sua torre si trovano tuttora sul colle di Monte Vici, oggi all'interno della citt\u00e0 di Cattolica). Questa area decadde intorno al Mille, venendo poi totalmente abbandonata, probabilmente a causa di una catastrofica esondazione o inondazione dei fiumi limitrofi (nei secoli successivi diversi scritti e mappe contengono la citazione \"Conca citt\u00e0 profondata\", senza tuttavia spiegarne il significato).\nLa fondazione, sulla via Flaminia, di un castrum in localit\u00e0 \"Catholica\" \u00e8 testimoniata da un atto del 1271 nel quale si riporta che alcuni abitanti dei paesi posti sulle colline marchigiane circostanti decidono di insediarsi in quelle terre, appartenenti all'Arcivescovado di Ravenna, ponendosi cos\u00ec sotto la tutela di Rimini. Nel 1313 viene menzionata la chiesa di Sant'Apollinare, e un censimento del 1376 rileva nel piccolo borgo 25 \"focularia\" (famiglie).\nL'abitato di Cattolica \u00e8 citato, pochi anni dopo, nella \"Divina Commedia\" di Dante:\nNel XV secolo il borgo si consolida come luogo di sosta per chi viaggia fra Rimini e Pesaro, offrendo taverne e locande per ospitare i viaggiatori, oltre che stazioni per il cambio dei cavalli, e maniscalchi. Successivamente i Malatesta di Rimini vi costruiscono la rocca (iniziata nel 1490 e terminata intorno al 1590), un bastione turrito per la difesa da eserciti invasori e l'avvistamento tempestivo di incursioni di pirati saraceni. La Cattolica del 1573 conta 150 abitanti, ma negli anni successivi si ha un'espansione, e al di fuori del piccolo borgo medievale nascono diversi edifici isolati lungo l'asse della via Flaminia. Gli abitanti svolgono essenzialmente i mestieri di osti e pescatori. Nel 1576 la chiesa di Sant'Apollinare viene elevata a parrocchia, viene costruito un nuovo edificio per l'Ospedale dei Pellegrini (istituzione gi\u00e0 presente dalla fine del sec. XIII), poi l'annesso Oratorio e infine un nuovo ponte sul fiume Tavollo pi\u00f9 a valle del precedente.\nNel XVIII secolo il controllo da parte di Rimini si affievolisce e la Restaurazione seguita al periodo napoleonico vede l'abitato di Cattolica inglobato amministrativamente nella vicina San Giovanni in Marignano. Nell'Ottocento si ha un consistente sviluppo demografico e urbanistico. Nel 1836 si realizza la \"strada nuova\", una breve deviazione della via Flaminia in una zona pi\u00f9 bassa per evitare la salita del tratto interno all'abitato, che rende difficoltosi i trasporti di carichi pesanti. Nuovi edifici nascono quindi lungo il nuovo tratto stradale (\"Cattolica nuova\"), mentre nella \"Cattolica vecchia\" viene demolita Porta Gregoriana (Porta Rimini era stata abbattuta alcuni decenni prima). La foce del Tavollo viene adattata a porto canale, la pesca e le attivit\u00e0 connesse ricevono un grande impulso e nelle immediate vicinanze nasce un nuovo quartiere di tipiche case basse della gente di mare. Il 10 novembre 1861 con la realizzazione della linea Rimini-Pesaro si inaugura, a monte dell'abitato, la nuova stazione ferroviaria. Nel corso del secolo dai 972 abitanti del 1814 la popolazione passa ai del 1901. Si arriva cos\u00ec, nel 1896, alla separazione amministrativa da San Giovanni in Marignano e Cattolica diventa comune autonomo.\nA met\u00e0 ottocento la pratica dei bagni di mare a scopo benefico e curativo a Cattolica \u00e8 gi\u00e0 diffusa. E proprio un medico della citt\u00e0, Domenico Cervesi (1814-1878), gi\u00e0 allievo e assistente all'Universit\u00e0 di Bologna del noto luminare cesenate Maurizio Bufalini, nel 1956 d\u00e0 alle stampe \"Sull'uso ed abuso dei bagni di mare\", dove tratta scientificamente l'aspetto terapeutico dell'acqua marina.\nFino al 1862 i bagnanti sono costretti, per raggiungere la spiaggia, ad attraversare sentieri appena tracciati fra i campi, ma in quell'anno, il comune realizza due ampie strade consecutive, dal \"ponticino sulle Vivare\" fino alla \"svolta\" (oggi piazza Nettuno) e di qui al \"piazzale del lazzaretto\" (oggi piazza 1\u00ba Maggio); qui nel 1883 verr\u00e0 poi costruito il Kursaal. La cittadina inizia quindi ad espandersi verso la spiaggia con eleganti ville e ampi giardini. I frequentatori del mare sono inizialmente famiglie dell'aristocrazia nobiliare o borghese. Fra le grandi personalit\u00e0 che soggiornano nella localit\u00e0 in quegli anni abbiamo Guglielmo Marconi, i cui zii vi hanno edificato una villa, e Vasilij Kandinskij, che vi \u00e8 ospitato nel 1930. Alle famiglie altolocate si uniscono poi quelle della piccola borghesia, che risiedono in stanze affittate da abitanti del posto. Dopo la realizzazione dell'imponente edificio che ospita municipio e scuole (Palazzo Mancini, 1914), vengono inaugurate nuove ampie vie che portano alle spiagge, mentre i terreni adiacenti diventano lotti per la costruzione di villini e pensioni. La citt\u00e0 vede quindi un imponente sviluppo urbanistico negli anni '20.\nNegli anni Trenta si sviluppa il turismo delle colonie. Enti con finalit\u00e0 salutistiche o assistenziali edificano o affittano strutture destinate ad accogliere un gran numero di bambini provenienti da zone interne lontane dal mare, anche con intenti politici durante il regime fascista. Realizzazione particolarmente imponente \u00e8 il complesso originariamente denominato \"Colonia XXVIII Ottobre\" e successivamente \"Le Navi\".\nLa seconda guerra mondiale, nel 1944, vede Cattolica molto vicina alla Linea Gotica, che passa fra la citt\u00e0 e Pesaro, ma i bombardamenti sull'abitato sono sporadici, con vittime e distruzioni assai limitate. I mesi successivi all'8 settembre 1943 vedono il formarsi di un distaccamento GAP di 24 membri attivi comandati dal futuro deputato Giuseppe Ricci collegati l'8\u00aa Brigata romagnola e la 5\u00aa Brigata Garibaldi pesarese, che conduce attivit\u00e0 di intelligence e sabotaggio contro gli occupanti nazifascisti. Nel dicembre 1943 un gruppo di alti ufficiali alleati in fuga, con un'ardita operazione gestita dai partigiani, vengono imbarcati su un motopeschereccio raggiungendo Sud Italia in mano alleata. L'episodio pi\u00f9 significativo della guerra di liberazione in citt\u00e0 \u00e8 la fucilazione dei militari Domenico Rasi e Vanzio Spinelli, studenti cesenati arruolati nelle forze della RSI di stanza a Cattolica e Gabicce accusati di intesa con i partigiani e fucilati il 24 giugno 1944 nel cimitero comunale, ai quali \u00e8 stato intitolato il lungomare della citt\u00e0. Altri martiri della Resistenza legati a Cattolica sono Egidio Renzi, antifascista trasferitosi a Roma trucidato alle Fosse Ardeatine, e Augusto Cecchetti, salito in montagna per unirsi ai partigiani, catturato in un rastrellamento e successivamente ucciso.\nGli anni Cinquanta, in una trasformazione simile a quella dei principali centri della Riviera Romagnola, vedono il pi\u00f9 forte incremento demografico mai rilevato (la popolazione raddoppia in vent'anni) e un vasto processo edificatorio, con la realizzazione di un gran numero di alberghi e pensioni, assieme a bar, ristoranti e sale da ballo.\nParallelamente anche l'attivit\u00e0 marinara si estende e si evolve. Nel 1924 le imbarcazioni risultano 224 con 700 addetti e nel 1934 il porto canale, insufficiente, viene affiancato da una nuova darsena. Nascono aziende per l'inscatolamento delle sardine e si estende anche la pesca delle vongole. Nel 1930 viene istituita la Casa del Pescatore. Anche la cantieristica di piccola e media entit\u00e0, gi\u00e0 presente dai secoli precedenti, nel XX secolo si amplia modernizzandosi. Dalla costruzione di trabaccoli (dei quali Cattolica era nota nell'Ottocento), barchetti, lance e lancioni, si passa alla realizzazione di motopescherecci moderni e scafi per la nautica da diporto, fino a yacht di notevoli dimensioni.\nIl comune ha fatto parte della Provincia di Forl\u00ec fino al 1992, quando \u00e8 stato inserito nella nuova provincia di Rimini.\nMonumenti e luoghi d'interesse.\nCostruito nel 1584 per ospitare viandanti e pellegrini e poi trasformato in caserma nell'Ottocento, dopo diverse modifiche strutturali venne restaurato nel 2000 per ospitare il Museo della Regina. Oggi come museo riunisce le principali raccolte di reperti del territorio: i ritrovamenti dell\u2019era antica provenienti da due principali zone di scavo (Piazza del Mercato e Casa Filippini), modelli di imbarcazioni tradizionali, attrezzi della marineria e della cantieristica a cui si aggiungono immagini che documentano l\u2019evoluzione della zona portuale e dei suoi impianti.\nLa chiesa fu edificata a fianco dell'Ospitale dei Pellegrini fra la fine del XV e l'inizio del XVI secolo. Ad essa era collegata la Confraternita del SS. Crocifisso, operante sino alla seconda met\u00e0 del XIX secolo. Sconsacrata nell'Ottocento, sub\u00ec radicali trasformazioni all'inizio del Novecento. Nel 1980, per iniziativa del Comune, fu restaurata sotto la direzione dell'architetto Luigi Filippini. Presenta una pregevole facciata, parzialmente ricostruita.\nStando a quanto riporta l'Adimari, la rocca fu costruita alla fine del '400 come protezione degli abitanti in caso di attacchi e postazione di avvistamento verso le incursioni piratesche. Nel 1795, su progetto dell'architetto Giuseppe Fossati, venne sopraelevata con la creazione di un'altana. Si rese infatti necessaria una sopraelevazione che mantenesse il controllo visivo proprio di questo monumento e fu cos\u00ec che nel 1796 venne completata l'opera. Nell'Ottocento fu acquisita dal conte Saladino Saladini Pilastri di Cesena, che la modific\u00f2 pesantemente per adattarla a villino per la villeggiatura. Rimase poi di propriet\u00e0 privata.\nCitata per la prima volta nel 1313, a partire dal Cinquecento venne concessa in successione a diversi ordini monastici (Benedettini, Serviti, Carmelitani) fino alla fine del XVIII secolo. Sub\u00ec un'importante ristrutturazione nel 1578, fu ampliata nel 1782 ad opera dell\u2019architetto riminese Gaetano Cupioli e nel 1795 fu eretto il campanile. Recentemente restaurata, la chiesa conserva una tela con Ges\u00f9 Crocifisso, insigne esempio del barocco nella Valconca, presumibilmente facente parte in origine degli arredi sacri dell\u2019oratorio di Santa Croce: il dipinto, databile intorno al 1660, \u00e8 stato attribuito dal critico P. G. Pasini a Giovan Battista Langetti dopo essere stato precedentente considerata opera di Bartolomeo Cesi.\nInteressanti spazi sotterranei si sviluppano sotto alcuni edifici e strade del centro storico. Le grotte, realizzate fra XVI e XIX secolo, scavate nell'argilla e rivestite con laterizio e volte a botte o a crociera, si trovano talvolta in ramificazioni complesse. Esistono dieci distinte strutture, di cui la cosiddetta \"grotta Paparoni\" \u00e8 la pi\u00f9 interessante: si tratta di una realizzazione complessa di raffinata fattura, con volte a vela e a crociera, comprendente una sala ottagonale con pilastro centrale e sette nicchie.\nFu costruita su progetto degli architetti Antonio Tondini, verucchiese, e Filippo Morolli, riminese, fra il 1858 e il 1869. Venne intitolata a papa Pio V, patrono di Cattolica, che compare in un grande quadro ancora presente nella chiesa, originariamente collocato nell'abside sopra l'altare. Strutturata in tre navate, ha uno sviluppo semplice ed austero. L'interno fu dipinto nel 1928, e ancora negli anni '40, da Fortunato Teodorani. Il campanile, alto ben 52 metri, fu edificato nel 1951 ad opera dell'ingegnere Eligio degli Angeli, su disegno simile a quello dell'Abbazia di San Mercuriale di Forl\u00ec, a sua volta ispirato a quello dell'Abbazia di Pomposa. La facciata della chiesa, dopo pesanti modifiche negli anni '50, \u00e8 stata riportata al suo aspetto originario grazie ad un restauro eseguito nel 2000.\nL'edificio municipale (noto come \"Palazzo Mancini\", in memoria di uno dei primi sindaci della citt\u00e0) ebbe la posa della prima pietra nel 1914. L'imponente struttura, originariamente destinata anche ad ospitare le scuole pubbliche, fu costruita in stile neorinascimentale su progetto di Giulio Marcovigi con modifiche di Pasquale Penza.\nLa decisione di costruire uno spazio coperto per ospitare il mercato risale all'inizio degli anni Venti e la struttura venne inaugurata nel 1925. L'edificio fu collocato lungo il principale asse viario che dal centro della citt\u00e0 (palazzo Mancini) conduce al mare. Molto curato architettonicamente, mostra uno stile in armonia con le tendenze in voga agli inizi del Novecento. \u00c8 stato ristrutturato nel 1997, aumentandone la funzionalit\u00e0 e ricavando anche due sale per attivit\u00e0 culturali. Ancora oggi, oltre che aggregare numerosi esercizi per la vendita di prodotti (soprattutto alimentari), costituisce un importante luogo d'incontro per i cittadini. L'adiacente Piazza del Mercato Coperto \u00e8 utilizzata per eventi di carattere socio-culturale ed assemblee pubbliche.\nL\u2019ampia piazza prospiciente al mare \u00e8, dalla fine dell\u2019Ottocento, il centro della zona turistica. Vi si affacciava il Kursaal municipale poi sostituito dal \"Grande Albergo\" progettato dall'architetto Melchiorre Bega (l\u2019autarchia linguistica proibiva di denominarlo \"Grand Hotel\"), oggi anch'esso demolito e sostituito da una struttura turistica. Rimodellata negli anni Ottanta, con la sua struttura circolare rappresenta il centro del passeggio e dell\u2019incontro. Al centro campeggia una fontana di pregevole fattura con sculture che rappresentano tre sirene, realizzata dal forlivese Giuseppe Casalini nel 1928.\nSituata in prossimit\u00e0 del porto alla confluenza di via Marconi col Lungomare Rasi Spinelli, la villa in stile Liberty fu costruita nell'ambito di una vasta lottizzazione su iniziativa del conte Saladino Saladini e dell'imprenditore Gaetano Stagni che si avvalsero dell'architetto bolognese Giuseppe Majani; venne inaugurata nel 1888 e destinata a Letizia Majani, moglie di Luigi Marconi, zio di Guglielmo. Lo scienziato vi fu ospitato in pi\u00f9 occasioni, a partire dal periodo fra il 1893 e il 1896, quando utilizzava un laboratorio ricavato nel sottotetto per i primi esperimenti, avvalendosi della collaborazione del custode-giardiniere Cesare Bacchini. Vi torn\u00f2 nel 1903 sbarcando a Cattolica con la nave \"Sardegna\", e ancora nel 1912, 1914 e 1918.\nEdificato tra il 1979 e il 1983 in piazza della Repubblica, \u00e8 stato progettato dal noto architetto e urbanista Pier Luigi Cervellati come struttura polifunzionale per la cultura. L'interno \u00e8 un grande \u201claboratorio\u201d semicircolare con pareti in cemento armato e copertura metallica, con impianti a vista. Si affaccia su piazza della Repubblica, un amplissimo spazio circolare, oggi grande arena (Arena della Regina) per gli spettacoli estivi e concerti. Il Centro offre molteplici servizi: fruizione del patrimonio librario, di archivi e raccolte fotografiche, conferenze e pubbliche letture.\nInaugurato il 14 gennaio 1996 con la presenza del soprano Katia Ricciarelli, \u00e8 contiguo al Centro Culturale Polivalente e s'affaccia anch'esso su piazza della Repubblica. Con oltre 700 posti la costruzione, progettata anch'essa dall'architetto Cervellati, \u00e8 una rilettura in chiave moderna del tipico teatro all'italiana. Dotato di due ordini di palchi e un loggione, possiede anche un ridotto con 200 posti.\nLa colonia marina \"Le Navi\" fu una delle poche opere architettoniche in Italia di ispirazione futurista: commissionata dalla Fondazione \"Figli del Littorio\" (dedicata ai figli degli italiani residenti all'estero) e progettata da Clemente Busiri Vici nel 1932, fu realizzata in breve tempo sulla costa al confine con Misano Adriatico e inaugurata nel 1934 con il nome \"XXVIII Ottobre\". In origine consisteva in cinque edifici che seguivano una morfologia aeronavale: le navi (da cui in seguito l'intero complesso prese il nome), gli aerei, gli idrovolanti, le littorine e i sommergibili. Ad essi se ne aggiunsero successivamente altri. Negli anni fra il 1935 e il 1943 la colonia oper\u00f2 come un centro autosufficiente, dotato anche di una fattoria propria, ospitando circa duemila bambini (i \"marinaretti\") che obbedivano a una rigida disciplina. Dopo la fine del regime, il complesso continu\u00f2 ad essere utilizzato dismettendo progressivamente la sua funzione fino a rimanere inutilizzato, oltre ad essere parzialmente venduto e demolito: un destino comune ad altre analoghe colonie in Italia. Nel 1991 la struttura ormai fatiscente fu utilizzata dal regista Marco Ferreri come set per il suo film \"La casa del sorriso\". Nel 1993 il Comune inizi\u00f2 a progettare la sua trasformazione in un \"Parco Tematico del Mare\" che verr\u00e0 inaugurato nel 2000 come Acquario di Cattolica Le Navi, il pi\u00f9 grande in Italia dopo quello di Genova.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente nel comune era di persone, corrispondenti al 11,4% del totale dei residenti. Le nazionalit\u00e0 maggiormente rappresentate, in assoluto e in percentuale sull'intera popolazione straniera, risultano:\nLingue e dialetti.\nA Cattolica \u00e8 parlata una variante locale del dialetto romagnolo (sottotipo riminese). Pur trovandosi adiacente alle Marche, il comune non costituisce zona di margine linguistico, poich\u00e9 il dialetto parlato oltreconfine (detto gallo-piceno o marchigiano settentrionale) \u00e8 classificato dai glottologi fra gli idiomi appartenenti al \"continuum\" emiliano-romagnolo.\nCultura.\nLetteratura.\nIl concorso letterario \"Bref\", organizzato a partire dal 2018, seleziona ogni anno, in estate, i migliori racconti brevi inviati dai partecipanti. \u00c8 organizzato dalla locale rivista \"Cub\u00eca\". Dal 1973 si svolge a fine giugno il MystFest, festival internazionale del giallo e del mistero, durante il quale si assegna il Premio Gran Giallo Citt\u00e0 di Cattolica, nato dall'idea di Enzo Tortora, Alberto Tedeschi (storico direttore de Il Giallo Mondadori gi\u00e0 partner del concorso) e Oreste Del Buono; da allora, molti giallisti si sono cimentati nel concorso e alcuni hanno raggiunto la notoriet\u00e0. Alcuni esempi sono: Loriano Macchiavelli, Bruno Gambarotta, Corrado Augias, Eraldo Baldini, Andrea G. Pinketts, Carlo Lucarelli. Il festival propone appuntamenti, spettacoli, letture, proiezioni e dibattiti che mettono in mostra, in piazza 1\u00ba Maggio e in altri spazi, le mille sfumature del giallo.\nTeatro.\nIl Teatro della Regina offre ogni anno una densa stagione di rappresentazioni spaziando fra tutti i generi. Spettacoli di teatro e performance artistiche si tengono anche presso il cinema Snaporaz.\nCinema.\nHa sede nel comune l'associazione culturale Toby Dammit. Costituitasi intorno al 2000 \u00e8 attiva per offrire alternative al cinema puramente commerciale. Fa parte della Federazione italiana dei circoli dei cinema, associazione dedicata alla salvaguardia del patrimonio culturale cinematografico. Oltre a gestire il cinematografo locale \"Snaporaz\" e a organizzare iniziative culturali produce corto-mediometraggi. Ha ottenuto alcuni riconoscimenti internazionali con il film \"Tutti morimmo a stento\", prodotto nel 2015, che racconta la vicenda dei martiri della Resistenza Domenico Rasi e Vanzio Spinelli.\nMusica.\nAlcuni eventi musicali rientrano nelle stagioni del Teatro. Ad ogni estate gll spazi dell'Arena della Regina ospitano grandi concerti, soprattutto nei generi pop e rock. Il Coro Lirico della Regina \u00e8 attivo dal 1996. Pur non essendo composto da cantanti professionisti, il suo livello di preparazione \u00e8 notevole. Ha tenuto centinaia di concerti e si \u00e8 affermato in diversi concorsi coristici. Ha anche preso parte ad eventi assieme all\u2019Orchestra dei Cameristi Del Montefeltro, all\u2019Orchestra Rossini di Pesaro (diretta dal Maestro Giorgio Leardini) e ai i Percussionisti dell\u2019Accademia Nazionale di Santa Cecilia.\nIl cantautore Samuele Bersani \u00e8 originario di Cattolica.\nFilosofia.\nNel 1979, su iniziativa dell'assessorato alla cultura, fu avviata un'iniziativa di grande prestigio: con il titolo \"Cosa fanno oggi i filosofi?\" vennero chiamati a Cattolica i maggiori filosofi del tempo per tenere conferenze, dibattiti e dialoghi col pubblico. Il successo fu immediato, i diversi pensatori accettarono gli inviti e la presenza e l'interesse del pubblico superarono le aspettative. I cicli di incontri seguitarono negli anni, di volta in volta con temi diversi (\"Sulla natura delle cose, Estetica, il vero e il falso, Della felicit\u00e0, L'arte di vivere\"...) coinvolgendo non solo filosofi ma i pi\u00f9 diversi esponenti del pensiero: sociologi, psicologi, giuristi, economisti, scienziati. Fra le personalit\u00e0 intervenute: Baudrillard, Gadamer, Eco, Viroli. L'iniziativa continua tutt'oggi.\nCucina.\nLa cucina \u00e8 caratterizzata da una marcata presenza di piatti di mare. Inoltre, la sua qualit\u00e0 risente dell'attivit\u00e0 che ha caratterizzato da secoli, ancor pi\u00f9 della marineria, la vita cittadina: la conduzione di osterie e taverne. Si \u00e8 avuto, in particolare, un certo arricchimento e raffinamento (ma senza distaccarsi dalla tradizione) iniziato negli anni '50, quando tante famiglie gestivano piccole pensioni, e una simile evoluzione si ritrova anche negli altri centri della riviera romagnola. Con le pensioni a conduzione famigliare non si aveva separazione fra il far da mangiare per turisti e farlo per la casa: per gli ospiti si cucinava a partire dalla gastronomia locale, si cercava di evolverla in meglio e si riportavano novit\u00e0 nei gusti di casa, finch\u00e9 diventavano arricchimenti della cucina casalinga di tutti i residenti.\nDue sono le specialit\u00e0 gastronomiche tradizionali esclusive di Cattolica: \"miacetto\" e \"bizul\u00e0\".\nIl miacetto \u00e8 un dolce natalizio a base di frutta secca, scorze di agrumi, miele, zucchero e cruschello (\"rumgi\u00f2l\"), senza lievito, cotto in forno. Conosciuto da secoli, \u00e8 tuttora molto vivo nella tradizione della citt\u00e0. La sua ricetta \u00e8 abbastanza definita, anche se ogni famiglia si tramanda la propria piccola variante. Viene prodotto principalmente in casa e regalato a parenti e amici come gesto d'augurio e per rinsaldare i legami con le persone care, ma nel periodo natalizio \u00e8 anche in vendita nelle panetterie e pasticcerie cittadine.\nIl \"bizul\u00e0\", presente anche a Pesaro, era l'antico alimento di sostentamento dei pescatori locali quando uscivano in mare (da non confondersi con specialit\u00e0 emiliane e venete chiamate \"bussol\u00e0\", del tutto diverse essendo ricche di zucchero e uova, pur accomunate dalla forma a ciambella). Si tratta di una sorta di pane biscottato a forma di ciambella, portato in barca tenendolo appeso ad un filo (per evitare che un'ondata, portando acqua nel fondo dello scafo, lo inzuppasse) come riserva di cibo in mare, potendo conservarsi buono per diversi giorni. Non essendovi pi\u00f9 quest'uso per necessit\u00e0 oggi \u00e8 molto raro e rimane una curiosit\u00e0.\nEconomia.\nTurismo.\nDai primi anni del Novecento, Cattolica \u00e8 conosciuta con l'appellativo turistico di \"Regina dell'Adriatico\". Ha sede nel comune l'acquario Le Navi, tra i pi\u00f9 grandi d'Italia.\nInfrastrutture e trasporti.\nStrade.\nIl comune \u00e8 interessato dall'autostrada Adriatica A14 (casello \"Cattolica-S.Giovanni-Gabicce\") e dalla Strada statale 16 Adriatica.\nFerrovie.\nCattolica \u00e8 servita dalla Stazione di Cattolica-San Giovanni-Gabicce, posta sull'asse ferroviario Bologna-Ancona.\nPorti.\nIl porto di Cattolica, prevalentemente peschereccio, \u00e8 situato alla foce del torrente Tavollo ed \u00e8 protetto da due moli banchinati: il Molo di Levante ed il Molo di Ponente; su quest\u2019ultimo si trova una darsena turistica.\nMobilit\u00e0 urbana.\nI trasporti interurbani di Cattolica vengono svolti con servizi regolari di autobus gestiti dalla societ\u00e0 Start Romagna.\nAmministrazione.\nDi seguito \u00e8 riportata la tabella cronologica delle amministrazioni comunali\nSport.\nCalcio.\nL'Associazione Calcio Cattolica Calcio, raggiunse il suo culmine con il campionato di serie C2. La squadra SSDRL Marignanese Cattolica 1923 \u00e8 nata nel 2020, disputa le partite allo stadio \"G. Calbi\" milita in Serie D. Hanno inoltre sede nel comune le societ\u00e0: A.C.D. Torconca Cattolica e U.S. Superga '63, che hanno disputato campionati dilettantistici regionali.\nTennis.\nHanno sede nel comune tre circoli di tennis: Queen's Club Cattolica aperto nel 2020 dall'ex tennista Giorgio Galimberti, Circolo tennis Cerri inaugurato nel 1928, Circolo tennis Massimiliano. M. Kolbe inaugurato nel 2020\nSport acquatici.\nIl Circolo Nautico Cattolica, sorto nel 1991 nella zona delle colonie marine, comprende una scuola vela.\nCiclismo.\nPer quattro volte Cattolica \u00e8 stata sede di arrivo di una tappa del Giro d'Italia:"}
{"id": "33217", "revid": "322321", "url": "https://it.wikipedia.org/wiki?curid=33217", "title": "Gemmano", "text": "Gemmano (\"Zman o Scmen\" in romagnolo) \u00e8 un comune italiano di abitanti della provincia di Rimini in Emilia-Romagna, a sud del capoluogo.\nStoria.\nAppartenne agli arcivescovi di Ravenna. Nel 1356 se ne impossess\u00f2 Galeotto Malatesta. Rimase possedimento dei Malatesta fino al 1504, quando pass\u00f2 alla Chiesa. \nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 104 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nEventi.\nNella settimana di ferragosto si tiene la Sagra della pappardella al cinghiale, che ha superato le quaranta edizioni.\nDal 1982, il 1\u00ba maggio di ogni anno, presso il Santuario della Madonna di Carbognano, si svolge la Festa della Fava e del Formaggio, dedicata al patrono S.Vincenzo."}
{"id": "33218", "revid": "322321", "url": "https://it.wikipedia.org/wiki?curid=33218", "title": "Cazzano Sant'Andrea", "text": "Cazzano Sant'Andrea (\"Cazz\u00e0\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato in Val Gandino, alla sinistra orografica del fiume Serio, dista circa 24 chilometri a nord-est dal capoluogo orobico ed \u00e8 compreso nella Comunit\u00e0 montana della Valle Seriana.\nGeografia fisica.\nTerritorio.\nIl territorio comunale \u00e8 interamente collinare e si sviluppa presso la parte centrale dell'altipiano della val Gandino, sulle pendici orientali del pizzo di Casnigo (tra la \"valle delle Sponde\" e l'inizio della cresta del monte Farno), ad un'altezza di compresa tra i 412 m s.l.m. della zona nota come \"Villa Giuseppina\" e gli 858 della localit\u00e0 \"Giondito\", con il nucleo abitativo del capoluogo raccolto attorno al centro storico e distribuito in modo uniforme a circa 500\u00a0m.s.l.m.\nI limiti amministrativi del comune creano un corpo principale a forma triangolare, con l'aggiunta di un piccolo lembo di terra, la cui larghezza varia dai 35 agli 80 metri, proteso verso Sud e posto trasversalmente alla val Gandino, che raggiunge il territorio di Cene presso la \"valle Asinina\". Questo tratto lungo e stretto, che parte dall'angolo Sud-Ovest e sale sulle propaggini del monte Beio, probabilmente venne aggiunto in et\u00e0 medievale, al fine di creare una zona cuscinetto tra le comunit\u00e0 di Casnigo e Leffe, per sopire le controversie e la rivalit\u00e0 tra i due borghi della valle.\nI confini con i centri limitrofi non sono dati da limiti morfologici quali fiumi o monti: con Barzizza (frazione di Gandino) ad Ovest, con Gandino a Sud e con Casnigo ad Est. In quest'ultimo caso, per un breve tratto \u00e8 il piccolo corso d'acqua della \"val Morino\" a fungere da limite amministrativo con il vicino centro. \nIl centro storico \u00e8 situato lungo la strada che collega Gandino con Casnigo, anche se in seguito all'espansione edilizia avvenuta negli ultimi decenni del XX secolo i nuclei abitativi ed industriali sono pressoch\u00e9 fusi con soluzione di continuit\u00e0 con quelli dei comuni limitrofi.\nNonostante l'estensione limitata, l'idrografia \u00e8 molto ricca. Difatti nel territorio comunale rientra, anche se per un brevissimo tratto, sia il torrente Romna, ovvero il corso d'acqua che bagna tutti i paesi della valle, che sorgenti e piccoli torrenti, dei quali tuttavia nessuno \u00e8 incluso totalmente nei confini del paese, che raccolgono le acque in eccesso provenienti dal monte Farno e dal pizzo di Casnigo. Tra questi rivoli vi sono quelli che solcano la \"valle della Brusada\", proveniente dalla localit\u00e0 Rover\u00f2, ed il \"Vallone del Gazzo\" (detto anche \"val Gasc\"), che scende dal colle Zucchetto (noto anche come \"colle di san Lorenzo\"): entrambi confluiscono nella \"valle Caldara\", che scorre a fianco di via valle Gaggio. Quest'ultima si getta nel torrente Re, stessa sorte sia del torrente Togna, che vi confluisce nei pressi della locale scuola materna, che del torrente della valle Morino, che vi si unisce nei pressi del centro consortile di Casnigo. Il Re, un tempo chiamato \"Recoldana\", scende da Gandino e confluisce nella Romna appena entrato nei confini di Casnigo.\nSono inoltre presenti alcune sorgenti che fino alla prima met\u00e0 del XX secolo, quando nel paese non era ancora presente un acquedotto, soddisfavano gran parte delle esigenze idriche del paese. \u00c8 il caso delle fonti \"Morino\", \"C\u00e0 Man\u00ec\" e \"Reggiolino\" che, in seguito alla forte industrializzazione, sono state abbandonate a causa delle pessime condizioni dovute all'inquinamento.\nStoria.\nDalla Preistoria ai Longobardi.\nI resti pi\u00f9 antichi, che permettono di ricostruire l'origine morfologica del territorio, sono riconducibili al periodo geologico del Pleistocene, quando nella zona della val Gandino era presente un lago, noto come lago di Leffe. Questo, una volta scomparso, lasci\u00f2 nel sottosuolo della valle numerosi sedimenti quali argilla, carbonati e lignite che, oltre a fornire preziose indicazioni ai ricercatori, grazie alla loro estrazione permisero agli abitanti di ricavare fonte di sostentamento.\nI primi segni di insediamenti dell'uomo sul territorio risalgono invece all'Et\u00e0 del ferro, ad un periodo compreso tra il IX e l'VIII secolo a.C., come testimoniato da un'ascia bronzea ad alette terminali, rinvenuta nel 1940 in localit\u00e0 \"S\u00f6cc\" (nei pressi del confine comunale con Casnigo).\nErano probabilmente i primi insediamenti stabili, in un'epoca in cui si svilupparono piccoli agglomerati, a margine dei quali cominciarono a trovare spazio le prime coltivazioni stanziali. Si trattava di popolazioni di origine ligure, dedite alla pastorizia, tra cui gli Orobi. Ad essi, a partire dal V secolo a.C., si aggiunsero ed integrarono le popolazioni di ceppo celtico, tra cui i Galli Cenomani. Queste erano comunque presenze sporadiche, che non formarono mai un nucleo abitativo definito.\nA partire dal I secolo a.C. la zona fu interessata dalla conquista dei Romani, che la inclusero nel Pagus Saturnius che raggruppava i centri della val di Scalve e della media ed alta val Seriana.\nPur rimanendo estranei alle vicende della valle Gandino, i nuovi conquistatori lentamente si integrarono alle popolazioni celtiche. La piccola comunit\u00e0, indicata da alcuni studiosi come la borgata pi\u00f9 antica della Valgandino, era composta da persone legate tra loro da vincoli di sangue ed interessi comuni, tra cui lo sfruttamento dei pascoli e la gestione dei boschi.\nAl termine della dominazione romana vi fu un periodo di decadenza ed abbandono del centro abitato, con la popolazione che sovente era costretta a cercare riparo sulle alture circostanti al fine di difendersi dalle scorrerie perpetrate dalle orde barbariche. La situazione ritorn\u00f2 a stabilizzarsi con l'arrivo dei Longobardi, popolazione che a partire dal VI secolo si radic\u00f2 notevolmente sul territorio, influenzando a lungo gli usi degli abitanti: si consideri infatti che il diritto longobardo rimase \u201d\"de facto\"\u201d attivo nelle consuetudini della popolazione fino alla sua abolizione, avvenuta soltanto al termine del XV secolo. Segni della loro presenza sono tuttora riscontrabili nel toponimo della \"valle del Gaggio\", il cui nome deriva dal termine tardo-latino \"gagium\", indicante un'estesa localit\u00e0 boschiva recintata o delimitata, matrice comune al vicino centro di Gazzaniga, ma anche utilizzato anche in altri toponimi lombardi, come \"Roncallo Gaggio\" e Gaggiano.\nIl Medioevo.\nCon l'arrivo dei Franchi, avvenuto verso la fine dell'VIII secolo il territorio venne sottoposto al sistema feudale, ed il paese venne inizialmente assegnato, al pari di gran parte della valle, ai monaci di Tours. Ed \u00e8 a questo periodo che risale il primo documento scritto in cui si attesta l'esistenza del borgo: \u00e8 durante l'anno 973 che in un documento viene citato il \"Borgo di sant'Andrea\".\nIn seguito, grazie a permute, donazioni ed investiture, la figura del Vescovo di Bergamo acquis\u00ec pieno potere su tutta la val Seriana, assurgendo in modo ufficiale a ruolo di feudatario nel 1041.\nCon il passare degli anni al potere vescovile si affianc\u00f2 quello di alcune famiglie della zona, che riuscirono ad ottenere sempre pi\u00f9 spazio, passando dal ruolo di grandi proprietari a quelli di feudatari \"de facto\". \u00c8 il caso dei Cazzani, famiglia nobile di origine franco-longobarda, che acquis\u00ec cos\u00ec tanto prestigio e potere sul paese da far identificare il nome del proprio casato con quello del borgo stesso, che da quel momento venne appunto chiamato \"Cazano\" (poi traslato nell'attuale \"Cazzano\").\nRiguardo all'origine del nome vi sono per\u00f2 anche altre teorie, tra le quali quella che lo vorrebbe far derivare da \"Cassianum\", ovvero propriet\u00e0 della gens Cassia, affine anche al celtico \"cassus\", che indica la pianta del cerro. Altre fonti ritengono che l'origine possa invece essere longobarda, da \"cass\" o \"cazz\", ovvero accampamento, oppure derivare dal latino \"Cattius\", da ritenersi uno dei primi abitanti della zona.\nIn ogni caso, la famiglia dei Cazzani cominci\u00f2 a dotare la propria abitazione con strumenti di difesa, rendendola una piccola fortezza dominata da una torre, che in breve tempo divenne l'elemento architettonico caratterizzante dell'intero paese.\nNel pieno dell'et\u00e0 comunale, come testimoniato da documenti del 1263, Cazzano cominci\u00f2 a definire i propri limiti territoriali unendosi a Barzizza, centro posto pi\u00f9 a monte sulle pendici del monte Farno, nell'entit\u00e0 comunale denominata \"\u201cBarzizza con Cazzano\u201d\" ed inserita nella circoscrizione denominata \"Facta di san Lorenzo\". Nel 1353 \"Cazano\" viene invece indicato come centro autonomo, salvo poi essere nuovamente aggregato a Barzizza, come testimoniato dagli statuti della citt\u00e0 di Bergamo del 1392.\nIn quegli anni cominciarono a verificarsi attriti tra gli abitanti, divisi tra guelfi e ghibellini, che raggiunsero livelli di recrudescenza inauditi.\nLe cronache del tempo raccontano di numerosi episodi tragici in tutta la provincia di Bergamo, che venne dilaniata da questa sanguinosa faida. Anche Cazzano non fu immune da questi eventi, il pi\u00f9 grave dei quali si verific\u00f2 il 23 maggio 1380 quando una colonna guelfa guidata da Toniolo da Greco e composta da esponenti della valle Seriana superiore, dalla Val Brembana e dalla Val Camonica, dopo aver danneggiato il vicino paese di Casnigo, irruppe a Cazzano tramite il sentiero che collegava i due centri (ovvero l'attuale strada tra Casnigo e Gandino), saccheggiando il centro abitato e portando terrore tra la popolazione.\nGli screzi, seppur di minore entit\u00e0, continuarono per molti anni, al punto che san Bernardino si rec\u00f2 in tutti i paesi della valle per predicare la riconciliazione.\nIn occasione degli scontri, gli abitanti di Cazzano e Barzizza esibivano sui propri stemmi un'effigie raffigurante una zingara danzante che, secondo la tradizione, si ferm\u00f2 nel borgo in epoche remote segnando profondamente gli animi degli abitanti.\nLa Serenissima.\nAlla definitiva pacificazione si arriv\u00f2 pochi anni pi\u00f9 tardi grazie al passaggio alla Repubblica di Venezia, avvenuto nel 1427 dopo un'espressa richiesta di Bergamo e delle sue valli, e ratificato dalla Pace di Ferrara del 1428. La Serenissima inser\u00ec Cazzano nella \"Quadra della val Seriana di Mezzo\", con capoluogo Gandino, e diede il via ad un periodo di tranquillit\u00e0 in cui l'intera zona riprese a prosperare, garantendo una diminuzione della pressione fiscale ed offrendo maggiore autonomia.\nDifatti Cazzano riacquis\u00ec la propria indipendenza sia a livello amministrativo, separandosi da Barzizza nel 1435, sia a livello religioso, ergendosi a parrocchia nel 1459.\nUn violento scossone alla tranquillit\u00e0 della popolazione arriv\u00f2 tra il 1629 ed il 1631, quando una carestia, seguita da una violenta epidemia di peste di manzoniana memoria, caus\u00f2 la morte di 117 abitanti su un totale di 366, oltre il 37% dei residenti.\nInoltre nella seconda met\u00e0 del XVIII secolo il paese, che da sempre si appoggiava all'indotto dell'industria laniera di Gandino, fu colpito dalla crisi della produzione dei panni di lana, dovuta all'importazione di prodotti esteri a prezzo pi\u00f9 basso, che mise in ginocchio la produzione ed il commercio della materia prima.\nMa il potere della Repubblica di Venezia era ormai agli sgoccioli, tanto che nel 1797, in seguito al trattato di Campoformio, venne sostituita dalla napoleonica Repubblica Cispadana. Il cambio di dominazione comport\u00f2 una revisione dei confini, che portarono Cazzano ad essere nuovamente aggregato a Barzizza. Quest'unione dur\u00f2 poco, dal momento che gi\u00e0 nel 1805 i due comuni vennero nuovamente scissi.\nDai francesi fino ai giorni nostri.\nDopo quattro anni i limiti territoriali vennero nuovamente ridisegnati mediante un'imponente opera di accorpamento dei piccoli centri ai pi\u00f9 grandi: in questo frangente Gandino assorb\u00ec Cazzano (unitamente a tutti gli altri centri della val Gandino), che riusc\u00ec a riottenere la propria autonomia nel 1816, in occasione del nuovo cambio di governo che vide subentrare l'austriaco Regno Lombardo-Veneto alle istituzioni francesi.\nIn quel periodo, come testimoniato dallo storico Giovanni Maironi da Ponte, la gran parte della popolazione (stimata in circa 300 unit\u00e0) era impegnata nell'agricoltura e nelle manifatture della lana. A queste, a partire dai primi anni del XIX secolo, si affiancarono le attivit\u00e0 estrattive di lignite e, in minori quantit\u00e0, anche argilla, antrace e carbon fossile. La prima miniera di lignite \u00e8 documentata a partire dal 1805, con scavi posti presso il torrente Re e lungo la strada che collegava con Gandino. Questa attivit\u00e0 si svilupp\u00f2 in modo notevole, dato che questo materiale venne utilizzato come combustibile nella grande guerra e nel periodo ad essa successivo, tanto che sorsero parecchie gallerie in cui trovarono occupazione numerosi residenti. In una di queste (posta presso l'attuale complesso industriale Radici), il 27 febbraio 1873, si verific\u00f2 un crollo che caus\u00f2 la morte di 13 minatori.\nIn seguito all'unit\u00e0 d'Italia, il paese nel 1863 cambi\u00f2 denominazione, aggiungendo la dicitura \"sant'Andrea\", al fine di evitare casi di omonimia con altri comuni del Regno d'Italia, quali Cazzano Brianza e Cazzano di Tramigna.\nUn'ulteriore modifica fu attuata nel 1927 dal regime fascista, nell'ambito di una riorganizzazione amministrativa volta a favorire i grossi centri a scapito dei pi\u00f9 piccoli, che inglob\u00f2 Cazzano nei confini di Casnigo. I cazzanesi tuttavia malsopportavano questa unione (alla quale ne avrebbero preferita una con Gandino), tanto da avanzare numerose richieste di scissione. La volta buona fu nel 1957, con la definitiva autonomia che venne ratificata nel 1959.\nContestualmente, e fino al termine del XX secolo, nel paese si verific\u00f2 un forte sviluppo industriale ed artigianale. Ad aziende dalle grandi dimensioni, quali le fornaci Mosconi ed il tappetificio Radici (inaugurato nel 1951) che sul finire degli anni 1950 occupavano 120 operai su una popolazione di 595 unit\u00e0, si affiancarono ben presto numerose piccole realt\u00e0 artigianali, che contribuirono ulteriormente alla ricchezza del paese. Il tutto fu accompagnato da uno sviluppo edilizio e da un conseguente sostanziale incremento della popolazione, che in quarant'anni raddoppi\u00f2 di numero, passando dalle 675 unit\u00e0 del 1961 alle 1402 del 2001.\nMonumenti e luoghi d'interesse.\nL'edificio pi\u00f9 importante, sia a livello architettonico che storico, \u00e8 senza dubbio la torre medievale. Presente anche sullo stemma comunale, venne edificata nel XIII secolo quando, durante le lotte di fazione tra guelfi e ghibellini, la famiglia dei Cazzani decise di dotare la propria abitazione di un baluardo difensivo. Posta nella parte Sud del paese, la torre permette una vista che domina su gran parte della val Gandino, spaziando fino castello dell'Agro di Casnigo, da cui era poi possibile controllare la zona che arrivava fino al castello di Cene. Questa situazione faceva s\u00ec che le fortezze fossero visivamente collegate tra loro, garantendo cos\u00ec un'ampia rete difensiva. Questa ipotesi \u00e8 suffragata dal fatto che un tempo la torre possedeva camminamenti utilizzati dai militari come vedetta.\nAlta 15 metri, presenta differenti tipi di muratura, indice del fatto che fu costruita e rimaneggiata in epoche differenti. Alla struttura principale, la pi\u00f9 antica, nel XIV secolo fu affiancato un corpo utilizzato a fini abitativi, con l'aggiunta di un secondo nucleo (l'attuale \"cascina Dosso\"), realizzato tra il XV ed il XVI secolo, che diede alla struttura la configurazione definitiva, simile ad un palazzo fortificato.\nAttualmente \u00e8 di propriet\u00e0 comunale e sede municipale, tanto che nella torre e nella porzione Ovest sono collocati uffici comunali, mentre l'ala Est \u00e8 adibita ad uso agricolo.\nLa tradizione narra che attorno a essa vi fossero molti cunicoli sotterranei, il principale dei quali avrebbe dovuto condurre all'edificio denominato come \"casa Greppi\", situata a fianco della parrocchiale ed un tempo probabilmente adibito a prigione. Ristrutturato in modo significativo nel corso del XVIII secolo, fu abitato dal casato dei Greppi che ebbe poi in Antonio Greppi il suo pi\u00f9 illustre rappresentante, divenendo uno dei banchieri pi\u00f9 affermati nella Milano asburgica.\nInteressanti sono anche altri edifici rustici settecenteschi, tra i quali spicca la \"C\u00e0 Man\u00ec\", ristrutturata all'inizio del XXI secolo, a fianco della quale \u00e8 stato realizzato un piccolo parco.\nIn ambito religioso, il principale edificio \u00e8 senza dubbio la chiesa parrocchiale, dedicata a sant'Andrea Apostolo. La prima notizia che la riguarda risale al 21 gennaio 1360, nella quale la si descrive come chiesa subordinata a quella di Barzizza. Consacrata nel 1446 ed eretta a parrocchiale nel 1459, presenta una struttura con navata singola divisa in quattro campate da lesene con stucchi dorati. Dotata di una settecentesca torre campanaria, restaurata nel 2010, fu pi\u00f9 volte sottoposta a ristrutturazioni ed ampliamenti, anche grazie alle elargizioni delle famiglie pi\u00f9 in vista del paese, su tutti i conti Greppi. Questi ultimi donarono anche la pala d'altare, raffigurante il santo patrono, opera del pittore milanese Andrea Appiani. All'interno sono inoltre custodite opere di indubbio valore, quali l'altare marmoreo della \"Madonna del Rosario\" e gli Angeli, posti presso l'altare maggiore, opere dello scultore Andrea Fantoni. Interessanti sono anche la statua quattrocentesca del \"Cristo morto\" (l'opera pi\u00f9 antica presente) che gli affreschi che ornano il presbiterio (episodi biblici) e la volta (episodi della vita di sant'Andrea), opere della famiglia Quaglio.\nPoco distante si trova la chiesetta di san Rocco, edificata nel 1529 in seguito ad una violenta ondata di peste. Dalla struttura semplice, costituita da un'unica navata, si presenta con una facciata che termona con un timpano a forma triangolare. All'interno le lesene sono sormontate da capitelli in stile corinzio, mentre le principali opere sono le due statue di san Rocco e dell'Immacolata, nonch\u00e9 gli affreschi della vita del santo, eseguite nel 1793 della famiglia Quaglio.\nSociet\u00e0.\nEtnie e minoranze straniere.\nGli stranieri residenti nel comune sono 47, ovvero una percentuale pari al 2.9% della popolazione, uno dei valori pi\u00f9 bassi della zona. Di seguito sono riportati i gruppi pi\u00f9 consistenti:\nAmministrazione.\nSimboli.\nBlasonatura stemma:\n\"Partito: nel PRIMO, di azzurro, al torrione cimato da tre pilastri, sostenenti il tetto a due falde, il tutto d'oro murato di nero, munito di otto beccatelli visibili, finestrato di uno di nero, fondato sulla pianura, dello stesso; nel SECONDO, fasciato di azzurro e d'oro di dodici pezzi, attraversato dalla fanciulla gitana danzante, di carnagione, capelluta di nero, con collana d'oro, vestita con corpetto di rosso e con la gonna di verde, le braccia, parte delle gambe e i piedi ignudi. Ornamenti esteriori da comune\". Decreto del Presidente della Repubblica in data 19 dicembre 1988"}
{"id": "33220", "revid": "322321", "url": "https://it.wikipedia.org/wiki?curid=33220", "title": "Mondaino", "text": "Mondaino (\"Munda\u00ecn\" in romagnolo) \u00e8 un comune italiano di circa abitanti della provincia di Rimini in Emilia-Romagna, situato a sud del capoluogo.\nGeografia fisica.\nL'abitato di Mondaino \u00e8 sito su una collina a nord della valle del fiume Foglia, a pochi chilometri dal confine con la Regione Marche.\nDistante, in linea d'aria, 8 chilometri dalla costa del mare Adriatico, Mondaino \u00e8 situato 32 chilometri a sud di Rimini e 23 a nord di Urbino.\nStoria.\nSecondo la tradizione, i primi insediamenti nella zona risalirebbero all'et\u00e0 del ferro: gi\u00e0 in epoca romana si ipotizza la presenza di un Vicus Dianensis, ovvero di un tempio dedicato alla dea della caccia Diana, posto nelle vicinanze di questo, che con ogni probabilit\u00e0, doveva essere un luogo ricco di selvaggina e soprattutto di daini. In epoca cristiana, il toponimo sarebbe mutato in Mons Damarum o \"il monte dei daini\", poi divenuto Mondaino.\nTuttavia, le scoperte rinvenute negli ultimi 20 anni suggeriscono uno scenario totalmente nuovo: in primis, nelle campagne vi sono tracce di reperti risalenti al neolitico e all'et\u00e0 del bronzo. In secundis, \u00e8 stata messa in dubbio la corrispondenza tra la localit\u00e0 di Mondaino e il toponimo Vicus Dianensis, che sarebbe invece nei pressi dell'antica Ariminum. Cambia anche l'origine del nome Mondaino: Mons Damarum sarebbe un'invenzione tardo-medievale, secondo la diffusissima usanza rivolta a nobilitare le origini dei luoghi, in questo caso riconducendola alla tradizione romana. L'ipotesi filologicamente pi\u00f9 credibile risale invece al toponimo gotico Mundawins, derivante da Mund che significa luogo fortificato. Questa ipotesi \u00e8 avvalorata anche dalla carta topografica disegnata da Leonardo da Vinci, nella quale \u00e8 indicato col nome di Monda.\nIl paese fu soprattutto un avamposto militare atto alla difesa delle zone di confine, come la vicina Montegridolfo, tanto che Mondaino pass\u00f2 di mano fra il comune di Rimini e il ducato di Urbino.\nL'acme della sua importanza militare e civile si ebbe con l'avvento dei Malatesta, signori riminesi che dominarono la Romagna meridionale e parte delle Marche fra il 1300 e il 1600, che ampliarono il castello e le sue fortificazioni. Le mura esterne prendono l'aspetto attuale nel XVI secolo, con la costruzione dell'odierno muraglione a scarpa, pi\u00f9 adatto a reggere i colpi delle artiglierie rispetto alle precedenti mura verticali.\nMondaino fu inoltre il luogo privilegiato, da parte delle due signor\u00ece in lotta, deputato alla firma dei trattati di pace: quello siglato nel 1393 fra Carlo Malatesta e Antonio II da Montefeltro, e quello del 1459 fra Sigismondo Pandolfo Malatesta e Federico da Montefeltro, all'epoca Conte di Urbino, interrotto dopo pochi mesi. In seguito alla sconfitta dei riminesi sul Cesano, nel 1463 il Conte conquista il castello, rimasto quasi indifeso.\nPer un certo periodo, Mondaino \u00e8 governato dai Comneni. Poi, nel 1516, il governatore mantovano Giovanni Muzzarelli, nobile vicino ai Gonzaga, amico del Cardinal Bembo e astro nascente della letteratura dell'epoca, scompare in circostanze misteriose, probabilmente assassinato da quelli di Mondaino.\nMonumenti e luoghi d'interesse.\nArchitetture religiose.\nConventi.\nIl Convento di San Francesco risale al XII secolo e si trova poco fuori dal centro in direzione Belvedere, su un'altura detta Monte Formosino. Qui prese i voti Giovanni Vincenzo Antonio Ganganelli, col nome di Frate Lorenzo da Montegridolfo, divenuto poi Papa Clemente XIV. Durante le campagne napoleoniche, il convento viene chiuso, subendo ingenti danni dovuti probabilmente all'incuria. In seguito viene restaurato e trasformato in abitazioni per i contadini del luogo, fino al 1969, quando diventa di propriet\u00e0 privata.\nIl convento di San Bernardino e Santa Chiara si trova nel centro storico e si pu\u00f2 scorgere anche grazie alla caratteristica chiesa che si affaccia sulla strada principale. Dotato di numerosi edifici e un bel giardino all'interno \u00e8 visitabile solo durante il Palio del Daino. Il convento ospit\u00f2 la Beata Elisabetta Renzi, fondatrice delle Maestre Pie dell'Addolorata.\nTuttora (2007) necessita di un restauro importante.\nChiesa di S. Michele Arcangelo.\nLa Chiesa di S. Michele Arcangelo \u00e8 la pi\u00f9 importante del paese, \u00e8 stata costruita nel settecento ampliando e modificando la precedente Pieve dell'Angelo, della quale si pu\u00f2 ancora vedere tracce dell'impianto originale all'interno di una cappella laterale. Ospita alcune tele interessanti di scuola marchigiana risalenti al XV e XVI secolo.\nArchitetture civili.\nRocca malatestiana.\nDella fine dei secoli XIII-XV secolo, \u00e8 stata potenziata nel corso del tempo tanto che Sigismondo Malatesta la dot\u00f2 di una elegante merlatura ghibellina e la fece il centro e baluardo della cinta muraria che contava ben 13 torrioni.\nLa struttura della rocca \u00e8 semplice ma efficace tanto che Mondaino fu definito da Federico da Montefeltro \"Luogo forte et importante, che a nessun patto pu\u00f2 essere conquistato\".\nPeculiarit\u00e0 della rocca risiedono nel suo punto pi\u00f9 alto con la splendida terrazza dalla quale si domina tutta la Romagna, il litorale pesarese e il Montefeltro, e nel suo punto pi\u00f9 basso con una serie di passaggi e condotti segreti utilizzati a scopo militare.\nAlla Rocca \u00e8 legata anche la figura del poeta mantovano Giovanni Muzzarelli, protetto del Bembo e governatore della rocca dal 1509 al 1514 e sparito in circostanze misteriose.\nLa Rocca fa da sfondo a tutte le manifestazioni che si svolgono in paese; la principale \u00e8 il \"Palio de lo Daino\", rievocazione rinascimentale tra le pi\u00f9 importanti, apprezzate e visitate del panorama locale e nazionale che si tiene a cavallo del ferragosto di ogni anno. La manifestazione rievoca la pace firmata da Sigismondo Malatesta e Federico da Montefeltro nel 1459.\nAttualmente la rocca \u00e8 sede del municipio e dei Musei di Mondaino.\nPiazza Maggiore.\nAssai caratteristica, prende il suo aspetto attuale di forma circolare nel 1818 o nel 1820, contestualmente ala costruzione del loggiato a crescente, adiacente alla rocca.\nL'opera va probabilmente attribuita al giovane Ruffillo Righini, architetto di Forlimpopoli e Accademico Clementino, che gi\u00e0 aveva realizzato un porticato con archi e nello stesso periodo segue lavori di restauri al Cimitero Monumentale di Forl\u00ec. Sono da ritenersi superate le ipotesi di attribuzione ai capomastri Francesco Cosci o Giuseppe Cosci da Saludecio, i quali eseguirono lavori di restauro per \"due sole giornate\" nel 1845, e anche quella dell'attribuzione all'Architetto Maurizio Brighenti, che si \u00e8 occupato esclusivamente di opere stradali o portuali.\nGli abitanti chiamano affettuosamente Piazza Maggiore: \"la padella\", a sottolineare la sua forma circolare, della quale Via Roma costituisce il manico.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 115 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nEventi.\nMusei di Mondaino.\nIl \"Museo Paleontologico\" \u00e8 ospitato nelle sale della rocca, si possono ammirare reperti fossili trovati a Mondaino e nel territorio circostante, risalenti al Miocene Superiore. Si tratta di pesci caratteristici di un fondale a circa 100 metri di profondit\u00e0, tra i quali si trovano numerosi esemplari di sugarello (Tracurus Tracurus), sardine, antenati degli odierni barracuda (barracaudina), pesci lanterna.\nLa \"Mostra permanente delle maioliche\" si trova in via Secondaria Levante e contiene una collezione delle maioliche pregiate, che venivano prodotte a Mondaino dal XVI fino al XVIII secolo. Da notare la presenza di semilavorati, a prova che i forni fossero situati all'interno della cerchia di mura. Di tale produzione si era completamente persa la memoria, fino al 1998, quando il Prof. Giovanni Rimondini rinviene un documento riportante che le vecchie torri semicircolari erano usate per buttare gli scarti di produzione.\nLa \"Mostra della Torre Portaia,\" situata all'interno di Porta Marina, ricostruisce quello che poteva essere un posto di guardia di met\u00e0 XV secolo, all'epoca d'oro della Signoria Malatestiana, quando il Castello di Mondaino era un punto strategico nel sistema difensivo riminese.\nGeografia antropica.\nFrazioni.\nSette sono le frazioni di Mondaino: Laureto, Montespino, Pieggia, San Teodoro, Montepetrino, Ca' Battistoni, Rio Salso quest'ultima in parte sotto il Comune di Tavullia, in Provincia di Pesaro Urbino.\nPieggia.\nPieggia dista 2,08\u00a0km da Mondaino ed \u00e8 raggiungibile percorrendo l'omonima Via Pieggia in direzione delle Marche. La via, lunga circa 7\u00a0km, incontra varie localit\u00e0 tra cui \"Il Mung\u00ecn\", \"Montecioccoli\" e \"Ca' Battistoni\", l'ultima delle quali \u00e8 il vero centro della frazione.\nEconomia.\nMondaino \u00e8 divenuto famoso per la produzione di fisarmoniche (fino agli anni '70 del secolo scorso) e di strumenti elettronici (che continua tuttora).\nSport.\nLa squadra di calcio del paese \u00e8 l'A.S.D Mondaino che milita in Prima Categoria\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33221", "revid": "122058412", "url": "https://it.wikipedia.org/wiki?curid=33221", "title": "Monte Colombo", "text": "Monte Colombo (\"Mount Clomb\" in romagnolo) \u00e8 la frazione capoluogo del comune italiano di Montescudo-Monte Colombo nella provincia di Rimini, in Emilia-Romagna. Gi\u00e0 comune autonomo, il 1\u00ba gennaio 2016 \u00e8 confluito nel nuovo ente assieme al comune di Montescudo. Nei territori dei due ex comuni lo Statuto ha istituito i municipi quali organismi di decentramento.\nStoria.\nOrigini.\nIl territorio di Monte Colombo presenta tracce di insediamenti romani sin dall'et\u00e0 repubblicana. Dal II secolo a.C., vennero infatti costruite ville rurali, non lontane dal corso del fiume Conca, allora chiamato \"Crustumium\", dotate di pertinenze funzionali all'attivit\u00e0 agricola.\nGli insediamenti sul territorio risultarono urbanisticamente sparsi anche nel periodo bizantino.\nSolo con le incursioni degli ungheri, dal IX secolo d.C., inizi\u00f2 il fenomeno dell'incastellamento a scopo difensivo. Gli insediamenti urbani iniziarono a concentrarsi sulle alture, difese da castelli, dapprima costruiti in legno, poi in laterizio.\nEt\u00e0 moderna.\nDurante il dominio dei Malatesta, Monte Colombo contava diverse fortificazioni: la rocca di Monte Colombo, che era la principale, la torre difensiva di Croce, la fortificazione di Ca' Castellano, posta a valle del castello di Monte Colombo, una torre di avvistamento a monte di tale castello, per monitorare la situazione nella vicina Montescudo.\nAlla fine del XV secolo venne invece costruito il castello di San Savino, in effetti un borgo rurale fortificato, perch\u00e9 dotate di basse mura e piccole torri, a differenza del castello di Monte Colombo.\nQuesto era caratterizzato dalla presenza di molte torri, probabilmente sei, di cui tre a difesa del doppio sistema di entrata. Una \u00e8 la torre circolare ancora visibile, che era pi\u00f9 alta e meno tozza di adesso. Un'altra si trovava nel punto in cui \u00e8 stata elevata la torre civica del Municipio e una terza a lato di questa, verso valle. Altre due torri difendevano il lato nord del castello, mentre l'ultima era posta a difesa del lato rivolto verso monte, che si doveva caratterizzare per la presenza di un muro pi\u00f9 corto degli altri. Dunque il castello non aveva forma regolare, era pi\u00f9 grande nella parte verso valle, era pi\u00f9 possente di quanto ora non possa sembrare.\nNel XVI secolo, Monte Colombo pass\u00f2 sotto il dominio di Cesare Borgia. Nel 1503 pass\u00f2 alla giurisdizione della Repubblica di Venezia, per poi tornare sotto l'amministrazione pontificia tra il 1509 e il 1510.\nEt\u00e0 contemporanea.\nDurante il periodo napoleonico, Monte Colombo conobbe l'introduzione del laicismo rivoluzionario francese, con lo scioglimento di confraternite, o l'obbligo di porle sotto la presidenza di laici.\nTornato sotto lo stato pontificio, il Comune fu oggetto di modifiche alla sua estensione territoriale, prima amministrando enclave non contigue, come Albereto e Montetauro, poi vedendosi annettere Croce e San Savino, quindi ampliando la propria giurisdizione nella zona lungo il fiume Conca.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 217 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nMarocco 48 1,54%\nCultura.\nIl centro della vita culturale del comune \u00e8 la struttura polivalente sita nell'ex asilo infantile \"Don Matteo Del Monte\". In questa sede, vengono organizzate serate a tema, con lezioni sulla storia dell'arte italiana e sulla poesia (come la serie di incontri denominato Rime). Nel 2011 \u00e8 stata pubblicata la collana \"Monte Colombo; arte, storia e cultura\", riguardante la storia del comune.\nEventi.\nLa sagra della trippa e dello strozzaprete \u00e8 la principale manifestazione cittadina. Inizi\u00f2 nel 1967 come festa dell'ospitalit\u00e0, nei primi anni ottanta la denominazione divenne \"sagra della trippa\" per mutare poi nell'attuale nei primi anni novanta.\nDal 2007 si svolge Le dolcezze di san Martino in settembre, in onore del patrono.\nPresso l'ex asilo infantile \"Don Matteo Del Monte\" \u00e8 stata ospitata, dal 2004 al 2009, una mostra d'arte contemporanea, denominata asilo dell'arte, e si organizzano incontri sulla storia dell'arte italiana e sulla poesia.\nAmministrazione.\n "}
{"id": "33223", "revid": "322321", "url": "https://it.wikipedia.org/wiki?curid=33223", "title": "Montegridolfo", "text": "Montegridolfo (\"Mun't Grid\u00f2lf\" in romagnolo) \u00e8 un comune italiano di abitanti della provincia di Rimini in Emilia-Romagna.\nGeografia fisica.\nUbicato fra due valli, quella del Conca sul versante romagnolo e quella del Foglia sul versante marchigiano, Montegridolfo si trova sul crinale che divide le due regioni. Ha cinque frazioni: Trebbio, San Pietro, Pozze, Ca' Fornaci, Ca' Baldo.\nSi trova a 38\u00a0km dal capoluogo provinciale ed \u00e8 l'ultimo comune dell'Emilia-Romagna prima del confine con la regione Marche\nStoria.\nDa sempre terra di confine, Montegridolfo conobbe nel corso dei secoli sia l'influenza del Ducato di Montefeltro che quello dei Malatesta, tanto che nel corso degli anni il cassero malatestiano fu oggetto di scontri e dispute militari. .\nL'origine del nome non \u00e8 del tutto certa. La zona di un tempo venne chiamata col nome di Monte Lauro, dati i numerosi allori che rigogliosi coprivano il colle; da qui, si pensa, deriv\u00f2 una parola di origine germanica (\"Hrodulfus\" o \"Ridulfus\") che avrebbe alterato la parola latina \"Reduvius\", cio\u00e8 sterposo o rozzo, aggettivo affermatosi in epoca alto-medievale secondo la toponomastica rustica del periodo. Invece non ha fondamento storico la tradizione secondo la quale una facoltosa famiglia fiorentina della fazione guelfa, qui rifugiata, avrebbe dato il proprio nome al castello. Al contrario, quella famiglia, il cui nome era Filippi, giunse nel 1248 quando il nome \"Mons Gredulfus\" o anche \"Gradulfus\" gi\u00e0 esisteva da tempo; cosicch\u00e9 assunse il nome del luogo cambiandolo da Filippi in Gridolfi e, in epoca imprecisata, adott\u00f2 lo stemma costituito da un olivo verde in relazione alla preminente coltura del luogo.\nLa nascita del borgo si pu\u00f2 ascrivere al tardo secolo X, in quel momento culminante per l'innalzamento dei castelli in Italia. Nel 1033 San Pietro, unica parrocchia sul territorio, figura tra i beni dell'abbazia di San Pietro di Rimini. La prima menzione di Montegridolfo \u00e8 in un documento datato il 10 gennaio 1148 che ne conferma l'appartenenza alla abbazia. Nel 1228, Fusculus de Monte Gradulfo si sottomette insieme ad altri cittadini degli abitati vicini al comune di Rimini. Pochi anni pi\u00f9 tardi, il 1\u00ba ottobre 1233, il Console di Montegridolfo Pasitto giura di armarsi con Rimini, nella guerra contro Urbino. Nei decenni successivi le ostilit\u00e0 comportarono numerosi attacchi ed incursioni militari che culminarono nel giugno 1336, quando Ferrantino Novello, cugino del nuovo signore di Rimini Malatesta il Guastafamiglia, -alleatosi con i Montefeltro- si gett\u00f2 sul contado di Rimini e Pesaro e distrusse il \"castrum\" di Montegridolfo.\nLa ricostruzione fu per\u00f2 rapida, tra il 1337 e il 1339 per volont\u00e0 da Malatesta il Guastafamiglia, nella forma visibile in data odierna. Mentre la precedente cinta muraria era costituita da una palizzata posta su terrapieni, come lasciano supporre le menzioni di Jacopo Venturi, maestro comunale di Montegridolfo dal 1747 al 1761, la nuova fu realizzata in muratura, con quattro torrioni di cui uno dotato di porta d'accesso all'abitato. Il \"castrum\" poteva cos\u00ec essere aggiunto a pieno titolo al complesso difensivo del territorio malatestiano, assieme agli altri circostanti come Mondaino, Gradara e Montefiore Conca, sebbene in pi\u00f9 ridotte dimensioni e con una cinta difensiva di un solo girone, quando Montefiore era difesa da tre gironi fin dal 1242.\nSuccessivamente Montegridolfo viene citata nella \"Descriptio provinci\u00e6 Romandiol\u00e6\", del 1371, la quale riporta che aveva 37 focolari (famiglie).\nLe scarpate oblique furono aggiunte a met\u00e0 del XV secolo da Sigismondo Malatesta.\nCome gran parte dei comuni romagnoli, pass\u00f2 sotto il dominio del Valentino nel 1500; ben presto segu\u00ec la riconquista da parte dei Malatesta, che per\u00f2 nel dicembre 1503 lo cedette a Venezia, la quale lo rivendette allo Stato Pontificio.\nLa storia pi\u00f9 recente lo vede inserito nel contesto della storia d'Italia. Durante la seconda guerra mondiale il paese si trov\u00f2 lungo la Linea Gotica, e fu teatro di scontri cruenti fra tedeschi e truppe alleate. Fu proprio durante l'attacco delle forze alleate a Montegridolfo che il tenente Gerard Ross Norton si guadagn\u00f2 la Victoria Cross, massima onorificenza militare britannica.\nNegli ultimi anni il borgo \u00e8 stato oggetto di un ampio restauro mantenendo intatta l'architettura.\nMonumenti e luoghi d'interesse.\nEdifici di rilievo:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 100 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nGiovanni Vincenzo Antonio Ganganelli eletto al soglio petrino nel 1769 col nome di Papa Clemente XIV, ha vissuto la sua infanzia e giovinezza a Montegridolfo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nCuriosit\u00e0.\nSpesso sono ospitati a Montegridolfo personalit\u00e0 del mondo della cultura.\nCon l'esposizione curata da Marco Musmeci \"Una luce sulla storia. Un inedito San Sebastiano del Seicento racconta la guerra e le distruzione del patrimonio culturale e artistico\" \u00e8 stato presentato per la prima volta al pubblico, un quadro raffigurante San Sebastiano Martire, replica della bottega di Jusepe de Ribera; l'originale \u00e8 andato distrutto durante la seconda guerra mondiale ed era conservato al Kaiser Friederich Museum di Berlino."}
{"id": "33224", "revid": "123306298", "url": "https://it.wikipedia.org/wiki?curid=33224", "title": "Montescudo", "text": "Montescudo (\"Muntsc\u00f9dli\" o \"Mont Scud\" in romagnolo) \u00e8 una frazione del comune italiano di Montescudo-Monte Colombo nella provincia di Rimini, in Emilia-Romagna. Gi\u00e0 comune autonomo, il 1\u00ba gennaio 2016 \u00e8 confluito nel nuovo ente assieme al comune di Monte Colombo. Nei territori dei due ex comuni lo Statuto ha istituito i municipi quali organismi di decentramento.\nIl paese \u00e8 collocato sulla collina ai piedi del Monte Godio, in posizione panoramica.\nEtimologia.\nIl nome pi\u00f9 antico di Montescudo \u00e8 Rio Alto forse perch\u00e9 ai suoi piedi scorrono il Conca ed il Marano; in seguito divent\u00f2 Mons Scutulus, Montescudolo, Montescutello ed infine fu mutato con l'annessione al Regno d'Italia 1862 in quello attuale Montescudo.\nStoria.\nLe origini di Montescudo sono antichissime. Da ricerche archeologiche dei secoli scorsi (1795 e 1874) nei pressi delle Chiese di S. Biagio e S.Simeone vennero rinvenute tombe romane e una colonna che serviva di sostegno ad un'ara di un tempio pagano. \nMontescudo ai tempi dell'Imperatore Augusto, serviva anche come stazione militare adibita al cambio di cavalli per i corrieri che da Rimini andavano a Roma. Era sicuramente il primo scambio di una scorciatoia per la via del Furlo. Le origini del primo castello risalgono agli inizi del X secolo. \nNel 1233 i Montescudesi giurarono fedelt\u00e0 al Comune di Rimini, sottraendosi all'obbedienza dei Signori di Urbino. Dal 1239 al 1499 fu continuamente conteso anche con sanguinose battaglie tra i Malatesta e i Montefeltro. Nel 1555 il Papa lo don\u00f2 al marchese Nicol\u00f2 di Bagno fino al 1656 anno in cui torn\u00f2 sotto lo Stato Pontificio. Nel 1722 met\u00e0 del Paese venne distrutto da una frana.\nDurante la campagna Napoleonica in Italia, allorch\u00e9 la Romagna venne invasa dai francesi, il 6 febbraio del 1797 una deputazione di Montescudesi si rec\u00f2 a Rimini a rendere omaggio al generale Napoleone Bonaparte. Conosciute da questi le loro aspirazioni liberali, pronunci\u00f2 le memorabili parole: \"Montescudo \u00e8 degno della bandiera francese\". Infatti lo onor\u00f2 di tale vessillo mandandoglielo in regalo ed insign\u00ec il gonfalone del Comune dei colori della bandiera di Francia. Fu sotto il regime di Napoleone che Montescudo raggiunse il massimo della sua prosperosit\u00e0 e della sua grandezza. \nInfatti costituita la Repubblica Cisalpina nel 1798, Napoleone si ricord\u00f2 di Montescudo e lo elev\u00f2 a terzo Cantone del Dipartimento del Rubicone nonch\u00e9 Distretto Territoriale, assegnandogli vari Uffici quali: la Pretura, il Catasto, la Leva, il Censo, e l'ufficio Postale. \nDopo la caduta di Napoleone nel 1815 Montescudo ritorn\u00f2 sotto il Governo Pontificio che, per i suoi sentimenti liberali in precedenza dimostrati, venne ridotto a semplice Comune senza appodiati. Per\u00f2 nel 1818 riprese il suo posto in Comune Capo Ufficio, aggregandosi il Castello di Albereto e le Parrocchie di Trarivi e S. Maria del Piano. Nel 1860 venne a far parte del nuovo Regno d'Italia. \nNell'ultimo conflitto mondiale, durante le azioni belliche del settembre 1944, il paese venne in gran parte distrutto e ricostruito a guerra ultimata.\nDal 1\u00ba gennaio 2016 \u00e8 confluito nel nuovo comune di Montescudo-Monte Colombo.\nMontescudo e i Malatesta.\nLa ricchezza di torri, rocche e castelli che ancor oggi caratterizza le valli del Marecchia e del Conca \u00e8 dovuta alle contese dell'alto e del basso Medioevo, che costrinsero a fortificare tutti i villaggi e tutti i punti strategici, tanto quelli del fondovalle (mulini, guadi, ponti) quanto quelli d'altura. Gi\u00e0 nell'VIII secolo la zona veniva definita come \"regione o provincia dei castelli\". \nCostruite con la pietra locale, le fortificazioni animano un paesaggio che \u00e8 molto vario e a volte estremamente pittoresco per il suo aspetto selvaggio, per l'alternanza dei crinali - che fanno da quinta ad aspre zone calanchive e a dolci pendii ricchi di vegetazione e di boschi - e soprattutto per la presenza di isolati massi calcarei, spesso di grandissime dimensioni, affioranti di argille scagliose. Torri svettanti fra citt\u00e0 e luoghi segnati dallo spirito guerriero dei Malatesta, ma anche chiese e palazzi, opere dei pi\u00f9 grandi artisti italiani, testimonianze di un'epoca affascinante e ricca di cambiamenti.\nLa prima Croce Monumentale sul Montescudo.\nNei primi anni del Novecento sulle cime dei monti di molte localit\u00e0 italiane si sono costruite croci di vari materiali (legno, ferro o pietra) e diverse dimensioni. La Croce, come simbolo di redenzione e di pace simboleggia la fede e l'amore verso Ges\u00f9 Cristo Redentore.\nLa proposta.\nL'iniziativa di erigere una croce monumentale sul Montescudo \u00e8 dovuta al m.r parroco di Trarivi. La proposta presentata il 17 giugno 1900, a diversi sacerdoti e al popolo nella Chiesa parrocchiale di Montescudo, fu accolta con entusiasmo. Successivamente si costitu\u00ec un Comitato presieduto da Don Antonio Urbinati arcip. e vic. for. di Montescudo.\nAdesioni.\nAlla proposta accettata e fatta sua dal Comitato aderirono tutti i Parroci del Comune e Vicariato foraneo. Anche l'allora Sindaco di Montescudo, Sig. Andrea Fantini, accett\u00f2 di essere iscritto al Comitato e don\u00f2 l'area di sua propriet\u00e0 per l'erezione del monumento.\nCostruzione.\nLa croce, quadra, di pietra arenaria di S.Marino \u00e8 opera del marmista Ing. Luigi Reffi. Si trova nella parte pi\u00f9 centrale del monte e sulla roccia pi\u00f9 alta, si eleva dal suolo, compreso il doppio basamento marmoreo, 8,20 metri volta perfettamente a settentrione.\nL'inaugurazione. \nL'inaugurazione della croce si realizz\u00f2 il 15 settembre 1901, giorno successivo alla festa dell'esaltazione di S.Croce.\n1\u00ba novembre 1906. Un ciclone furioso travolse Montescudo. Il monte perse la sua croce eretta nel 1901 e, in un plebiscito unanime, il popolo si organizz\u00f2 per ricollocarla pi\u00f9 forte e resistente alle violenze di qualsiasi bufera. La nuova Croce fu inaugurata in occasione del Giubileo Sacerdotale del suo Vicario in terra Papa Pio X.\nMuseo etnografico di Valliano.\nI locali adiacenti alla Chiesa ospitano un piccolo ma curato museo dedicato alla cultura contadina. Un moderno allestimento permette di \"leggere\" i vari oggetti in relazione al loro uso e al contesto generale delle tradizioni popolari locali.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 304 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nAnnualmente si svolge la Sagra della Patata, sotto il patrocinio di comune e associazione Pro Loco. La patata di Montescudo \u00e8 una variet\u00e0 di patata tipica del riminese che viene raccolta ad agosto e si conserva anche per 12 mesi, se conservata al buio nella sabbia. Si possono degustare piatti a base della celebre patata montescudese e assaporare anche il vino e l'olio locali. \nLa patata di Montescudo \u00e8 considerata tra le migliori dell'Emilia-Romagna per la preparazione degli gnocchi.\nViene utilizzata anche fritta e per la preparazione del gelato alla patata\nLa Sagra della Patata \u00e8 affiancata da una Mostra della Civilt\u00e0 Contadina, realizzata in collaborazione con il comune limitrofo di Monte Colombo, dove viene dato uno spazio importante alle terrecotte e manifatture locali artigianali.\nGeografia antropica.\nFrazioni.\nSanta Maria del Piano.\nQuesta frazione, posta nella vallata del fiume Conca, si trova al confine dell'Emilia-Romagna con le Marche, paese ben noto per l'artigianato della ceramica le cui botteghe artigiane sono visitate dalle scolaresche in contemporanea con la visita al Museo della Civilt\u00e0 Contadina. La Chiesa settecentesca in essa sita, conserva ancora intatta la sua caratteristica facciata, che si differenzia da tutte le altre della zona.\nTrarivi.\nRovine belliche della Chiesa di S. Pietro inter rivos/ sec. IX\nora Chiesa della Pace \u2013 Museo Storico\nRovine belliche della Chiesa medievale di Trarivi, gi\u00e0 Abbazia Benedettina (SEC.IX).\nLa Chiesa medievale di S. Pietro \u201cinter rivos\u201d fu costruita l\u00e0 dove l'aveva preceduta un tempio dedicato agli idoli, del quale restano sotterra le fondamenta a guisa d semicircolo.\nNell'anno 1775 fu alzata e trasformata, secondo il gusto dell'epoca, in chiesa rinascimentale-barocca. I terribili giorni del settembre 1944 distrussero quasi totalmente la struttura e sovrastruttura settecentesca (le colonne, i capitelli, gli archi, i fregi). Ma sotto il cumulo di macerie, \u00e8 stata ritrovata, quasi intatta, la solida muratura medievale composta da ciottoli, mattoni (disposti anche a spina di pesce), da pietre da taglio alle porte e agli angoli.\nAl visitatore che sale sul poggetto di Trarivi, tutto parla della bufera del '44: il cielo aperto dov'era l'ampia volta a botte, gli altari frantumati, la croce suggestiva ricavata da due travi del tetto crollato, l'altare eretto con due pietre significative scelte dal cumulo delle macerie.\nNei locali interni, \u00e8 stato collocato il Museo Storico della Linea Gotica Orientale che raccoglie un'ampia collezione di reperti bellici e di foto scattate, soprattutto dai soldati-fotografi inglesi sui campi di battaglia. Narrano le quattro settimane di aspri combattimenti per la conquista di Rimini (25 agosto \u2013 29 settembre 1944\u00a0\u2013 dal Metauro al Rubicone).\nNella localit\u00e0 di Trarivi \u00e8 interessante visitare i ruderi della Chiesa della Pace ed il museo della guerra che si trova nel suo interno. Essa \u00e8 collocata su di una collinetta che durante l'ultima guerra fu al centro dei combattimenti fra le truppe tedesche e alleate, il cui possesso fu determinante per lo sfondamento della linea gotica. Detta chiesa \u00e8 stata restaurata e intitolata alla \"Madonna della Pace\". Sono diversi gli ex combattenti delle due parti in lotta che in certi periodi si ritrovano qui per ricordare quei tristi tempi.\nValliano.\nLa Chiesa di Valliano fu costruita nella seconda met\u00e0 del Quattrocento (1465\u00a0\u2013 1474) sulle rovine della chiesa medievale di S. Maria Succurrente, di cui restano i muri perimetrali sotto l'attuale pavimento del Quattrocento.\nIl 3 luglio 1465 fu eretta canonicamente da parte del Capitolo Lateranense, sempre con medesimo titolo. Apparteneva quindi giuridicamente alla Basilica Lateranense come attesta la pietra sopra la porta d'ingresso: \"Sub jurisdictione Basilicae Lateranensis quae omnium ecclesiarum caput et mater est\".\nNell'anno 1491 fu affidata ai Padri Domenicani di S. Castaldo in Rimini. La costruzione quattrocentesca \u00e8 ad ampia navata con il tetto a capriate. Ha un elegante presbiterio formato da tre braci di uguali dimensioni e il soffitto a crociera. Gli affreschi (che all'origine ricoprivano interamente i tre bracci) celebrano due soggetti teologici: la Maternit\u00e0 di Maria e il Libro Sacro. Sono pittori ignoti ma ricchi di poesia.\nValliano, altra localit\u00e0 del comune, si trova sul \"Rio Melo\" e conserva ancora un'antichissima chiesa romanica, la pi\u00f9 antica del circondario che era alle dirette dipendenze della curia romana.\nAlbereto.\nLa localit\u00e0 di Albereto con il suo piccolo castello \u00e8 di data anteriore al castello fondato da Pandolfo Malatesta a Montescudo, e si chiama Albereto appunto perch\u00e9 un tempo si trovava in mezzo a una foresta di querce, tigli, pioppi e pini.\nIl castello \u00e8 stato recentemente ristrutturato e, all'interno delle sue mura, vi sono abitazioni e un ristorante. \nLa chiesa, situata a nord del castello, funge da punto di divisione della strada unica di accesso alla localit\u00e0 creando le due vie principali di Albereto: la strada per la repubblica di San Marino e via Montirolo (strada senza uscita). \nPoco note, se non dagli abitanti del luogo, la via dei \"gatti\" che unisce tramite un sentiero sterrato la parte sud dalla parte nord di Albereto, la via dei \"castagni\" un sentiero ideale per una castagnata autunnale attorniato da enormi castagni, la \"fonte\" pozzo antico in disuso e la salita della \"bagotta\" di ciclisti amatoriali. Nel 2008 il Giro d'Italia \u00e8 passato per Albereto.\nLa localit\u00e0 di Albereto celebra una volta all'anno, nel periodo di agosto, la propria festa con un banchetto di piadine romagnole e salumi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Montescudo\" che milita nel girone U emiliano-romagnolo di 2\u00aa Categoria.\nNella stagione 2002/2003 ha militato nel girone riminese di 3\u00aa Categoria.\nDalla stagione 2003/2004 alla stagione 2008/2009 ha militato in 2\u00aa Categoria.\nDalla stagione 2009/2010 alla stagione 2010/2011 ha militato in 1\u00aa Categoria.\nDalla stagione 2011/2012 alla stagione 2013/2014 ha militato in 2\u00aa Categoria.\nI colori sociali sono l'azzurro ed il rosso."}
{"id": "33226", "revid": "399", "url": "https://it.wikipedia.org/wiki?curid=33226", "title": "Poggio Berni", "text": "Poggio Berni (\"E P\u00f3z\" in romagnolo) \u00e8 la frazione capoluogo del comune italiano di Poggio Torriana, in provincia di Rimini.\nGi\u00e0 comune autonomo con frazioni \"Camerano\", \"Sant'Andrea\", \"Santo Marino\" e \"Trebbio\", il 1\u00ba gennaio 2014 \u00e8 confluito nel nuovo ente assieme al comune di Torriana; nei territori dei due ex comuni lo Statuto ha istituito i municipi quali organismi di decentramento.\nStoria.\nDurante il Medioevo fu feudo dei Malatesta che fortificarono il borgo. Nel 1600 pass\u00f2 alla famiglia toscana dei principi Montemaggi, passati alla storia per la loro umanit\u00e0. Don Sebastiano si adoper\u00f2 con i gran duchi per fornire alle ragazze povere da marito un'adeguata dote, mentre don Giacomo cerc\u00f2 di rendere meno disumana la prigionia ai carcerati rinchiusi nelle grotte piene d'acqua.\nNel 1763 fu acquistato da papa Clemente XIII ed entr\u00f2 a far parte dello Stato Pontificio (Legazione di Romagna). Nel 1816, con la suddivisione del territorio romagnolo in due Legazioni, fu assegnata alla Legazione di Forl\u00ec. Con il plebiscito del marzo 1860 Poggio Berni entr\u00f2 a far parte del Regno di Sardegna, che l'anno dopo divenne Regno d'Italia.\nMonumenti e luoghi d'interesse.\nPoco \u00e8 rimasto del castello medievale fortificato nel 1335 dai Malatesta. Ben conservato \u00e8 il quattrocentesco Palazzo Marcosanti, un tempo fattoria fortificata, oggi sede di un'attivit\u00e0 agrituristica. Con la \"tomba\" Palazzo Tosi offre due esempi di architettura del passato di epoche diverse.\nSempre lungo il Marecchia, si trovano tre mulini ben conservati. \n\u00c8 presente un centro Pesca affiliato al CONI che ha recentemente ospitato i campionati nazionali nei laghetti FIPSAS.\nPalazzo Marcosanti.\nLe origini di Palazzo Marcosanti risalgono alla fine del XIII secolo, ed era considerato il \"Castello dei Matrimoni\", proprio perch\u00e9 qui vi si celebravano le nozze tra le pi\u00f9 illustri e potenti famiglie dell'epoca.\nI Malatesta, i Della Rovere, i Doria, i Montefeltro, i Gonzaga, i Medici e gli Albani dimorarono a Palazzo Marcosanti, il cui nome risale ai proprietari che lo acquistarono nel XIX secolo. Oggi \u00e8 uno dei complessi fortilizi pi\u00f9 antichi e meglio fortificati dell'entroterra riminese. Interessanti i due portali ogivali risalenti all'inizio del XIV secolo: uno in pietra d'Istria e l'altro in cotto. Quest'ultimo presenta un archinvolto ornato dal motivo araldico della scacchiera."}
{"id": "33228", "revid": "125830301", "url": "https://it.wikipedia.org/wiki?curid=33228", "title": "Cenate Sopra", "text": "Cenate Sopra (\"San Li\u00f9\" o \"Sen\u00e0t San Li\u00f9\" in dialetto bergamasco) \u00e8 un comune italiano di abitanti in provincia di Bergamo in Lombardia. Appartiene alla Comunit\u00e0 montana dei Laghi Bergamaschi.\nGeografia fisica.\nTerritorio.\nSituato all'imbocco della Valpredina, ai piedi del monte Misma, dista circa 14\u00a0chilometri ad est dal capoluogo orobico.\nOrigini del nome.\nIl toponimo definitivo di Cenate appare qualche decennio pi\u00f9 tardi, precisamente nell'830, quando un documento di eredit\u00e0 recita \"Casa sua de Cenate\".\nIl nome precedente di Casco venne utilizzato per identificare una piccola contrada, vicino alla localit\u00e0 di Sant'Ambrogio.\nStoria.\nAnche se molti storici hanno descritto il paese come un borgo di antiche origini, il primo documento che ne attesta l'esistenza risale all'anno 774, quando, nel \"Codex Diplomaticus\" viene nominato il borgo di \"Casco\" (\"Re-gente per Orsone et Sabotino massarii in Cascas\"), infatti come indicato in precedenza, il nome dell'attuale comune di Cenate Sopra era Casco; il nome rest\u00f2 in uso fino alla prima met\u00e0 del XV secolo, seguito and\u00f2 mano a mano a scomparire e all'inizio del XVI secolo, il toponimo era completamente scomparso, sostituito dall'attuale Cenate Sopra.\nLa parrocchia ed il capoluogo erano posti nell'attuale territorio di Cenate Sotto.\nA tal riguardo, in epoca medievale, furono numerose le diatribe tra i due borghi del paese (allora chiamato Cenate San Martino) divisi tra loro dal torrente Tadone.\nQuesti sfociarono in ripetuti scontri dopo che San Carlo Borromeo decise di istituire, nel 1575, una seconda parrocchia, dedicata a San Leone, nell'attuale territorio del comune, dividendo di fatto il paese. La scissione amministrativa venne ratificata nel 1611.\nNel 1927 il paese fu accorpato in un'unica entit\u00e0 amministrativa con i comuni di Cenate Sotto e San Paolo d'Argon, prendendo il nome di \"Cenate d'Argon\". Il tutto dur\u00f2 fino al 1948, quando le tre entit\u00e0 vennero nuovamente scisse in singoli comuni.\nRicorrenze.\nIl patrono del paese \u00e8 San Leone Magno.\nLa contrada di Sant'Ambrogio, che festeggia il proprio santo il 7 dicembre, ha l'aspetto di un borgo medioevale.\nLa contrada di Valpredina festeggia la ricorrenza della Santa Croce il 14 settembre; da qui si pu\u00f2 accedere all'oasi del WWF.\nSimboli.\nLo stemma comunale \u00e8 stato concesso con decreto del presidente della Repubblica del 1\u00ba giugno 1998.\nMonumenti e luoghi d'interesse.\nDi notevole interesse naturalistico risulta essere l'area posta alla base del monte Misma.\nA tal riguardo vi \u00e8 stata istituita un'area protetta denominata Riserva Regionale Valpredina, gestita dal WWF, nella quale si possono ammirare le specie protette di flora e fauna, nonch\u00e9 un orto botanico.\nArchitetture religiose.\nDal punto di vista artistico il paese presenta una serie di edifici sacri di particolare interesse.\nIn primo luogo vi \u00e8 la chiesa parrocchiale, dedicata a san Leone Magno; che acquis\u00ec il titolo di parrocchiale nel 1611, anno in cui venne ratificata la scissione parrocchiale da Cenate Sotto. La chiesa fu edificata nel 1575 ma era di piccole dimensioni, quindi il parroco di allora affid\u00f2 i lavori di abbattimento della vecchia e ricostruzione all'architetto Giovan Battista Caniana, dal 1832 la Chiesa custodisce la preziosa pala d'altare dell\"'Assunzione della Vergine Maria\", dipinta da Giovan Battista Moroni nella seconda met\u00e0 del XVI secolo trasferita dalla chiesa di Santa Maria del Misma a seguito di diversi tentativi di furto.\nLa chiesa poi venne ampliata nel 1923 per voglia del parroco don Giacomo Giudici, don Camillo Locatelli si occup\u00f2 della decorazione interna e dell'innalzamento del campanile e don Francesco Danesi si occup\u00f2 dell'intonaco esterno; nel 1954 venne cambiato il concerto campanario che, ancora tutt'oggi, presenta 8 campane in Do3 crescente fuse dalla fonderia Luigi D'Adda a Crema.\nNel 1992 la chiesa venne completamente restaurata dall'attuale parroco monsignor Lucio Carminati, in quell'occasione si provvide anche al restauro e e ripristino del grande organo a canne.\nLa frazione e il paese festeggiano la festa patronale di san Leone il 10 novembre.\nNella chiesa Parrocchiale sono custodite opere di Fantoni (\"Madonna del Rosario\", corcifissi nonch\u00e9 alcuni altari minori e altre opere), di Carlo Ceresa e di Francesco Capella:\"San Pietro appare a San Leone\".\nInoltre vi \u00e8 la piccola chiesa di Sant'Ambrogio, posta nell'omonima contrada, risalente al XII secolo. Nel 1954 \u00e8 stato ripristinato il concerto campanario con la fusione delle due campane maggiori requisite durante da seconda guerra mondiale, ossia il Sib3 e il Do4 fuse dalla fonderia Luigi D'Adda di Crema, mentre le tre campane minori sono state fuse da Pruneri di Grosio nel 1894.\nAppena fuori dal centro del paese, nella frazione di Valpredina, sorge l piccola chiesetta di Santa Croce, all'interno \u00e8 possibile vedere il bellissimo crocifisso realizzato dai Fantoni; la chiesetta possiede un piccolo concerto campanario composto da 3 bronzi in tonalit\u00e0 Mib4, fusi nel 1954 dall fonderia Luigi D'Adda di Crema, in questa chiesa viene festeggiata la festa patronale di Santa Croce il 14 settembre.\nAll'estremo ovest, invece nella frazione Piazze, si trova la piccola chiesetta di San Gaetano, che festeggia il proprio patrono il 7 agosto.\nInfine vi \u00e8 il santuario di Santa Maria Assunta posto sul Monte Misma, raggiungibile solo a piedi: comunemente chiamata \"chiesetta del Misma\", \u00e8 una delle costruzioni pi\u00f9 antiche del paese, costruita intorno XII secolo."}
{"id": "33230", "revid": "322321", "url": "https://it.wikipedia.org/wiki?curid=33230", "title": "San Clemente (Italia)", "text": "San Clemente (\"San Clim\u00e8nt\" in romagnolo) \u00e8 un comune italiano di abitanti della provincia di Rimini in Emilia-Romagna, situato a sud del capoluogo. Prima dell'istituzione di quest'ultima nel 1992, apparteneva alla provincia di Forl\u00ec.\nOrigini del nome.\nIl nome di San Clemente deriva dal vescovo di Roma che fu terzo successore di San Pietro dall'88 al 97 d.C.\nStoria.\nLe prime notizie sul Castrum Sancti Clementis si hanno nel 962 quando Ottone I ne fece dono ai conti di Carpegna. Entrata in seguito a far parte dei possedimenti dei Malatesta, vi rimase, tranne un breve periodo, fino al 1504 quando il castello pass\u00f2 in mano ai veneziani. Nel 1508 la Santa Sede lo assegn\u00f2 al Comune di Rimini.\nMonumenti e luoghi d'interesse.\nIl centro di San Clemente \u00e8 in maggior parte racchiuso entro le mura del Castello Malatestiano. La famiglia Malatesta lasci\u00f2 un'altra testimonianza del suo dominio: la fattoria e villa fortificata di Castelleale, singolare esempio di architettura medievale. Di epoca ottocentesca \u00e8 invece la Chiesa parrocchiale del capoluogo, attribuita (erroneamente) all'architetto Poletti, composta da una navata ed abbellita da colonne, al suo interno \u00e8 conservata una tela raffigurante la Sacra Famiglia dipinta da Giovan Battista Costa, artista riminese.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 517 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nRilevante \u00e8 la produzione agricola, in particolare quella del vino sangiovese (fa parte dell'Associazione \"Citt\u00e0 del Vino\"), e l'attivit\u00e0 artigianale. Nella frazione di Sant'Andrea in Casale \u00e8 in corso l'insediamento del secondo polo produttivo provinciale per estensione.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33231", "revid": "125811422", "url": "https://it.wikipedia.org/wiki?curid=33231", "title": "San Giovanni in Marignano", "text": "San Giovanni in Marignano (\"San Gi\u00e0n\" o \"San Zvan d'Marign\u00e8n\" in romagnolo) \u00e8 un comune italiano di abitanti della provincia di Rimini in Emilia-Romagna.\nGeografia fisica.\n\u00c8 situato nella parte sud-orientale della provincia di Rimini, all'estremo lembo meridionale dell'Emilia-Romagna e al confine con la regione Marche, e a pochi chilometri dai centri della Riviera romagnola Cattolica, Misano Adriatico e Gabicce Mare. Il capoluogo \u00e8 attraversato dal torrente Ventena mentre il territorio comunale \u00e8 compreso tra il fiume Conca ed il torrente Tavollo. Si colloca nella fascia pedecollinare a ridosso delle ultime propaggini dell'Appennino. \nConfina a nord con Cattolica, a nord-ovest con Misano Adriatico, ad ovest con San Clemente, a sud-ovest con Morciano di Romagna, a sud con Saludecio e ad est con le Marche (Tavullia e Gradara).\nOrigini del nome.\nIl toponimo richiama San Giovanni Battista in Castelvecchio, intitolazione della prima chiesa del borgo databile alla prima met\u00e0 del XII secolo. Marignano era un antico fondo agrario, \"fundus rusticus Mariniani\", di derivazione tardo-romana.\nStoria.\nLa Valle del Conca era abitata fin dal Paleolitico; i Romani, fondarono un insediamento che, con ogni probabilit\u00e0, era caratterizzato da una villa dedita alla produzione agricola e al commercio con il Mediterraneo, sita nella zona di Madonna del Monte, in territorio collinare.\nGrazie all'opera di bonifica attuata dai Benedettini Cassinesi di dissodamento, probabilmente nella seconda met\u00e0 del XIII secolo, l'abitato si \u00e8 spostato in pianura in prossimit\u00e0 del torrente Ventena.\nNel Quattrocento il territorio riminese era dominato dalla Signoria dei Malatesta, sotto il controllo nominale dello Stato della Chiesa. Quando tra il 1438 e il 1442 Sigismondo Pandolfo Malatesta, signore di Rimini, riorganizza le difese del territorio interviene anche su San Giovanni in Marignano, dotando il paese di una nuova cinta muraria, con sei torrioni e due torri portaie dotate di ponte levatoio.\nLe mura del borgo fortificato, tuttora largamente visibili seppure inglobate in propriet\u00e0 private, hanno oggi punti significativi di delimitazione nella torre campanaria, nel teatro Massari, nel ponte sul Ventena nella parte a nord-est della citt\u00e0 e in alcuni superstiti bastioni.\nQuesto impianto, realizzato in pianura, difendeva i depositi di grano conservati nel sottosuolo del borgo. Nel XV secolo infatti sono attestate oltre 200 fosse da grano e ancora nell'Ottocento, nella strada principale, sono presenti e censiti nell'Archivio storico comunale, 128 contenitori ipogei, in parte tuttora visibili. \nFu stretto d'assedio senza successo dal Piccinino (1443). Pass\u00f2 a Venezia nel 1504 e, infeudato ai duchi di Urbino nel 1508, pass\u00f2 alla Santa Sede restandovi fino al 1859, salvo la breve parentesi napoleonica dal 1797 al 1814.\nNegli ultimi decenni del potere pontificio e nel primo decennio del nuovo Regno d'Italia, le idee mazziniane e poi garibaldine trovano anche a San Giovanni sostenitori convinti.\nNel 1897 si ha la scissione dell'appodiato di Cattolica, che diventa comune autonomo, sancendo cos\u00ec la separazione tra due ben distinte economie: quella marinara (poi anche turistica) di Cattolica e quella agricola (poi anche industriale) di San Giovanni.\nCospicua \u00e8 la partecipazione dei contadini ai moti agrari del 1913. Seguono la Prima guerra mondiale con i suoi caduti, il dopoguerra e la Seconda guerra mondiale che coinvolge direttamente San Giovanni, situato lungo la Linea Gotica.\nDuro \u00e8 il secondo dopoguerra: la ricostruzione e la riparazione dei danni di guerra sono difficili, manca il lavoro, e riprende l'emigrazione, soprattutto verso Svizzera e Germania. La ripresa prende avvio dagli anni cinquanta quando si espande notevolmente il turismo balneare nella vicina Cattolica; ci\u00f2 stimola le attivit\u00e0 artigianali e l'emigrazione cessa. Nasce da questo nuovo spirito imprenditoriale la realizzazione, a partire dalla fine degli anni sessanta, dell'area artigianale a monte del nuovo casello autostradale a seguito delle agevolazioni conseguenti alla dichiarazione di area depressa. Da paese che ha vissuto la sofferenza dell'emigrazione, San Giovanni diventa luogo di immigrazione grazie alla notevole produzione artigianale e industriale soprattutto nei settori della moda e della cantieristica navale.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 663 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nFiera che rievoca le tradizioni legate al solstizio invernale, alla celebrazione della Santa patrona della vista e alla vocazione contadina del borgo, da sempre caratterizzato per la produzione di grano, olio e uva. \nManifestazione che rievoca le tradizioni popolari, i riti della notte di San Giovanni e le celebrazioni legate al solstizio d'estate. Si svolge tra le vie del centro storico dal solstizio d'estate alla festa patronale (21/06 - 24/06).\nEconomia.\nTurismo.\nL'attivit\u00e0 turistica \u00e8 in fase di crescita, ed \u00e8 favorita soprattutto dalla vicinanza alle localit\u00e0 della Riviera romagnola e dall'appartenenza, assieme ad altri 4 comuni riminesi, del circuito dei \"Borghi pi\u00f9 belli d'Italia\".\nInfrastrutture e trasporti.\nIl comune \u00e8 collegato all'Autostrada A14 (Italia) tramite il casello \"Cattolica-S.Giovanni-Gabicce\", situato all'interno del territorio comunale.\nLo scalo ferroviario pi\u00f9 vicino, situato nel confinante comune di Cattolica, \u00e8 la Stazione di Cattolica-San Giovanni-Gabicce.\nSport.\nA San Giovanni in Marignano ha sede la societ\u00e0 pallavolistica OMAG San Giovanni in Marignano, che milita in Serie A2 del campionato di pallavolo femminile.\nNel locale Stadio Comunale, normalmente utilizzato dalla Marignanese per il calcio (al 2020 senza mai partecipare a campionati professionistici), \u00e8 stato disputato nel 2008 l'Italian Superbowl, finale del campionato nazionale di football americano."}
{"id": "33232", "revid": "2172595", "url": "https://it.wikipedia.org/wiki?curid=33232", "title": "Santarcangelo di Romagna", "text": "Santarcangelo di Romagna (\"Santarc\u00e0nzal\" o \"Santarch\u00e8nzli\" in romagnolo) \u00e8 un comune italiano di abitanti della provincia di Rimini in Emilia-Romagna, posto sulla SS 9 \"Emilia\", al confine con la provincia di Forl\u00ec-Cesena.\nGeografia fisica.\nSantarcangelo \u00e8 bagnata dai fiumi Uso e Marecchia; si sviluppa attorno al colle Giove alto circa 90 metri s.l.m. e a ridosso delle prime colline dell'Appennino tosco-romagnolo. A si trovano Rimini e il mare Adriatico.\nStoria.\nIn epoca romana dall'attuale territorio di Santarcangelo (presso la frazione San Vito, ove sono i resti dell'antico ponte) passava la \"via Emilia\", che collegava \"Ariminum \" (Rimini) con \"Placentia\" (Piacenza) per poi continuare, grazie a un prolungamento successivo, fino a Milano (\"Mediolanum\").\nCitata come castello fin dal 1164, dal XIII secolo fu dominata dai conti Balacchi, famiglia \"antiquitate generis et gloria maiorum\" originaria forse di Santarcangelo stesso oppure, secondo altre fonti meno accreditate, di Rimini, poi spodestata agli inizi del XV secolo dai Malatesta, nemici di vecchia data. Il dominio dei Balacchi ebbe una conclusione con le pesanti sconfitte politiche e la scomunica del suo ultimo esponente, Paolo, rimosso dal controllo della citt\u00e0 da papa Bonifacio IX e ridotto alla vita di Cavaliere privato.\nI Malatesta la tennero fino al 1462 eccetto nel periodo dal 1353 al 1376 quando, conquistata dal cardinale Albornoz, la citt\u00e0 fu sede di un vicariato governato direttamente dalla Santa Sede. \nTolta da papa Pio II a Sigismondo Malatesta, fu data in feudo agli Zampeschi e successivamente ai Pallavicino.\nSociet\u00e0.\nStranier.\nSecondo i dati ISTAT al 31 dicembre 2010 la popolazione straniera residente era di 1.484 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nArte.\nA Santarcangelo, dagli anni novanta, si \u00e8 stabilita la pi\u00f9 consistente ed artisticamente attiva comunit\u00e0 mutoide d'Europa. Essi nel 1991 hanno fondato Mutonia, villaggio costruito in un ex cava abbandonata nei pressi del fiume Marecchia.\nGeografia antropica.\nFrazioni.\nSita lungo la strada provinciale che conduce a Bellaria ed in prossimit\u00e0 del fiume Uso, \u00e8 costituita da un agglomerato di abitazioni, tipico delle zone rurali (detto anche \"ghetto\", secondo la denominazione locale) attualmente oggetto di una significativa espansione edilizia. Faceva parte, assieme a San Bartolo, della pi\u00f9 ampia frazione di Sant'Agata.\nFino agli anni ottanta era nota per un lungo filare di grandi ciliegi che fiancheggiava la strada provinciale. \u00c8 presente una piccolissima chiesa eretta nel XVIII secolo e restaurata nel 2007, dedicata a San Giacomo il Maggiore.\nCondivisa con il comune di Rimini.\nFrazione condivisa con i comuni di Rimini e di San Mauro Pascoli, il confine tra la parte santarcangiolese e quella riminese e sammaurese \u00e8 la via Antica e Vecchia Emilia, corrispondente al tracciato dell'antica strada consolare romana. Ha quale simbolo distintivo, quello che i sanvitesi chiamano \"e puntaz\", un vecchio ponte romano, del quale resta una sola arcata. Non essendovi certezza nell'individuazione del fiume coincidente col Rubicone di epoca romana, \u00e8 possibile che sia questo (e non quello sul fiume Rubicone sito a Savignano sul Rubicone) il ponte attraversato da Giulio Cesare sul quale pronunci\u00f2 la frase \"Alea Iacta Est (il dado \u00e8 tratto)\".\nCompreso tra San Vito e Santa Giustina celebre per il monastero dei frati.\nCosteggia il fiume Marecchia dal lato sud fino a Sant'Ermete.\nAl confine con Camerano di Poggio Berni.\nCondiviso con il comune di Borghi.\n\u00c8 la pi\u00f9 grande delle frazioni, in quanto il suo effettivo territorio copre tutto la parte del comune tra Sant'Andrea di Poggio Berni, il fiume Uso e il fiume Marecchia circondando per due terzi il centro cittadino fino a Santa Giustina.\nAttraversata dalla ex-strada statale Marecchiese che occupa tutta la parte sud-orientale al di l\u00e0 del fiume Marecchia da San Martino dei Mulini fino al crinale delle colline percorso dalla via Santa Cristina di Rimini.\nOggi comunemente chiamata San Bartolo, dal nome della strada che l'attraversa, comprendeva anche La Giola.\nInfrastrutture e trasporti.\nStrade.\nSantarcangelo di Romagna \u00e8 connessa all'autostrada A14 tramite il casello di Rimini Nord. Altre vie di comunicazione sono la strada statale 9 Via Emilia, la Strada Provinciale 136, che la collega alla Strada statale 16 Adriatica e la Strada Provinciale 14, che la collega alla Valmarecchia.\nFerrovie.\nNel comune si trova la stazione di Santarcangelo di Romagna, posta sulla linea Bologna-Ancona e servita da treni regionali.\nMobilit\u00e0 urbana.\nI trasporti interurbani di Santarcangelo vengono svolti con autoservizi di linea gestiti da START Romagna e TPER.\nAmministrazione.\nGemellaggi.\nSantarcangelo di Romagna non \u00e8 al momento gemellato con alcun comune o citt\u00e0."}
{"id": "33235", "revid": "322321", "url": "https://it.wikipedia.org/wiki?curid=33235", "title": "Cenate Sotto", "text": "Cenate Sotto (\"Sen\u00e0t Sota\" in dialetto bergamasco, nel dialetto locale) \u00e8 un comune italiano di abitanti della provincia di Bergamo in Lombardia.\nSituato all'imbocco della Val Cavallina, dista circa 14\u00a0chilometri ad est dal capoluogo orobico.\nGeografia fisica.\nLa localit\u00e0 di Cenate Sotto \u00e8 posta ai piedi del monte Misma verso la pianura, all'imbocco della Val Cavallina verso Trescore Balneario. Il territorio \u00e8 collinare in parte boschivo e in parte dedicato alla coltivazione. Vi sono infatti vigneti, frutteti, ortaggi, cereali, e maggengo.\nStoria.\nAnche se molti storici hanno descritto il paese come un borgo di antiche origini, il primo documento che ne attesta l'esistenza risale all'anno 774, quando, nel \"Codex Diplomaticus\" del gasindio Taidone viene nominato il borgo di \"Casco\" (\"Re-gente per Orsone et Sabotino massarii in Cascas\").\nIl nome definitivo di Cenate appare qualche decennio pi\u00f9 tardi, precisamente il 1\u00ba agosto dell'830, quando un documento di eredit\u00e0 recita: \"Casa sua de Cenate\", nel marzo del 867 \"cenate\" mentre nel febbraio del 996 vi \u00e8 la citazione di \"vicus cenate\". Questo indica che vi era gi\u00e0 dal IX secolo un villaggio abitato a cui vi fu unita una parte fortificata, il castello. Vi \u00e8 infatti fino alla fine del XVI secolo l'indicazione di Cenate Sotto castello, o Cenate Sotto villa.\nIl nome precedente di Casco venne utilizzato per identificare una piccola contrada, poi in territorio di Cenate Sopra.\nL'epoca medievale vide il paese di Cenate Sotto in una collocazione strategica, che gli permetteva di essere in una posizione difensiva e di controllo sulla strada che dalla pianura porta in val Cavallina e a Trescore Balneario.\nA tal riguardo sorsero numerose fortificazioni, la pi\u00f9 importante delle quali \u00e8 il Castello dei Lupi. Posto in una posizione predominante sull'intero paese, venne edificato per conto della famiglia Suardi, che ne sub\u00ec l'esproprio da parte della Repubblica di Venezia nel 1483, perch\u00e9 il condottiero Guglielmo Suardi appoggiava i Visconti. Il castello fu quindi assegnato alla famiglia Lupi, schierata con la Serenissima.\nIn epoca medievale furono numerose le diatribe tra i due borghi del paese (allora chiamato \"Cenate San Martino\") divisi tra loro dal torrente Tadone. \nQuesti sfociarono in ripetuti scontri dopo che San Carlo Borromeo decise di istituire, nel 1575, una seconda parrocchia, nell'attuale territorio di Cenate Sopra, dividendo di fatto il paese.\nLa scissione amministrativa venne ratificata nel 1611.\nNel 1927 il paese fu accorpato in un'unica entit\u00e0 amministrativa con i comuni di Cenate Sopra e San Paolo d'Argon, prendendo il nome di Cenate d'Argon. Il tutto dur\u00f2 fino al 1948, quando le tre entit\u00e0 vennero nuovamente scisse in singoli comuni.\nMonumenti e luoghi d'interesse.\nIl paese permette itinerari artistici e naturalistici di discreto interesse.\nIn primo luogo si trova la chiesa parrocchiale, dedicata a San Martino, edificata nel XVI secolo e riedificata nel XVII conserva il quadro di Giovan Battista Moroni raffigurante il santo protettore.\nDi notevole importanza \u00e8 il santuario della Madonna di Loreto, situato sul colle che sovrasta il paese. Da questa si ha una stupenda visuale di tutto il paese e parte della pianura bergamasca.\nEdificato nel 1617, custodisce opere scultoree di notevole pregio. Il santuario conservava la tela di Enea Talpino detto il Salmeggia, raffigurante la \"Traslazione della casa di Loreto\", poi collocato nella parrocchiale.\nPoco distante, salendo tramite la strada che porta verso la frazione San Rocco, da cui poi \u00e8 possibile raggiungere Scanzorosciate, si trovano le chiese di San Bernardo e la parrocchiale dedicata al santo della frazione stessa, entrambe edificate nel XVII secolo. Presso la frazione di San Rocco nelle calde sere estive si tiene un evento che prende il nome di \"arrocco a San Rocco\".\nA livello civile, la principale costruzione \u00e8 indubbiamente il castello Lupi. Edificato dalla famiglia Suardi, alla quale fu espropriato dalla Serenissima in favore della famiglia Lupi, \u00e8 dotato di saloni con affreschi settecenteschi e della piccola chiesetta di San Francesco Saverio, databile attorno al 1740.\nInoltre il territorio comunale offre numerose possibilit\u00e0 per chi volesse stare a contatto con la natura. Negli ultimi anni infatti si sono moltiplicate le iniziative per rivalorizzare gli spazi verdi presenti, che hanno permesso alla popolazione di ritornare a scoprire angoli suggestivi. Tra questi vi \u00e8 la zona a ridosso del \"colle d'Argon\", che \u00e8 stato inserito in un Parco locale di interesse sovracomunale denominato Parco delle valli d'Argon.\nTradizione e folclore.\nLe celebrazioni per la \"Madonna di Loreto\" durante la settimana dell'Immacolata sono l'evento principale del calendario di Cenate Sotto. Il culmine di tali eventi sfocia nella tradizionale fiaccolata che accompagna la Madonna Nera dalla chiesa San Martino di Cenate Sotto al santuario della Madonna di Loreto posto sul colle che sovrasta il paese.\nCultura.\nMusic for Emergency.\nLa manifestazione pi\u00f9 famosa effettuata negli ultimi anni \u00e8 \"Music for Emergency\": una serie di concerti di beneficenza (accompagnati da una festa della birra) volti a raccogliere fondi per Emergency (l'associazione umanitaria di Gino Strada). La manifestazione nacque nel 2005 ed \u00e8 diventata uno degli eventi live pi\u00f9 importanti della bergamasca.\nOrganizzata da \"Associazione SenzaTempo\" \u00e8 un punto (oltre che di raccolta di fondi per beneficenza) di diffusione di una cultura di pace e solidariet\u00e0.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Cenate Sotto\", che milita in Prima Categoria; la massima categoria raggiunta dalla squadra \u00e8 la Serie D, giocata in un'unica stagione."}
{"id": "33236", "revid": "254059", "url": "https://it.wikipedia.org/wiki?curid=33236", "title": "Cene", "text": "Cene (\"Sc\u00e9\" in dialetto bergamasco) \u00e8 un comune italiano di abitanti della provincia di Bergamo in Lombardia.\nGeografia fisica.\nTerritorio.\nIl territorio comunale di Cene, distante 15 chilometri a nord-est dal capoluogo orobico, \u00e8 interamente situato sulla sinistra orografica della val Seriana, ad un'altezza compresa tra i circa 360 m s.l.m. della piana alluvionale del fondovalle, ai quasi 800 delle propaggini del monte Altino.\nIl territorio \u00e8 delimitato dal corso del fiume Serio, che lo suddivide ad Ovest da Comenduno (frazione di Albino), mentre a Nord-Ovest da Gazzaniga e Fiorano al Serio. A Nord \u00e8 invece demarcato dal fondovalle della piccola \"valle Asinina\" che lo divide da Casnigo, mentre a Nord-Est da Leffe dalla \"valle Noes\", tributaria della valle Rossa. Infine a fungere da limite orientale e meridionale sono le pendici dei monti circostanti: ad Est quelle del monte Altinello, con Gaverina Terme e Bianzano, mentre a Sud quelle del monte Altino e della sua propaggine colle Sfanino, con Vall'Alta, anch'essa frazione di Albino.\nLa gran parte della popolazione risiede nel nucleo abitativo posto nel fondovalle, lungo l'asta del fiume Serio che, ampliatosi negli ultimi decenni del XX secolo, si presenta con soluzione di continuit\u00e0 abitativa da Nord a Sud, alle cui estremit\u00e0 sono poste le zone industriali che raccolgono le attivit\u00e0 artigianali del paese. A Nord vi \u00e8 quella storica denominata \"\u201cBellora\u201d\" e costruita nel XIX secolo, mentre a Sud quella prettamente artigianale, edificata negli ultimi anni del XX secolo.\nPochi sono invece gli insediamenti posti sulle pendici del monte Bue (707 m s.l.m.), colle che sovrasta l'abitato in direzione Nord, e quelli nella verde valle Rossa. Quest'ultima, stretta tra lo stesso monte Bue ed il monte Altino, \u00e8 compresa per il suo tratto finale in territorio cenese mentre nella la parte pi\u00f9 a monte in quello di Bianzano. Questa \u00e8 percorsa dal torrente Doppia che, raccogliendo le acque di numerosi piccoli rivoli composti dalle acque in eccesso provenienti dai monti circostanti, con il suo corso \u201ctaglia\u201d completamente il territorio da Est ad Ovest, sfociando nel Serio da sinistra e delimitando quelle che un tempo erano le contrade di \"\u201cCene di Sopra\u201d\" e \"\u201cCene di Sotto\u201d\".\nSempre in ambito idrografico, \u00e8 da segnalare il canale artificiale che alimenta il complesso industriale \"\u201cBellora\u201d\". Questo preleva le acque presso lo sbarramento detto della \"\u201cRosta\u201d\", posto a Nord poco distante dallo sbocco della valle Asinina, per restituire completamente la portata poche centinaia di metri pi\u00f9 a valle, dove permette il funzionamento di una piccola centrale idroelettrica.\nPer ci\u00f2 che concerne la viabilit\u00e0, il paese ha una rete stradale ordinaria molto semplice, facente riferimento alla via che attraversa il centro abitato, che per secoli \u00e8 stata l'arteria dei traffici e commerci della bassa valle, e che mette in comunicazione a Nord con Gazzaniga ed a Sud con la valle del Lujo ed Albino. In quest'ultima zona, a fianco del fiume Serio, si trova lo svincolo con l'accesso alla superstrada SP35 di scorrimento Bergamo-Clusone.\nAd essa si aggiunge sia la S.P.40 che dal capoluogo si addentra nella valle Rossa, da cui \u00e8 possibile raggiungere sia Leffe (tramite la S.P.62) che Bianzano e la val Cavallina, che la piccola strada che sale al colle Sfanino, da cui si pu\u00f2 arrivare a Vall'Alta o al sovrastante santuario della Madonna di Altino.\nEtimologia.\nNumerose sono le teorie legate all'origine del toponimo. La pi\u00f9 accreditata \u00e8 quella che lo vorrebbe far derivare dal lemma di origine latina \"Caenum\" (fango), che starebbe quindi ad indicare un luogo dove le acque del fiume Serio ristagnavano. A perorare tale teoria vi sarebbero sia le antiche carte geografiche indicanti il paese con il nome di \"Ceno\", quindi facilmente collegabile con la suddetta parola, sia la localit\u00e0 detta dei \"Campi matti\". Quest'ultima, posta lungo le rive del fiume Serio, non permetteva la coltivazione di alcuna coltura in quanto soggetta alle numerose piene del fiume e per questo molto fangosa.\nUn'altra versione \u00e8 quella fornita dal Rohlfs, il quale suppone che il nome del paese sia da collegare con il gentilizio romano \"Caerum\", poi declinato in \"Caenum\".\nAlcuni storici del XVI secolo, tra i quali Celestino Colleoni e Giangrisostomo Zanchi, indicavano il paese come fondato da Cidno, mitologico primo abitante di Bergamo, da cui i discendenti avrebbero preso il nome, mutuandolo in Cydnomani prima ed in Cenomani poi. Questa stirpe gallica, che abit\u00f2 la provincia bergamasca, si sarebbe insediata a lungo nel borgo tanto da identificarlo con il proprio nome.\nStoria.\nDalla preistoria ai romani.\nSul territorio comunale sono stati rinvenuti numerosi reperti risalenti a differenti epoche. I pi\u00f9 antichi ed importanti sono stati portati alla luce nella zona della \"\u201dcava Ratta\u201d\", un antico sito estrattivo dismesso collocato a Nord dell'abitato, grazie ai quali \u00e8 stato possibile ricostruire l'origine geologica della zona.\nQui, una volta terminata l'attivit\u00e0 estrattiva, nel 1965 l'area fu interessata da uno smottamento in seguito al quale un ricercatore della zona, Antonio Canova, trov\u00f2 alcuni frammenti di fossili di pesci. Venne quindi supportato nelle successive ricerche da numerosi ricercatori del museo di Bergamo. L'area fu posta sotto tutela e gli scavi fecero riaffiorare migliaia di fossili in uno stato pressoch\u00e9 perfetto.\nIl pi\u00f9 importante \u00e8 senza l\"Eudimorphodon ranzii\", un rettile volante che ha permesso di retrodatare la comparsa di questo genere di animali di circa 20 milioni di anni e che si trova presso il Museo di Scienze Naturali di Bergamo.\nTuttavia segni che attestino la presenza umana in et\u00e0 preistorica sono sporadici, tanto che \u00e8 soltanto ipotizzabile che nella zona si stabilirono attorno al VI secolo a.C. popolazioni di origine ligure, dedite alla pastorizia, tra cui gli Orobi. Si trattava di nuclei isolati seminomadi, a cui si aggiunsero ed integrarono, a partire dal V secolo a.C., le popolazioni di ceppo celtico, tra cui i Galli Cenomani.\nQuesti ultimi crearono i primi stanziamenti fissi di una certa consistenza, come si evince da alcuni toponimi presenti sul territorio comunale, tra cui quello della \"Torre del Mazzo\", antica fortificazione nella quale si sono succedute numerose successive dominazioni, il cui nome dovrebbe derivare da \"Mass\", che nel linguaggio gallico sta ad indicare un'abitazione.\nTuttavia la prima vera e propria opera di urbanizzazione fu opera dei Romani, che conquistarono la zona e la sottoposero a centuriazione, ovvero ad una suddivisione dei terreni a pi\u00f9 proprietari, a partire dal I secolo d.C. Questa opera assegn\u00f2 appezzamenti pi\u00f9 o meno vasti a coloni e veterani di guerra, di origine o acquisizione romana, i quali bonificarono i terreni al fine di poterli sfruttare per coltivazioni agricole ed allevamento di bestiame.\nIl borgo era posto in posizione strategica, dal momento che si trovava all'imbocco della valle Rossa, agevole collegamento tra la bassa val Seriana e la val Cavallina, da cui poi poter accedere alla val Camonica.\nQuesta collocazione garant\u00ec al paese un ruolo di primissimo piano nelle vicende della valle, come testimoniano i resti di cinte murarie e primordiali fortificazioni.\nIl periodo successivo alla dominazione romana vide la zona soggetta alle invasioni barbariche, con la popolazione costretta a rifugiarsi in postazioni pi\u00f9 elevate su colli e propaggini circostanti, in quanto considerate pi\u00f9 sicure dalle scorrerie, con conseguente abbandono dei centri abitati.\nAlto Medioevo.\nNel corso del VI secolo si verific\u00f2 l'arrivo dei Longobardi, popolazione che si radic\u00f2 notevolmente sul territorio, influenzando a lungo gli usi degli abitanti: si consideri infatti che il diritto longobardo rimase \u201cde facto\u201d attivo nelle consuetudini della popolazione fino al XV secolo, cos\u00ec come pu\u00f2 essere riscontrabile nel toponimo indicato come \"Fara\", localit\u00e0 a Nord del paese tra le vie del Castello e Bellora, stante ad indicare un nucleo in cui era aggregato un gruppo omogeneo e compatto di famiglie.\nNell'VIII secolo ai Longobardi subentrarono i Franchi che, al contrario dei predecessori, rimasero estranei alla vita sociale e politica dei territori assoggettati, nei quali instaurarono un sistema feudale, inserito nell'ambito del Sacro Romano Impero. A tal riguardo nel 974 l'imperatore Ottone II invest\u00ec Ambrogio I, Vescovo di Bergamo, del titolo di Signore delle terre della valle Seriana, sulle quali aveva giurisdizione in ambito civile, penale ed ecclesiastico. A pochi anni prima risale invece il primo documento in cui viene nominato il nome del paese: \u00e8 il 968 quando viene citato \"Gaudeverto Capitaneus de Cene\", probabilmente capostipite della famiglia dei Capitani. Questi, appartenenti ad un ramo della potente famiglia dei Capitani di Mozzo, furono investiti dal vescovo stesso con il ruolo di vassalli imperiali nel paese, accrescendo in breve la loro importanza fino a diventare i signori del borgo.\nIn quel periodo l'estensione territoriale del paese arriv\u00f2 a comprendere anche tutto il monte Altino, spingendosi fino al torrente Lujo, nella vallata che in quei tempi era definita \"Vallalta\" (poi Valle del Lujo). In quelle zone inizialmente disabitate, la popolazione cominci\u00f2 a crescere notevolmente, tanto che gi\u00e0 nei primi anni del XIV secolo il nucleo di Vall'Alta cominci\u00f2 a svilupparsi venendo nominata come entit\u00e0 amministrativa e religiosa unita a Cene stesso.\nL'unione tra i due borghi \u00e8 ribadita in numerosi documenti del tempo, tra cui la calcazione di confine tra territori dell'Abbazia di San Benedetto ed il comune di Cene-Vall'Alta (1234), gli statuti cittadini di Bergamo del 1331 e la descrizione dei confini del Comune maggiore di Albino (1353).\nI due nuclei, uniti amministrativamente alla pari nel comune di \"Cene con Vall'Alta\" ed inclusi nella \"Facta della Porta di San Lorenzo\", fusero le proprie vicende a tal punto che gli interessi dei Capitani di Cene arrivarono a contendere alcuni territori, posti lungo il corso del torrente Lujo, alla vicina abbazia benedettina. Questi contrasti videro impegnato in prima persona Raimondo de' Capitani che, nella prima parte del XII secolo, cerc\u00f2 di ampliare le estensioni territoriali del proprio feudo, appropriandosi indebitamente di alcune terre quali Felgoso e Grumelduro, di competenza dei monaci stessi, e di alcuni campi posti tra l'antica strada per Altino ed il corso del Lujo.\nPer frenare la loro avanzata, in un primo momento il vescovo di Bergamo decise di donare ai monaci i territori di Grumelduro e quelli situati presso lo sbocco del torrente Luio nel Serio. Considerando il perdurare dell'occupazione abusiva, i terreni in questione vennero quindi riacquistati dall'abbazia.\nEt\u00e0 comunale e lotte di fazione.\nSul finire del secolo Cene riusc\u00ec ad emanciparsi, redigendo quindi una serie di statuti ed ordinamenti ed ergendosi a comune autonomo posto sotto il controllo della citt\u00e0 di Bergamo.\nQuesta nuova organizzazione di tipo comunale permise al comune di gestire in autonomia lo sfruttamento dei boschi e dei pascoli, di poter definire confini amministrativi e viabilit\u00e0 e di organizzare liberamente il culto, come testimoniato da documenti che indicano presente la chiesa di san Zenone gi\u00e0 nel 1142.\nIn breve la posizione strategica garant\u00ec al paese un ruolo di primissimo piano nelle vicende della valle. Vennero costruite numerose fortificazioni, tra cui due porte di accesso al paese (una a Nord presso la torre del Mazzo, e l'altra a Sud presso la strada che reca a Vall'Alta), sette torri e ben tre castelli. Di questi, il primo era collocato in localit\u00e0 \"Castel\" alle pendici occidentali del Monte Bue, tuttora esistente e riadattato ad abitazione civile, il secondo sul fianco del monte Pizzo, del quale restano tratti dell'originale muratura, mentre il terzo sorgeva invece dove si trova la chiesa parrocchiale, tanto che la torre \u00e8 stata trasformata in campanile.\nCominciarono per\u00f2 a verificarsi attriti tra gli abitanti, divisi tra guelfi e ghibellini, che raggiunsero livelli di recrudescenza inauditi. Cene, formalmente schieratosi con la fazione guelfa, venne a trovarsi stretta tra i domini ghibellini di Bianzano e Gazzaniga.\nFatti di cronaca riportano un'incursione perpetrata da guelfi dei paesi vicini il 3 novembre 1397, in seguito alla quale venne ucciso Antonio d'Anzelino de'Capitani, stessa sorte occorsa ad altri due compaesani nei giorni seguenti. Le cronache del tempo riportano inoltre come abitanti del comune furono coinvolti in scorribande e lotte sviluppatesi nei paesi vicini.\nNel paese tuttavia erano numerosi anche gli appartenenti alla fazione ghibellina, come testimoniato dalla presenza di esponenti della famiglia Suardi, e dal fatto che spesso nelle famiglie si potevano trovare esponenti di entrambi gli schieramenti, situazione che si verific\u00f2 anche nel casato, a prevalenza ghibellina, dei Capitani.\nQuesta situazione port\u00f2 ad una divisione sia sociale, tra abitanti e famiglie, che amministrativa.\nDifatti in breve Cene venne diviso, con confine rappresentato dal corso del torrente Doppia, tra \"Cene di sotto\", posta sotto tutela del Consiglio Maggiore di Albino, di fazione guelfa, e \"Cene di sopra\", posto sotto la giurisdizione del podest\u00e0 di Gandino e di fazione ghibellina. Quest'ultima venne inserita nella Confederazione dei liberi comuni della Val Gandino, che garant\u00ec una maggiore indipendenza amministrativa ed economica grazie ai privilegi concessi dai Visconti. I due comuni risultavano per\u00f2 uniti in un'unica parrocchia e per ci\u00f2 che riguardava le fazioni militari.\nLa Repubblica di Venezia.\nIl XV secolo inizi\u00f2 con le dispute per il controllo della zona tra Ducato di Milano e Repubblica di Venezia, con le due contrade del paese schierate l'una con i milanesi, l'altra con i veneti.\nLa situazione si defin\u00ec nel 1428, quando la Serenissima ebbe il sopravvento. Questa decise di eliminare tutte le fortificazioni, con le torri che furono utilizzate come abitazioni, dando il via ad un periodo di tranquillit\u00e0 in cui l'intera zona riprese a prosperare, anche grazie alla diminuzione della pressione fiscale ed alla maggiore autonomia. Si svilupparono ulteriormente i commerci e vi fu nuovo impulso per l'agricoltura, l'allevamento e la produzione ed il commercio della lana, situazione che favor\u00ec lo sviluppo della piccola imprenditoria tessile.\nNel frattempo la popolazione di Vall'Alta crebbe al punto da richiedere la separazione dai vicini. L'autonomia amministrativa arriv\u00f2 il 13 dicembre 1456, ratificata da un documento nel quale il Doge della Repubblica di Venezia concedeva privilegi ed esenzioni alle terre di Vall'Alta, mentre quella religiosa pochi anni pi\u00f9 tardi, con Vall'Alta che riusc\u00ec anche ad ergersi a parrocchia, svincolandosi definitivamente da Cene.\nIl centro abitato di Cene tuttavia mantenne il suo impianto medievale, tanto che nel 1531 viene indicato, in una descrizione dello storico Giangrisostomo Zanchi, ancora dotato di un'antica cittadella fortificata.\nLo sviluppo sociale ed economico prosegu\u00ec anche nei successivi decenni, con la popolazione che, come riportato nella relazione del comandante veneto Giovanni Da Lezze, redatta nel 1596, crebbe fino a raggiungere 544 unit\u00e0 nel comune di \"Cene di sopra\" e 96 in quello di \"Cene di sotto\".\nNon mancarono tuttavia gli eventi funesti: nel triennio tra il 1627 ed il 1629 una forte carestia mise a dura prova gli abitanti, a cui fece seguito la tremenda epidemia di peste di manzoniana memoria, che ebbe il suo apice nell'estate del 1630. A causa della malattia, nelle varie contrade di Cene mor\u00ec pi\u00f9 della met\u00e0 della popolazione, che pass\u00f2 dalle 467 unit\u00e0 del 1629 alle 207 del 1631.\nDall'avvento di Napoleone fino ai giorni nostri.\nNel 1789, in seguito al trattato di Campoformio, l'intera provincia fu assoggettata alla napoleonica Repubblica Cispadana. Immediatamente i nuovi dominatori si preoccuparono di riunire le due anime politiche di Cene in un'unica entit\u00e0 amministrativa. Successivamente, nel 1809, nell'ambito di un'ampia opera di riorganizzazione delle realt\u00e0 comunali volta a favorire i grossi centri a scapito di quelli pi\u00f9 piccoli, l'istituzione francese aggreg\u00f2 amministrativamente Cene al comune di Gazzaniga, al pari dei vicini centri di Fiorano ed Orezzo. Tuttavia nel 1816, in seguito al passaggio della zona all'austriaco Regno Lombardo-Veneto, il comune riacquis\u00ec la propria autonomia amministrativa.\nIn quegli anni la popolazione crebbe in modo considerevole, passando dai 425 abitanti del 1776 agli 818 del 1861, numero che continu\u00f2 a crescere in modo costante, grazie anche alle nuove opportunit\u00e0 lavorative che il territorio offriva: tra questi l'estrazione del marmo nero, i molini ed i magli lungo il torrente Doppia per la lavorazione del ferro, ed un opificio per la produzione del cartone.\nUn ulteriore impulso all'economia locale venne dall'apertura della Ferrovia della Valle Seriana, che dal 1884 permetteva il collegamento di merci e passeggeri da Bergamo a Clusone, pur passando all'esterno dell'abitato.\nDopo l'unit\u00e0 d'Italia nel paese, cos\u00ec come in molti altri centri della media valle Seriana, vi fu un forte sviluppo dell'industria tessile, facilitato dall'arrivo di investitori stranieri, gli svizzeri Walty e Gelti Widmer, che trasferirono i loro insediamenti produttivi nella zona a Nord dell'abitato, presso il ponte sul Serio utilizzato per il collegamento con Gazzaniga, ristrutturato da pochi anni. Una quindicina di anni dopo l'apertura, avvenuta nel 1874, lo stabilimento assunse il nome di \"Cotonificio Valle Seriana\", che nel 1891 occupava ben 1.300 operai, saliti a 2.030 nel 1901.\nL'importanza del complesso era tale che il vicino comune di Gazzaniga nel 1925 cerc\u00f2 di inserirlo nei propri confini, proponendo a Cene la rettifica dei limiti amministrativi a proprio vantaggio, domanda perorata a lungo ma poi caduta nel vuoto. Nel 1936 l'insediamento venne acquistato dall'industriale e politico varesino Pietro Bellora, assumendo il nome del nuovo proprietario. In seguito alla crisi del tessile, il cotonificio cess\u00f2 l'attivit\u00e0 nel 1987.\nNella seconda parte del secolo il comune fu soggetto ad un tumultuoso sviluppo urbanistico, sociale ed economico. La popolazione difatti crebbe in modo esponenziale raggiungendo numeri inimmaginabili solo qualche decennio prima: al censimento del 1881 gli abitanti erano 999, cifra quasi raddoppiata nel 1911, mentre un solo decennio dopo avevano raggiunto quota 2164.\nIl vero boom avvenne nella seconda parte del secolo, in seguito ad un'imponente cementificazione del territorio che fece lievitare i residenti a 2839 nel 1971 ed a 4229 nel 2011, con un conseguente snaturamento del territorio, ed unificazione in un unico nucleo abitativo delle differenti contrade fino ad allora separate.\nNel 1990 il paese venne proiettato al centro delle cronache politiche nazionali per essere stato il primo comune in Italia in cui la Lega Lombarda ottenne la poltrona di sindaco.\nSimboli.\nBlasonatura stemma:\nMonumenti e luoghi d'interesse.\nIn ambito religioso, il luogo di maggior interesse \u00e8 senza dubbio la chiesa parrocchiale che, dedicata a San Zenone, risulta essere stata consacrata per la prima volta il 22 maggio 1142. Probabilmente costruita a sua volta su un luogo di culto preesistente, era inclusa nella fortificazione di un castello che svettava sul luogo di confluenza tra il torrente Doppia con il fiume Serio. Ricostruita nel 1749 dall'architetto Luca Lucchini di Montagnola (frazione Certenago), Ticino (CH), per venire incontro alle mutate esigenze di una popolazione in costante crescita, venne ulteriormente ampliata nel 1929, su progetto dell'ingegnere Luigi Angelini. Presenta un'unica navata e un'abside che nella struttura primitiva era la navata.\nAll'interno sono custodite opere di rilievo, tra cui numerosi dipinti secenteschi quali la \"Madonna con Bambino\" e \"sant'Antonio di Padova\" di Carlo Ceresa, la \"storia della vita di san Zenone\" di Giuseppe Poli, nonch\u00e9 i pi\u00f9 recenti \"san Luigi\" e altri affreschi di Pasquale e Luigi Arzuffi, artisti che hanno anche restaurato altri affreschi eseguiti da Vincenzo Angelo Orelli. Da segnalare anche il grande Crocifisso in legno, di scuola napoletana del XVII secolo, donato in memoria di una ragazza perita in un incidente d'auto.\nPoco distante, nella contrada Cene di Sotto, si trova la chiesetta della Madonna delle Grazie che, consacrata nel 1720, venne edificata in luogo di un'antica cappelletta posta all'incrocio tra le strade che conducevano a Bergamo e Vall'Alta. Altri edifici religiosi sono la settecentesca chiesetta dell'Annunciazione, posta sul monte Bue e di propriet\u00e0 privata, e la chiesa di Sant'Antonio, situata in localit\u00e0 Valle Rossa ed edificata nel 1950.\nPer ci\u00f2 che concerne l'architettura civile, la principale attrazione \u00e8 la \"Torre del Mazzo\", le cui origini si perdono all'epoca dei galli cenomani. Utilizzata anche in epoca romana, periodo del quale rimane il basamento delle mura, ebbe il suo periodo di maggior splendore nel XII secolo quando venne utilizzata come roccaforte di una pi\u00f9 complessa fortificazione che in quel punto aveva collocato la porta settentrionale d'accesso al paese. Attualmente di propriet\u00e0 privata, \u00e8 strutturata su due piani e presenta una muratura in pietra e sassi a lisca di pesce.\nInteressante \u00e8 anche il centro storico, che mantiene una struttura di tipo medievale, in cui convivono edifici d'origine signorile e rurale.\nTra questi si segnalano l'antico castello (poi adibito ad abitazione) posto sulle pendici nord del monte Bue nella localit\u00e0, detta \"Ol cast\u00e8l\", che ancora ne attesta la presenza; la secentesca casa Fanti (detta anche del \"Bastian\u00ec\"), con portico, loggiato e capitelli tuscanici; nonch\u00e9 numerosi edifici posti nella principale via Ulisse Bellora, che mantengono le caratteristiche di abitazioni rurali con ampie corti interne.\nInfine \u00e8 presente il parco Paleontologico, situato a nord dell'abitato presso quella che un tempo era nota come la \"cava Ratta\". Questo permette di visitare il sito in cui sono state rinvenute grandi quantit\u00e0 di fossili, soprattutto pesci e crostacei, ma anche rettili volanti, tra cui l\"Eudimorphodon\" e il \"Peteinosaurus\". Lo strato fossilifero risale al Triassico superiore ed \u00e8 costituito da rocce calcaree. L'abbondanza di animali marini testimonia che quest'area era all'epoca sommersa; tuttavia la presenza di rettili volanti indica che nelle vicinanze dovevano esistere anche terre emerse.\nSport e tempo libero.\nPer quanto riguarda l'ambito naturalistico il tempo libero, numerosi sono gli itinerari che si sviluppano sul territorio comunale. Tra questi ve ne sono numerosi che raggiungono i monti circostanti, dei quali un paio sono contrassegnati dal segnavia del CAI. Il numero 541 che dal centro abitato sale toccando la piccola \"Val del Cl\u00ec\" ed i \"Pracc Mol\u00e8cc\", da cui poi \u00e8 possibile raggiungere il santuario di Altino (a monte di Vall'Alta) o il monte Croce (a monte di Leffe), ed il numero 546 che dall'imbocco della valle Rossa si sviluppa sulle pendici del monte Bue, toccandone numerose localit\u00e0, con la possibilit\u00e0 di effettuarne il periplo.\nInoltre \u00e8 d'obbligo citare la Ciclovia della Valle Seriana che transita sul comune lungo il corso del fiume Serio, nella porzione meridionale ed in quella settentrionale, nei pressi della valle Asinina. Questa, nonostante nel territorio comunale subisca brusche interruzioni che ne compromettono la linearit\u00e0, offre passeggiate e pedalate nella natura, lontano da traffico ed inquinamento, permettendo la riscoperta e la valorizzazione di spazi un tempo abbandonati all'incuria.\nIn ambito sportivo, grande importanza ricoprono le discipline del ciclismo, settore rappresentato dalla locale scuola ciclismo che cura il settore giovanile e che pu\u00f2 disporre di un circuito ad anello su cui far allenare i pi\u00f9 piccoli, e del calcio. \nQuest'ultima ha come principale esponente la societ\u00e0 AlzanoCene, che ha militato in serie D e in Eccellenza e nata nell'estate 2007 in seguito alla fusione tra l'Ardens Cene, societ\u00e0 storica del paese che disputava il campionato di Eccellenza, con l'Alzano 1909, rappresentante dell'omonimo paese, che militava in Prima Categoria. Nel 2015 la societ\u00e0 si fonde con l'Aurora Seriate andando a formare la Virtus Bergamo 1909, rappresentante le citt\u00e0 di Alzano Lombardo e Seriate ma con sede a Cene. La squadra per\u00f2 disputa le proprie partite interne presso lo Stadio Carillo Pesenti Pigna di Alzano, risultando una realt\u00e0 distante dal paese, tanto che nel 2010 \u00e8 nata una nuova societ\u00e0 calcistica, attualmente militante in seconda categoria.\nInfrastrutture e trasporti.\nLa stazione di Cene, attiva fra il 1884 e il 1967, era posto lungo la ferrovia della Valle Seriana."}
{"id": "33237", "revid": "2163579", "url": "https://it.wikipedia.org/wiki?curid=33237", "title": "Cerete", "text": "Cerete (\"Ser\u00e9t\" in dialetto bergamasco) \u00e8 un comune sparso italiano di abitanti della provincia di Bergamo in Lombardia. Appartiene alla Comunit\u00e0 montana della Valle Seriana.\nGeografia fisica.\nTerritorio.\nIl territorio di Cerete \u00e8 posto nella media Val Borlezza, sulla parte destra del fiume Borlezza, ed \u00e8 attraversato dal torrente Cula, che avendo una portata d'acqua costante durante tutto l'anno, veniva e viene usato come forza motrice per i mulini del paese.\nSebbene faccia parte amministrativamente dei paesi della Val Seriana, Cerete, geograficamente appartiene al bacino idrico-montano dell'Oglio, in quanto il fiume che lo attraversa sfocia nel Lago Sebino. Il ghiacciaio che per due milioni di anni lo attraversava fino a raggiungere l'altopiano di Clusone, era quello che aveva la provenienza Val Camonica. Le colline moreniche ne sono testimonianza tra Cerete e le localit\u00e0 di San Lorenzo e di Songavazzo. Lungo il corso del Borlezza sul fondovalle, son visibili tracce dell'antica torbiera, lasciate dall'erosione del torrente.\nParte da un'altitudine di 407 metri sull'alveo del fiume, fino a raggiungere i 1.419 della sua cima pi\u00f9 alta, cima Lus\u00f9. Il comune \u00e8 composto dalle tre frazioni: Cerete Alto, Cerete Basso e Novezio.\nStoria.\nLe testimonianze archeologiche documentano la presenza umana gi\u00e0 in epoca preistorica: ceramiche dell'et\u00e0 del ferro (in localit\u00e0 Gavazzo), graffiti di epoca ancora imprecisata (in localit\u00e0 Cedrini) e un blocco di ossidiana che permette di ipotizzare una frequentazione anche in epoca neolitica (in localit\u00e0 Cedrini).\nUna necropoli altomedievale \u00e8 stata inoltre rinvenuta all'ingresso del paese, accanto alla chiesetta di San Rocco.\nLa prima menzione della localit\u00e0 risale all'883 e riguarda la donazione da parte dell'imperatore Carlo III il Grosso al vescovo di Bergamo del piccolo monastero di San Michele Arcangelo \"\"in locum qui dicitur Cerretum\". La donazione \u00e8 confermata nell'895 da re Arnolfo di Carinzia e nel 901 dall'imperatore Ludovico IV il Fanciullo. Intorno al monastero dovette formarsi un centro abitato, tanto che la localit\u00e0 viene menzionata come \"civitas\" in un atto di permuta dei terreni del 941 conservato nel \"Codex diplomaticus Langobardiae\".\nAttorno all'anno Mille si hanno notizie dell'esistenza di un palazzo episcopale del vescovo di Bergamo, dotato di torre, su piazza Giovanni XXIII. Il territorio doveva estendersi dal passo della Presolana fino ai confini fra Cerete e Sovere, quelli anteriori all'anno 1088, e comprendeva probabilmente i territori di Cerete, San Lorenzo di Rovetta, Songavazzo, Onore, Fino del Monte e Castione della Presolana.\nCerete Basso fu quindi annesso al comune di Gavazzo, ma mantenne l'obbligo di corrispondere le decime alla Curia. Il comune di Gavazzo, secondo un documento del 1212, comprendeva la zona sud di Rovetta, ovvero il territorio di San Lorenzo, con la parte orientale del monte Fogarolo fino alla \"valle di Barcolo\" (valle Faccanoni) e il territorio di Cerete collocato fra i torrenti Borlezza, Cula e Glerola. Cess\u00f2 di esistere verso la met\u00e0 del XIV secolo e Cerete divenne comune autonomo.\nNel 1697 arrivarono in paese le spoglie di San Vincenzo, martire romano, che furono ospitate nella chiesa parrocchiale.\nMonumenti e luoghi d'interesse.\nIl centro storico di Cerete Alto (Sede comunale) ha il suo fulcro nella piazza Martiri della Libert\u00e0, mentre quello di Cerete Basso nella piazza Giovanni XXIII.\nChiesa parrocchiale di San Vincenzo martire a Cerete Basso.\nLa chiesa di San Vincenzo \u00e8 sicuramente la chiesa pi\u00f9 antica, risalente all'anno mille, ed era annessa al palazzo episcopale.\nNella chiesa si conserva il \"Cristo Grande\" della bottega di Andrea Fantoni, la pala Ferri di Gianantonio Guardi, dieci importanti dipinti di Antonio Cifrondi, una \"Estasi di Santa Teresa d'Avila\" di Paolo Pagani e delle lunette affrescate da Carlo Gaudenzio Mignocchi.\nChiesa parrocchiale dei Santi Apostoli Filippo e Giacomo a Cerete Alto.\nLa chiesa \u00e8 stata edificata dove sorgeva il castello medievale in sostituzione di una precedente, risalente al XV secolo, che era ubicata nella nuova piazza Martiri della Libert\u00e0.\nLa data di fondazione dell'edificio risale al 22 luglio 1711 e venne concluso nel 1725. La chiesa fu consacrata nel 1736 dal vescovo monsignor Antonio Redetti. I lavori per la sistemazione esterna si ultimarono nel 1751, infine nel 1914 fu aggiunto il campanile.\nIl progetto architettonico \u00e8 dello scultore Andrea Fantoni di Rovetta, in questa occasione eccezionalmente architetto. La chiesa conserva pregevoli opere di Pietro Della Vecchia, Antonio Cifrondi, Bortolo Litterini, Giambettino Cignaroli e della Bottega Fantoni.\nSantuario Nativit\u00e0 di Maria a Novezio.\nIl santuario della Nativit\u00e0 di Maria si trova nella piccola Frazione di Novezio nel comune di Cerete in provincia di Bergamo. \u00c8 posizionata su uno spiazzo a ridosso della Valle di Trinale, sulla strada provinciale che collega l'abitato di Songavazzo con quello di Cerete Alto. Non \u00e8 stato possibile accertare le origini del santuario e nemmeno i motivi che ne hanno determinato la costruzione. Su uno dei tre affreschi che ancora si possono ammirare all'esterno sulla parete sud, \u00e8 riportata la data del 1453 ma le origini risalgono a tempi pi\u00f9 lontani. L'interno affrescato da Antonio Brighenti nel 1883 custodisce anche tele di Pietro Ronzelli di Stezzano e del clusonese Antonio Cifrondi e sculture dei Fantoni). Il santuario \u00e8 intitolato a Maria bambina, festeggiata la prima domenica di settembre (8 settembre Nativit\u00e0 della Beata Vergine Maria), con la processione per le vie della frazione, con il porto della statua della Maria Bambina.\nCappella dell'Annunciata.\nLa piccola chiesa dell'Annunciata fu edificata tra il 1503 e il 1512 grazie al lascito testamentario di Giovanni Marinoni fu Fedrighino del 20 giugno 1483. L'edificio faceva parte della chiesa dei Santi Filippo e Giacomo risalente al XV secolo, come cappella privata della famiglia stessa, come risulta dal blasone visibile sulla parte superiore della facciata. Quando la chiesa dei santi fu demolita per la costruzione di quella nuova, la cappella dell'Annunciazione non sub\u00ec la medesima sorte proprio perch\u00e9 di propriet\u00e0 privata ma fu chiusa la facciata nella parte che la collegava con il corpo della chiesa. \nL'interno conserva dipinti rinascimentali dai primi anni del XVI secolo. \nSul sagrato della chiesa \u00e8 rimasto il \"sepulcreto\" anche questo appartenente alla famiglia Marinoni con tre repositori diversi per gli uomini, le donne e i bambini.\nChiesa di San Rocco.\nSituata a nord-ovest della frazione di Cerete Basso \u00e8 sorta probabilmente sulla sede della pi\u00f9 antica chiesa parrocchiale. Il prato adiacente viene descritto nei documenti (\"Rotolus Ecclesiae Sancti Vincentii de Cereto\") come \"cimitero antico\" e vi furono infatti rinvenute tombe altomedioevali. \nNel 1998 durante i lavori di ampliamento della strada e del cimitero, furono rinvenute alcune antiche sepolture risalenti all'epoca medioevale. Nel 1980 vennero intrapresi lavori di ristrutturazione trovandosi l'oratorio in grave stato di abbandono. I locali sono adibiti a uso espositivo di mostre e d'incontri culturali.\nGli antichi mulini.\nL'abbondanza d'acqua, la particolare morfologia del territorio e il clima di Cerete Basso sono state le condizioni favorevoli che in passato hanno consentito di collocare in questa zona attivit\u00e0 artigianali bisognose di forza idrica. Nel basso medioevo tutte le seriole e i mulini di Cerete Basso erano di propriet\u00e0 del vescovo di Bergamo. Poi, in epoche pi\u00f9 recenti, comuni limitrofi come Fino del Monte, Onore e Songavazzo hanno posseduto in questa terra dei propri mulini per la molinazione dei cereali. Oltre ai mulini da grano esistevano vari mulini con pestello da corteccia, folli, fucine, segherie, una cartiera e un filatoio per la seta. Cerete Basso \u00e8 stato in passato un'importante realt\u00e0 produttiva e due mulini da grano superstiti risultano competitivi. Sono stati rilevati almeno otto antichi mulini posti lungo il corso del Borlezza e del torrente Cula.\nCultura.\nMuseo dei mulini, della macinazione e dei cereali.\nIl museo dei mulini\" Macer\" \u00e8 stato inaugurato nel 2018 dai soci dell'associazione \u201cLa sorgente\u201d. Il museo \u00e8 dislocato all'interno dell'ex chiesa di San Rocco di Cerete. \u00c8 stato creato per riproporre l'antica pratica della macinazione. Diffusa in tutta la Val Seriana, la macinazione \u00e8 favorita dalla grande abbondanza di acqua che, in particolare a Cerete, \u00e8 dovuta alla presenza dei torrenti Borlezza e Cula. Nasce con l'intento di trasferire ai pi\u00f9 giovani i valori legati alla Val Borlezza, alla passione per il proprio territorio e alla propria storia. Tenendo le radici salde nella tradizione il \"Macer\" tramanda, attraverso i laboratori didattici proposti per le scuole, l'attenzione per la natura. Infatti \u00e8 definito \u201cEcomuseo\u201d perch\u00e9, sfruttando la potenza dell'acqua per alimentare i mulini, rappresenta un modello di ecosostenibilit\u00e0. All'interno del museo \u00e8 presente un percorso storico con ricostruzioni di macine dell'et\u00e0 della pietra e macine antiche ancora funzionanti. All'esterno \u00e8 situato il \"pestone\", anch'esso alimentato ad acqua e utilizzato per estrarre il tannino utilizzato nella lavorazione delle pelli e della carta. A completamento del percorso del museo, all'esterno di esso, \u00e8 situato un forno con il quale avviene la cottura del pane.\nOpere di artisti dal XV al XVIII secolo.\nA Cerete sono conservate opere di: Giacomo Borlone de Buschis, seguaci di Vincenzo Foppa, Pietro Ronzelli, Domenico Carpinoni, Pietro Vecchia, Antonio Cifrondi, Paolo Pagani, Bortolo Litterini, Giambettino Cignaroli, Antonio Corbarelli, Andrea Fantoni, Bottega Fantoni, Gianantonio Guardi.\nBibliografia.\nCorso di Storia locale. \"Attraverso il tempo alla riscoperta di Cerete\". Ciclo di conferenze videoregistrate. Cerete, 24. IV-06.XI.1998:"}
{"id": "33238", "revid": "2039709", "url": "https://it.wikipedia.org/wiki?curid=33238", "title": "Chignolo d'Isola", "text": "Chignolo d'Isola (\"Chign\u00f6l\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato nell'Isola bergamasca, dista circa 14 chilometri verso ovest, dal capoluogo orobico.\nStoria.\nI primi insediamenti stabili si verificarono in epoca romana, quando i conquistatori istituirono nella zona una circoscrizione territoriale chiamata \"Pagus Fortunensis\". In quel periodo storico il borgo, cos\u00ec come l'intera zona dell'isola, fu interessato da notevoli flussi commerciali e militari, vista la presenza di due importanti strade di comunicazione che delimitavano il territorio: quella tra le citt\u00e0 di Bergamo e di Milano a sud, ed un'altra che univa il capoluogo orobico a Como a nord.\nCon il termine dell'impero romano Chignolo fu soggetto alle incursioni barbariche, che portarono anni di saccheggi e terrore tra la popolazione. Nel VI secolo la situazione politica si stabilizz\u00f2 grazie all'arrivo dei Longobardi prima, e dei Franchi poi. In questo periodo storico Chignolo venne posto sotto la giurisdizione della chiesa plebana di Terno: in tal senso preziosa \u00e8 una testimonianza scritta che, risalente al 774, attesta il nuovo ordinamento della Pieve di Terno.\nA partire dal XIII secolo sul territorio si svilupp\u00f2 l'ordine degli Umiliati che favor\u00ec la diffusione della lavorazione della lana e delle pelli, migliorando le condizioni economiche del borgo, che nel frattempo aveva assunto l'attuale toponimo di Chignolo. L'origine etimologica del nome dovrebbe derivare dalla voce latina \"cuneolus\", traducibile con la parola \"cuneo\", che in dialetto bergamasco veniva detta \"Chign\u00f6l\", poi traslato in \"Chignolo\".\nIn epoca medievale il paese fu interessato da numerose battaglie tra guelfi e ghibellini, tanto da doversi dotare di numerose fortificazioni, tra cui un castello posto su un piccolo colle, in posizione dominante. Il maniero fu conquistato da Galeazzo Gonzaga, appartenente allo schieramento guelfo, al quale subentr\u00f2 poi la dominazione della famiglia milanese dei Visconti, che si rese protagonista di numerose dispute con la Repubblica di Venezia, volte ad ottenere la supremazia sull'intera zona. Gli scontri tra gli eserciti milanesi e veneziani misero a dura prova la popolazione, che visse secoli di povert\u00e0, tanto che l'isola venne definita \"il triangolo della fame\".\nIn tal senso molto chiara \u00e8 la descrizione in un documento del tempo:\nLa situazione parve migliorare con il definitivo consolidamento del potere della Serenissima. Questa inser\u00ec Chignolo nel distretto denominato \"Quadra dell'isola\" ponendolo come capoluogo unitamente a Terno d'Isola, e comp\u00ec numerosi interventi volti al miglioramento delle condizioni economiche e lavorative. Ai veneziani subentr\u00f2 nel 1797 la Repubblica Cisalpina, subito sostituita nel 1815 dagli austriaci, che la inserirono nel Regno Lombardo-Veneto, in cui Chignolo assurse al ruolo di capoluogo dell'isola.\nCon l'unit\u00e0 d'Italia avvenne un primo ma deciso processo di industrializzazione, che permise un notevole miglioramento delle condizioni di vita degli abitanti. Nel 1928 venne revocata l'autonomia amministrativa, dal momento che il paese venne accorpato al vicino comune di Madone, assumendo il nome di Centrisola. Nel 1948 quell'entit\u00e0 venne nuovamente scissa nei due comuni che riacquisirono l'autonomia.\nSimboli.\nLo stemma comunale \u00e8 stato concesso con decreto del presidente della Repubblica del 25 novembre 1964.\nLa pianta di gelso ricorda lo storico allevamento dei bachi da seta e l'industria tessile; la banda d'azzurro allude ai corsi d'acqua del Buliga e del Grandone; le tre spighe di grano sono simbolo dell'agricoltura che era la principale attivit\u00e0 economica del paese.\nMonumenti e luoghi d'interesse.\nDi notevole richiamo \u00e8 Palazzo Roncalli, edificato dall'omonima nobile famiglia nel corso del XVII secolo. Nel corso del XIX secolo la famiglia fece ristrutturare radicalmente l'edificio, abbattendone il lato occidentale. La struttura, con una pianta ad \"U\", si erge sulle rovine del castello medievale distrutto dalla Repubblica di Venezia, e presenta un grande parco e numerosi affreschi, recentemente restaurati, tra i quali spiccano quelli di Giovan Battista Botticchio.\nLa Casa Ceresoli, in piazza Papa Giovanni XXIII, si distingue per le vaste murature rustiche. Edificata quasi interamente nel XIX secolo, ha un interno semplice con portico ad archi nel corpo di fabbrica lungo Via Roncalli. Il porticato continuava idealmente nel ruustico accanto, che ha un bell'ingresso settecentesco in arenaria.\nIl miglior esempio di rustico Settecentesco del paese \u00e8 la Cascina Gattolina, purtroppo in parte demolita. Edificata verso la fine del XVIII secolo dai Roncalli, ospitava quattro famiglie contadine ed era edificata secondo i criteri dell'epoca, con le abitazioni separate dalle stalle e i portici disposti lungo gli altri lati del cortile. Nel XIX secolo il corpo abitativo \u00e8 stato ampliato con l'aggiunta di una serie di stanze su tre piani lungo il lato nord, evidenziata dalle murature non intonacate.\nLa casa padronale pi\u00f9 antica del paese \u00e8 quella di Via Quattro novembre, databile tra il XIV e il XV secolo. Il portone, con i conci delle spalle parzialmente sostituiti, reca inciso nella chiave dell'arco un giglio, senza scudo, come in uso in quel periodo. L'interno, molto manomesso, doveva presentarsi con un porticato al piano terra e una loggetta trabeata al primo piano, sostenuta da pilastrini ottagonali in mattoni intonacati.\nAnche le tre fontane sono meritevoli di considerazione. La principale \u00e8 situata in piazza Papa Giovanni XXIII. Le altre due, in marmo bianco di Zandobbio, sono prospicienti a Via Roncalli e Via XXV Aprile. Le ultime due sono costruite secondo lo stile pi\u00f9 diffuso nella zona, con due vasche in marmo di cui una pi\u00f9 grande, a bordo inclinato, utilizzata come lavatoio e la pi\u00f9 piccola con fonte da cui attingere l'acqua.\nIn ambito religioso merita menzione la chiesa parrocchiale di San Pietro. Edificata nel 1873-1885, consacrata nel 1901, presenta al proprio interno numerosi dipinti di buon pregio, due confessionali realizzati dai fratelli Manzoni nel 1913 su disegno dell'ingegnere Elia Fornoni, il coro ligneo di Cesare Zonca, l'addobbo delle Quarantore e una reliquia di Venturino da Bergamo. Custodisce anche un pregevole organo di Giacomo Locatelli del 1886, opera 73; possiede 2 tastiere, 48 registri e 1868 canne.\n\u00c8 inoltre presente il Santuario della Madonna di Lourdes, edificato tra il 1733 e il 1742 da Giovan Battista Caniana in stile tardo-barocco e consacrato nel 1743. Inizialmente intitolato a San Pietro e utilizzato come parrocchiale, custodisce due opere di Francesco Capella. Custodiva un organo Serassi del 1744, opus 98.\nInfine si pu\u00f2 trovare l'oratorio dell'Addolorata, un tempo intitolato a San Rocco. Questo piccolo edificio \u00e8 ci\u00f2 che rimane dell'antica chiesa di Santa Maria, risalente al XVI secolo e quasi completamente demolita due secoli pi\u00f9 tardi."}
{"id": "33240", "revid": "1632387", "url": "https://it.wikipedia.org/wiki?curid=33240", "title": "Chiuduno", "text": "Chiuduno (\"Ci\u00fcd\u00fc\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato tra la pianura bergamasca e la Valcalepio, dista circa 15 chilometri ad est dal capoluogo orobico.\nStoria.\nLe origini del paese risalgono all'epoca della dominazione gallica, databili attorno al V secolo a.C. A tale periodo risale il nome del paese, originariamente \"Claudun\", in cui appare il suffisso \"\u2013dun\", utilizzato dalle popolazioni celtiche per indicare un luogo sito in prossimit\u00e0 di colli o monti. La successiva colonizzazione romana modific\u00f2 il nome in \"Claudunum\", da cui deriva il toponimo attuale, e diede nuovi impulsi al borgo grazie alla presenza di una strada che collegava Bergamo con Brescia. Questa si trovava proprio alla base dei colli della Valcalepio, dove si svilupp\u00f2 il paese.\nLa bonifica dei terreni determin\u00f2 una capillare diffusione degli insediamenti abitativi, con culture prevalentemente cerealicole, e la realizzazione di un'importante rete viaria, comprendente la Via Francesca, usata anche per motivi militari. Su questa via, in prossimit\u00e0 dell'oratorio dei Santi Cosma e Damiano, fu ritrovata la celebre colonna miliare, considerata tra le epigrafi romane pi\u00f9 importanti della Provincia di Bergamo.\nI primi documenti in cui viene menzionato il nome del paese risalgono tuttavia all'anno 795, mentre nel 928 un atto riferisce di una cappelletta votiva dedicata a San Vito, di cui oggi non esiste pi\u00f9 nulla. In epoca medievale il paese ebbe notevole sviluppo, grazie alla presenza della strada di origine romana che, ricostruita un po' pi\u00f9 a monte, collegava il capoluogo orobico con la vicina citt\u00e0 di Brescia, intersecata da quella che proveniva dalla Franciacorta. Questa invidiabile posizione rese Chiuduno soggetto alle mire politiche di varie signorie, allorch\u00e9 venne decisa la costruzione di una fortezza per proteggere il paese.\nCostruita sul colle che sovrasta il paese, inizialmente di propriet\u00e0 vescovile, venne acquisita nel XIV secolo dalla famiglia Suardi, e caratterizz\u00f2 la storia di Chiuduno al punto che su di essa vennero create storie e leggende riguardanti la sua impenetrabilit\u00e0. In tempi pi\u00f9 recenti, il paese pass\u00f2 alle cronache per avere fornito ben tre partecipanti alla spedizione dei mille, organizzata da Giuseppe Garibaldi nel 1860 per ottenere l'unit\u00e0 d'Italia. Di questi tre il pi\u00f9 importante fu indubbiamente Giuseppe Tironi, passato alle cronache come il trombettiere ufficiale della spedizione stessa.\nNel XX secolo il paese si caratterizz\u00f2 per una spiccata propensione sia verso il settore industriale, sviluppando industrie di bottoni, sia verso quello agricolo, grazie alle coltivazioni di viti che permettono la produzione di ottimo vino denominato Valcalepio, riconosciuto con l'etichetta D.O.C. In entrambi i campi i prodotti sono rinomati in tutto il mondo.\nHa dato i natali a Guido Gambarini, insigne musicista e docente. Ogni anno a fine maggio ha luogo la manifestazione \"Lo Spirito del Pianeta\" presso il polo sportivo/fieristico, un festival indigeno internazionale dove si tengono conferenze e si esibiscono con musica e danze rappresentanti delle culture di tutto il mondo.\nMonumenti e luoghi d'interesse.\nOltre al gi\u00e0 citato castello, risalente al IX secolo, di cui oggi rimangono soltanto la torre ed alcune parti dell'originale fortificazione, \u00e8 presente un'altra fortificazione, in localit\u00e0 Cicola, al confine con il comune di Carobbio degli Angeli, con gli anni trasformata in un edificio rurale. Risalente al XVII secolo, di propriet\u00e0 dei Suardi, possiede una caratteristica forma ad \u201cU\u201d.\nMerita menzione anche la chiesa parrocchiale, dedicata a Santa Maria Assunta, che venne costruita nel 1743 sulle basi di un precedente edificio di culto risalente al XV secolo, ed al cui interno si possono trovare opere pittoriche di particolare pregio.\nI fratelli scultori Andrea e Gian Giacomo Manni di Rovio, residenti a Gazzaniga, vi realizzarono l\"altare maggiore\" e l\"'altare dei Morti\" intorno al 1725 circa.\nPoco distante si trova la vecchia parrocchia, da poco santuario, di San Michele posta sull'omonimo colle, inserita nel borgo medievale a cui apparteneva il castello, dove si trova un'interessante opera scultoria, una \"Piet\u00e0\" di Andrea Fantoni.\nSport.\nCalcio.\nLa societ\u00e0 locale \u00e8 stata fino alla stagione 2018-2019 l' A.S.D. Atletico Chiuduno, squadra militante al campionato di promozione.\nLa stagione seguente si unisce alla Grumellese Calcio dando vita ad una nuova squadra denominata Atletico Chiuduno Grumellese Calcio.\nA Chiuduno \u00e8 presente anche una realt\u00e0 di futsal (calcio a 5), l'A.S.D. Futsal Chiuduno, quest'ultima partecipante al campionato 2014-2015 di \"Serie C2 girone C/Lombardia.\""}
{"id": "33243", "revid": "287204", "url": "https://it.wikipedia.org/wiki?curid=33243", "title": "Ottone", "text": ""}
{"id": "33244", "revid": "84184", "url": "https://it.wikipedia.org/wiki?curid=33244", "title": "Cisano Bergamasco", "text": "Cisano Bergamasco (\"Cis\u00e0\" in dialetto bergamasco, \"Cis\u00e0nn\" in dialetto brianzolo) \u00e8 un comune italiano di abitanti della provincia di Bergamo in Lombardia. Situato nella Valle San Martino, si trova a circa a ovest del capoluogo orobico. Il comune fa parte della Comunit\u00e0 montana Lario Orientale - Valle San Martino.\nGeografia fisica.\nIl territorio di Cisano si estende alle propaggini meridionali del monte Albenza, delle Alpi Orobiche, settentrionali del monte Canto, conosciuto come monte dei Frati, e nella parte occidentale dall'Adda, pur essendo quasi interamente collinare, andando dai 190 m delle sponde del fiume nella localit\u00e0 Campioccio i 560 m ha un aspetto molto vario, essendo la zona pedemontana che accompagna dalla pianura alla zona alpina, e presenta numerosi ripiani di differente origine geologica. Sul confine tra Cisano e Brivio scorre il fiume Adda, e nel territorio cisanese il torrente Sonna e altri ruscelletti. Il clima dell'area pedemontana in cui si trova Cisano \u00e8 di tipo temperato umido, tipico dell'area continentale europea, cos\u00ec come della Pianura Padana.\nOrigine del nome.\nIl nome \"Cisano\" viene considerato originario del periodo romano, quando i vari territori rurali venivano donati ai veterani militari, e significherebbe \"territorio di Caesius\"; in alternativa viene indicato il significato derivante dal suffisso celtico \"an\" (acqua) poi \"amnis\" dei latini che verrebbe proprio dalla vicinanza con il fiume Adda. Si potrebbe supporre di aggiungere il prefisso \"cis\" che porterebbe a Cisan Cisamnis \"di qua dl fiume\". \"Cisa\" risulta presente in molti documenti del Medioevo poi modificato in Cixiano, Cixano Zizano. Il termine Cisano si afferma nel XIV secolo. Con delibera del consiglio comunale del 10 gennaio 1863, con l'intento di meglio identificare la localit\u00e0, si complet\u00f2 in Cisano Bergamasco nome approvato il 28 giugno 1863 con Regio Decreto.\nStoria.\nLe origini.\nNonostante sul territorio fosse presente gi\u00e0 in epoca romana un'importante strada di collegamento che univa Bergamo a Como, esistevano solo piccoli insediamenti lungo il tragitto della stessa, senza che questi assumessero carattere rilevante, piccole abitazioni che servivano ai militari ai messaggeri e ai mercanti. Anche i successivi secoli non portarono episodi degni di nota, se non la presenza nelle zone limitrofe di insediamenti longobardi prima e dei Franchi poi.\nIl medioevo.\nQuesti ultimi instaurarono l'istituzione politica del Sacro Romano Impero, con cui nacque il feudalesimo. Ed \u00e8 in questo periodo che sul territorio cominciarono a svilupparsi insediamenti abitativi di una certa consistenza, il primo dei quali fu \"Villasola\" (frazione di Cisano), di cui si hanno notizie gi\u00e0 all'inizio del X secolo, quando si stacc\u00f2 dalla pieve di Brivio. Di poco successivi sono i documenti scritti in cui viene citato il nome del capoluogo Cisano, il cui nome appare, nel 962, in un atto che certifica i possedimenti del re Berengario II.\nUn ulteriore documento si conserva negli archivi: \u00e8 una pergamena del 6 aprile 975, una transazione di vendita, dove il conte di Lecco Attone del fu Guiberto per quaranta lire vendette ai suoi fratelli Lamberto e Guglielmo figli di Fredeberga i beni che possedeva a Palosco, Rudielliano, Ceredello, Mapello e due nel \"vico di Cisano\" \nFu proprio nel periodo medievale che sul territorio nacquero numerose fortificazioni tra cui anche un castello, citato per la prima volta nel 1104: \"castro\" di Cisano. Il documento fu redatto nel castro di Cisano nel mese di settembre e: Il territorio si componeva in diversi borghi tra cui quello di Brixio che era presente sulle sponde del fume, mentre Cisano occupata la parte un poco pi\u00f9 distante. Proprio Brizio \u00e8 la localit\u00e0 che viene citata gi\u00e0 del 968 con la pieve di Sant'Alessandro. Il territorio di Cisano risulta trovarsi in prossimit\u00e0 del torrente Senna, a cui si accedeva alla \u00ec\u00ecVallis Pontide\u00ec\u00ec . Fin del XIi secolo \u00e8 documentata la presenza di molti vigneti, ed \u00e8 definita come villa con un sedime di propriet\u00e0 di Albertus Maister. \nIl XII secolo vide la nascita dei comuni e nel 1191 viene indicato per la prima volta Cisano come comune, seguir\u00e0 poi un periodo in cui i comuni vengono divisi e poi uniti anche per la vicinanza territoriale di Milano e Bergamo e delle diverse famiglia nobili che coprivano gli interessi sui relativi territori, e nel 1259 risulta che Cisano era inserito nell'orbita di Bergamo, nonch\u00e9 l'unione con Brixio o con Caprino, fino al 1281 quando definitivamente fece parte del comune di Bergamo.\nIl castello era sito in posizione predominante, fu oggetto di contesa tra fazioni guelfe e ghibelline nel corso di violenti scontri che avvennero tra i due gruppi. Il predominio era esercitato dalla famiglia \"Vimercati Sozzi de Capitani\" che possedeva numerosi terreni, edifici (tra i quali il castello stesso) ed esigeva il pagamento di decime, tra cui anche un'imposta per l'attraversamento del fiume Adda che avveniva in localit\u00e0 \"La sosta\" mediante l'utilizzo di un barcone. La guerra tra i guelfi e ghibellini fu devastante durante tutto il XIV secolo sul territorio intorno a Cisano e che sicuramente coinvolte la localit\u00e0 fino al 1411, anno in cui an Bernardino da Siena fece visita a Bergamo e alla bergamasca e fu portatore di pace.\nDalla Repubblica di Venezia ai tempi moderni.\nI primi anni del XV secolo furono terribili per tutto il territorio, con il passaggio dei Malatesta nell'aprile e successivamente il territorio, essendo presso l'Adda, e a queste battaglie parteciparono anche gli abitanti di Cisano. Il termine di questo periodo arriv\u00f2 con l'accordo di pace firmato a Ferrara nel 1433, nel quale venne sancito il passaggio di Cisano e dei borghi limitrofi alla Repubblica di Venezia. Da allora non si sono pi\u00f9 verificati episodi di una certa rilevanza politica nel paese che, forte della ritrovata tranquillit\u00e0, cominci\u00f2 ad intraprendere attivit\u00e0 economiche che risollevarono la condizione economica e sociale dei propri abitanti. Soltanto alcune carestie e ondate epidemiche di peste di manzoniana memoria misero in seria difficolt\u00e0 la popolazione, che seppe sempre rialzarsi e riprendere le proprie attivit\u00e0. Fino al 1474 Cusano faceva parte del comune di Caprino.\nNel 1797 Cisano, cos\u00ec come gran parte della provincia di Bergamo, venne annesso alla Repubblica Cisalpina, dominazione che dur\u00f2 fino al 1815 quando subentrarono gli austriaci che instaurarono il Regno Lombardo-Veneto; l'ultimo passaggio di consegne avvenne nel 1859 con l'ingresso nel neonato Regno d'Italia.\nNel 1863 assunse la nuova denominazione \"Cisano Bergamasco\".\nMonumenti e luoghi d'interesse.\nArchitetture civili.\nCastello Vinercati-Sozzi.\nNel paese numerosi sono gli elementi architettonici caratteristici: in primo luogo il castello medievale che, inserito in una villa di propriet\u00e0 privata e posto in posizione dominante, possiede ancora parte della muratura originale e un'imponente torre che svetta su gran parte dell'abitato.\nArchitetture religiose.\nChiesa di San Zenone vecchia.\nCoeva \u00e8 la chiesa di San Zenone, a lungo sede parrocchiale: risalente all'XI secolo, presenta le caratteristiche architettoniche tipiche dell'epoca medievale grazie ad un ottimo stato di conservazione, cosa che le ha permesso di ottenere il riconoscimento di \"monumento nazionale\".\nChiesa di San Zenone nuova.\n\u00c8 inoltre presente la nuova chiesa parrocchiale che, sempre intitolata a san Zenone, risale all'inizio del XX secolo e conserva affreschi e dipinti, alcuni provenienti dalla chiesa vecchia, di buona fattura.\nChiese minori.\nNella frazione di San Gregorio \u00e8 possibile ammirare la chiesa intitolata all'omonimo santo che, posta sulla collina in posizione dominante, possiede ancora il campanile ricavato da una torre medievale. Infine, nella frazione di Villasola, si trova la chiesa che, intitolata a Santo Stefano, possiede opere di buon pregio tra cui l\"'altare maggiore\" progettato nel 1841 dall'architetto Ferdinando Crivelli, la cui realizzazione ad opera di Angelo Catt\u00f2 si \u00e8 discostata dal progetto.\nSociet\u00e0.\nEtnie e minoranze straniere.\nGli stranieri residenti nel comune sono 470, ovvero il 7,4% della popolazione, di seguito sono riportati i gruppi pi\u00f9 consistenti:\nCina\nInfrastrutture e trasporti.\nIl comune di Cisano Bergamasco \u00e8 attraversato dalla SS 342, nota come \"Briantea\" che collega la citt\u00e0 di Bergamo con Como, e dalla SS 639, che conduce a Lecco. \u00c8 servito dalla stazione di Cisano-Caprino Bergamasco, sulla linea Lecco-Brescia."}
{"id": "33245", "revid": "322321", "url": "https://it.wikipedia.org/wiki?curid=33245", "title": "Cividate al Piano", "text": "Cividate al Piano (, \"Seed\u00e0t\" o \"Sied\u00e0t\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato ai margini orientali della pianura bergamasca, sulla riva destra del fiume Oglio, dista circa 22 chilometri a sud-est dal capoluogo orobico.\nStoria.\nAntichit\u00e0.\nLe origini del paese sono sicuramente romane (secolo I a. C.). Il nome deriva, infatti, dal latino \"civitas\" che attesterebbe l'esistenza di un discreto centro abitato. ll centro storico conserva tracce dell'impianto \"a scacchiera\" tipico degli insediamenti romani. Inoltre il borgo, posto su un terrazzo naturale dominante la valle dell'Oglio, era attraversato dalla via militare romana che univa direttamente Milano e Brescia e Aquileia.\nMedioevo.\nDopo il termine della dominazione romana, sul territorio si verific\u00f2 l'arrivo dei Longobardi prima, e dei Franchi, che diedero inizio al feudalesimo. Il castello di Cividate fu eretto probabilmente dai conti di Bergamo a difesa del confine con Brescia. In epoca comunale il paese fu al centro delle lotte tra Guelfi e Ghibellini, trovandosi al confine tra citt\u00e0 ghibelline (Bergamo e Cremona) e guelfe (Milano e Brescia) e fu coinvolto in importanti fatti d'arme: la battaglia della \"Malamorte\", combattuta nel 1191 dai bergamaschi (alleati con la citt\u00e0 di Cremona) contro i bresciani. Furono questi ultimi ad avere la meglio per l'intervento della cavalleria bresciana sopraggiunta all'improvviso dal castello di Rudiano. Fu una vera e propria carneficina: si tramanda che il sangue degli uccisi color\u00f2 di rosso l'acque dell'Oglio per alcune ore. Brescia tolse ai bergamaschi alcuni castelli, tra cui Mura e Palosco, e una parte del territorio di Cividate posto sulla riva destra del fiume. L'egemonia bresciana tuttavia dur\u00f2 soltanto fino al 1237 quando l'imperatore Federico II sconfisse la Lega lombarda a Cortenuova anche con l'aiuto del presidio bergamasco che gli segnal\u00f2 con una fumata il passaggio dell'esercito della lega diretto a Cortenuova.\nNei primi decenni del Trecento Cividate e l'intera Lombardia passarono sotto il dominio dei Visconti. Nel 1366 una parte del territorio di Cividate (le Motte) venne infeudata da Bernab\u00f2 Visconti alla moglie Regina della Scala, con altri castelli della Calciana posti sulla riva destra dell'Oglio. Le lotte tra i due partiti avversari tuttavia continuarono ancora per decenni. Nel giugno del 1404 una banda di duemila Guelfi lodigiani riuscirono a mettere a ferro e fuoco il borgo e il castello. Questo venne ricostruito qualche anno pi\u00f9 tardi dopo la conquista da parte della Repubblica di Venezia (1428), che pose termine a questo periodo di instabilit\u00e0 e di lotte, garantendo tranquillit\u00e0 e prosperit\u00e0.\nPosto in una zona di confine tra la Serenissima ed il Ducato di Milano ,segnato dal Fosso bergamasco, come in tutte le zone di confine, notevole era l'attivit\u00e0 di contrabbando, fonte di commerci ma anche di episodi malavitosi. Tali commerci diedero comunque origine all'importante Fiera di san Nicol\u00f2, che si svolgeva dal 6 al 13 dicembre di ogni anno e dur\u00f2 dal secolo XVI alla prima met\u00e0 dell'Ottocento.\nEt\u00e0 moderna.\nDal Medioevo alla conquista napoleonica (1796) il comune si govern\u00f2 secondo gli statuti della citt\u00e0 di Bergamo, cui rimase costantemente fedele. Molto interessante era la struttura amministrativa del comune, cui potevano partecipare solo le famiglie antiche originarie. Tutto cambi\u00f2 con la nascita della Repubblica Cisalpina. Da allora anche le famiglie \"forestiere\" poterono partecipare a pieno diritto all'amministrazione comunale.\nEt\u00e0 contemporanea.\nCon la successiva dominazione austriaca del Regno Lombardo-Veneto, anche molti giovani di Cividate parteciparono ai movimenti e alle lotte risorgimentali. Uno di essi, il ventiquattrenne Giovanni Battista Pagani, al ritorno dalla sfortunata prima guerra d'indipendenza, fu arrestato e fucilato a Bergamo il 7 luglio 1849.\nIl 13 giugno di dieci anni dopo il paese vide passare l'esercito liberatore di Vittorio Emanuele II diretto ai vittoriosi campi di battaglia di San Martino e Solferino.\nNel XX secolo il paese sub\u00ec la crisi del settore agricolo, compensata tuttavia dalla presenza di numerosi insediamenti industriali.\nMonumenti e luoghi d'interesse.\nArchitetture religiose.\nChiesa parrocchiale di San Nicol\u00f2 Vescovo.\nLa chiesa parrocchiale, edificata prima della fine del XII secolo come chiesa di castello, nel Trecento sostitu\u00ec nel ruolo di parrocchiale quella pi\u00f9 antica di San Martino posta fuori dell'abitato. Incendiata nel corso della battaglia di Cortenuova dai Bergamaschi nel 1237, fu subito ricostruita e successivamente ampliata in stile tardo-gotico. Nel XVIII secolo fu ristrutturata in stile barocco e a fine Ottocento fu nuovamente ampliata a tre navate.\nAltri edifici di culto.\nSono inoltre presenti sul territorio: la chiesetta di santa Margherita (secolo XVI), la chiesa della Congrega, o di San Luigi (sita nei pressi della parrocchiale, eretta nel 1699), ed il santuario della Beata Vergine dei Campiveri, risalente al XIX secolo.\nArchitetture militari.\nRocca di Cividate.\nLa Rocca, risalente ad un periodo compreso tra il XII ed il XIII secolo, conserva ancora numerose vestigia dell'epoca medievale, tra cui la base di una torre, il fossato e l'ingresso ,e un tempo vi era un ponte levatoio.\nDi un certo interesse rivestono due edifici civili: il Palazzo del Belvedere (XV-XVIII sec.) e l'ex Palazzo Balestra (secoli XVI-XVII), ora sede della Sala Consiliare e della Biblioteca.\nSport.\nCalcio.\nLa principale squadra di calcio della citt\u00e0 di Cividate al Piano \u00e8 l' \"Oratorio Cividate\" squadra amatoriale dotata di grande talento e seguita da un folto gruppo di tifosi denominati \"Curva C\" o \"Civitas Hooligans\".\nQuesto Gruppo, nato nel 2002, segue tutte le partite della squadra inneggiando alla vittoria con canti, come \"Vinci per noi magico Cividate\" o \"Noi non siam la Cividatese\", e coreografie, queste con fumogeni, fuochi d'artificio e bandiere.\nPallavolo.\nLa principale squadra di pallavolo \u00e8 la \"Civitas Volley ASD\" che milita in Prima Divisione.\nMajorette.\n\"Written in the Stars\" \u00e8 il gruppo di Twirling e Majorette della citt\u00e0 che vanta riconoscimenti a livello Nazionale ed Europeo.\nAssociazioni.\nAPS La Citt\u00e0 del Giovane.\nStoria.\nNata nel gennaio 2016, Citt\u00e0 del Giovane \u00e8 la principale associazione giovanile di Cividate al Piano. I fondatori furono 13 ragazzi del paese dotati di spiccata voglia di cambiare la situazione dei giovani del paese dando loro una voce. Una delle principali missioni dell'associazione \u00e8 quella di responsabilizzare i ragazzi e creare in loro una coscienza politica che gli consenta di prendere posizione e di mettersi maggiormente in gioco nella vita.\nAttivit\u00e0.\nNegli anni l'associazione ha organizzato numerosi eventi sia culturali che ludici. Eventi come \"Click\" di sensibilizzazione circa il tema della disabilit\u00e0 o come \"La Mafia raccontata davvero\" il racconto dell'esperienza di Luigi Leonardi vittima di mafia. Altre attivit\u00e0 sono le giornate annuali di pulizia del paese in collaborazione con le scuole locali per sensibilizzare i giovani verso il tema dell'ecologia e dell'attenzione per l'ambiente. Altre attivit\u00e0 sono da ricongiungere alla stretta e proficua collaborazione con le realt\u00e0 presenti sul territorio dalle quali \u00e8 scaturita nel 2019 la nascita della Consulta delle associazioni Cividatesi trainate dall'associazione giovanile e del primo evento comune \"Primavera delle Associazioni\".\nIl principale evento ludico \u00e8 il Weekend del Giovane (WDG) una festa estiva della durata di tre giorni con musica, cibo e divertimento.\nRiconoscimenti.\nL'associazione si \u00e8 distinta nel 2019 vincendo il 1\u00bapremio al volontariato giovanile della Provincia di Bergamo denominato \"Bergamo terra del Volontariato\".\nNote.\nBIBLIOGRAFIA: R. Caproni, Cividate al Piano, storia della comunit\u00e0 dalle origini alla grande Guerra, Bergamo 2004."}
{"id": "33247", "revid": "1910023", "url": "https://it.wikipedia.org/wiki?curid=33247", "title": "Clusone", "text": "Clusone (\"Cl\u00fcs\u00f9\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nella val Seriana superiore, sulla sinistra orografica del fiume Serio, dista circa 35 chilometri a nord-est dal capoluogo orobico. Clusone \u00e8 il capoluogo della Comunit\u00e0 montana della Valle Seriana. Fa parte del comune anche la frazione Fiorine.\nGeografia fisica.\nTerritorio.\nIl territorio comunale di Clusone si estende sul lato sinistro della val Seriana, presso l'altopiano che prende il nome dal paese stesso, ad un'altezza che va dai circa 480 m s.l.m. del fondovalle, fino ai 1.636 del pizzo Formico. Nonostante sia universalmente considerato parte integrante della val Seriana, dal punto di vista orografico parte dell'altopiano, di origine glaciale, appartiene alla val Borlezza, che sfocia nel lago di Iseo e ricade quindi nel bacino dell'Oglio.\nI limiti amministrativi sono in gran parte facilmente identificabili, in quanto coincidenti con confini naturali. Difatti ad ovest la delimitazione \u00e8 data dal corso del fiume Serio, in quella che \u00e8 la parte pi\u00f9 bassa dal punto altimetrico del territorio comunale, che suddivide le competenze con il finitimo Parre. I confini quindi si addentrano nella pineta fino a risalire le pendici dei monti Cucco (771 m s.l.m.) e Sap\u00e8l N\u00e9 (844 m), piccole propaggini che delimitano il paese da Piario, per ridiscendere fino a giungere nei pressi della Madonna della Senda, posta presso la Senda, la storica via di collegamento che collega longitudinalmente i paesi del lato sinistro della valle Seriana da Ardesio a Clusone.\nA questo punto la delimitazione della municipalit\u00e0 con Villa d'Ogna \u00e8 data dallo spartiacque con la parte pi\u00f9 bassa della Valzurio, fino quasi alla localit\u00e0 La Rasga, per raggiungere poi le ultime propaggini del monte Blum, parte pi\u00f9 settentrionale del territorio clusonese. Il confine discende quindi nella parte pi\u00f9 alta della val Bielone, per giungere sull'esteso altopiano. Questa zona, che \u00e8 la porzione pi\u00f9 orientale del territorio comunale e ricade nel bacino orografico della val Borlezza, \u00e8 suddivisa con il vicino borgo di Rovetta.\nLa linea di confine prosegue toccando le localit\u00e0 Birzem, Dosso Savoldelli e Dosso Cisi, fino a lambire la frazione San Lorenzo di Rovetta, per risalire infine lungo la val Gavazzo che conduce al crinale che delimita la conca del Farno. I confini rimangono in quota, proseguendo lungo lo spartiacque con la val Gandino, dalla \"Montagnina\" al Pizzo Formico, punto pi\u00f9 alto del territorio comunale, dopo il quale si dirige verso il Corno Guazza (1.297 m s.l.m.) e ridiscendono verso il fondovalle lungo la piccola val Cabrosna, che conduce fino all'immissione con il Serio nei pressi di Ponte Selva.\nIdrografia.\nPer ci\u00f2 che concerne l'idrografia, oltre al fiume Serio, numerosi sono i corsi d'acqua che attraversano il territorio comunale. Quello con la lunghezza maggiore \u00e8 il torrente Bielone, che nasce tra i monti Crapet e Blum, scorre nella valle che ne porta il nome ed entra nel comune di Rovetta. Rientra nel territorio clusonese nei pressi della localit\u00e0 San Francesco d'Assisi e attraversa l'altopiano da est ad ovest per poi gettarsi, nei pressi della localit\u00e0 della \"Fiorine\" dopo un corso di pi\u00f9 di sei chilometri, nel torrente della \"val Flash\" (detto anche \"Flex\").\nQuest'ultimo si compone di due rami che raccolgono le acque provenienti dalle pendici settentrionali della Montagnina e del pizzo Formico, scorre fino alla localit\u00e0 Ponte Selva dove riceve le acque del torrente della val Cabrosna (chiamato anche torrente \"della valle d'Inferno\", che scende dal Corno Guazza e con lunghezza meno di quattro chilometri), per gettarsi infine nel Serio da sinistra un corso di quasi sette chilometri.\nAppartenente invece al bacino orografico della val Borlezza, e quindi del lago d'Iseo, \u00e8 invece il torrente Gavazzo, che solca l'omonima valle posta nell'estremit\u00e0 orientale del comune e chiusa tra le pendici settentrionali della Montagnina e del monte Fogarolo. Dopo un corso di poco pi\u00f9 di quattro chilometri, confluisce da destra nel Borlezza.\nClima.\nIl clima di Clusone non \u00e8 molto caldo: in inverno si possono toccare temperature fino ai -10\u00a0\u00b0C e in estate, che \u00e8 fresca e ventilata, si arriva a massime di 30\u00a0\u00b0C.\nOrigine del nome.\nL'origine del nome ha spesso visto gli storici confrontarsi in accesi dibattiti, senza per\u00f2 arrivare ad una teoria comune. La tesi pi\u00f9 accreditata \u00e8 quella che prenderebbe come riferimento la dicitura \"Clausonium\", indicata in documenti medievali, che deriverebbe dal latino \"Clausus\", ovvero un luogo chiuso, una zona circoscritta da monti.\nUna seconda ipotesi, perorata dallo storico bergamasco Bortolo Belotti, prenderebbe spunto da manoscritti degli anni 830 e 837, in cui il borgo viene citato rispettivamente con \"Clisione\" e \"Clusione\", attribuendo l'origine alla parola latina \"Ecclesia\", a cui poi sarebbe stato aggiunto un suffisso accrescitivo.\nPochi riscontri parrebbe avere invece la teoria che vorrebbe accostare l'origine del nome di Clusone a quello di Clusane (localit\u00e0 poco distante posta sulle rive del lago d'Iseo) e del fiume bresciano Chiese, giocando sull'assonanza tra i toponimi. Questi deriverebbero dal lemma mediterraneo \"Klava\", indicante un deposito di detriti.\nBarad\u00e8llo.\nGli abitanti di Clusone sono maggiormente conosciuti con il termine di \"barad\u00e8lli\" pi\u00f9 che clusonesi, in particolare quelli abitanti il centro storico cittadino. L\u2019origine di questo sostantivo non \u00e8 facilmente individuabile, diverse potrebbero essere le motivazioni. L\u2019origine potrebbe derivare dall'antico nome della localit\u00e0 detta \"Pradello\" dove \u00e8 posizionata la Torre dell\u2019Orologio. Pi\u00f9 facilmente il nome deriva dal \"Castel Baradello\" di Como dove Napoleone della Torre, che era stato signore di Bergamo e quindi anche di Clusone come di tutta la Val Seriana, mor\u00ec. Il Torriani fu catturato da Visconti, rinchiuso e appeso in una gabbia di legno dove mor\u00ec di inedia. Questo episodio dovrebbe esser giunto nella cittadina bergamasca che aveva la sua piazza principale abbellita con una torre, da qui l\u2019assonanza alla torre del Baradello. La torre cittadina fu distrutta ma il toponimo rimase, e con orgoglio gli abitanti di Clusone continuano ad essere chiamati barad\u00e8lli.\nStoria.\nDalla preistoria al Medioevo.\nI primi insediamenti umani risalgono all'et\u00e0 del ferro (circa XII secolo a.C.), periodo in cui nella parte alta del centro abitato si svilupparono piccoli agglomerati, a margine dei quali cominciarono a trovare spazio le prime coltivazioni stanziali. Si trattava di popolazioni di origine ligure, dedite alla pastorizia, tra cui gli Orobi.\nAd essi, a partire dal V secolo a.C., si aggiunsero e integrarono le popolazioni di ceppo celtico, tra cui i Galli Cenomani.\nA partire dal I secolo a.C. il territorio fu interessato dalla conquista dei Romani che a livello amministrativo vi istituirono un vicus. Questo probabilmente era il centro del Pagus Saturnius, che raggruppava i centri della val di Scalve e della media ed alta val Seriana. L'importanza del borgo crebbe grazie allo sviluppo di attivit\u00e0 quali agricoltura, allevamento, commercio del legname, ma soprattutto per via della scoperta, nelle zone limitrofe, di numerosi giacimenti minerari di ferro, piombo, zinco e argento. Questo port\u00f2 alla costruzione di importanti vie di comunicazione con la val di Scalve, sede delle principali miniere, e con la zona del lago d'Iseo attraverso la \"valle Larna\" (val Borlezza) per il commercio dei materiali.\nA dimostrazione dell'importanza raggiunta nel circondario, il centro abitato si dot\u00f2 di un fortilizio, che permise di garantire protezione agli abitanti. La piccola comunit\u00e0, che in quel tempo poteva essere considerata amministrativamente autonoma, era composta da persone legate tra loro da vincoli di sangue e interessi comuni, con le popolazioni di ceppo romano che lentamente si integrarono alle popolazioni celtiche.\nAl termine della dominazione romana vi fu un periodo di decadenza e abbandono del centro abitato, con la popolazione che sovente era costretta a cercare riparo sulle alture circostanti al fine di difendersi dalle scorrerie perpetrate dalle orde barbariche. La situazione ritorn\u00f2 a stabilizzarsi con l'arrivo dei Longobardi, popolazione che a partire dal VI secolo si radic\u00f2 notevolmente sul territorio, influenzando a lungo gli usi degli abitanti: si consideri infatti che il diritto longobardo rimase \"de facto\" attivo nelle consuetudini della popolazione fino alla sua abolizione, avvenuta soltanto al termine del XV secolo.\nIl Medioevo.\nCon l'arrivo dei Franchi, avvenuto verso la fine dell'VIII secolo il territorio venne sottoposto al sistema feudale, con il paese che inizialmente venne assegnato, al pari di gran parte della valle, ai monaci del monastero di San Martino de Tours. Ed \u00e8 a questo evento a cui si riferisce il primo documento scritto che attesta l'esistenza del paese: \u00e8 il 17 agosto 774 quando, in un atto rogato redatto a Pavia, l'imperatore Carlo Magno dona ai suddetti religiosi il nucleo della rocca e le abitazione da esso dipendenti. Il 30 luglio 1026 il paese venne infeudato al Vescovo di Bergamo Ambrogio II, grazie a permute di terreni, donazioni e investiture.\nCon il passare degli anni al potere vescovile si affianc\u00f2 quello di alcune famiglie della zona, che cominciarono ad entrare in contrapposizione tra loro. Fu cos\u00ec che, verso il termine dell'XI secolo, il vescovo Arnolfo obblig\u00f2 alcuni componenti della nobile famiglia dei Martinengo a rinunciare ai propri possedimenti.\nTuttavia tra la popolazione cresceva sempre pi\u00f9 il desiderio di emanciparsi dal potere vescovile e feudale, al fine di poter decidere in autonomia la gestione del territorio, finch\u00e9 al termine del XII secolo furono concesse numerose autonomie che permisero la creazione del comune di Clusone, attestato ufficialmente per la prima volta in un documento del 1182.\nL'istituzione comunale era retta dagli appartenenti alla classe dei proprietari terrieri e alla classe mercantile, che poterono gestire pi\u00f9 o meno direttamente i beni comunali, affittando pascoli e facendo pagare dazi. Dopo aver redatto il primo statuto comunale verso la met\u00e0 del XIII secolo, Clusone venne inserito nella circoscrizione denominata \"Facta di san Lorenzo\" con un territorio che includeva anche i piccoli centri di Rovetta, Villa, Ogna, Piario, Nasolino e Valzurio, come indicato negli statuti della citt\u00e0 di Bergamo del XIV e XV secolo.\nTuttavia in quegli anni cominciarono a verificarsi attriti tra gli abitanti, divisi tra guelfi e ghibellini, che raggiunsero livelli di recrudescenza inauditi. Le cronache del tempo raccontano di numerosi episodi tragici in tutta la provincia di Bergamo, che venne dilaniata da questa sanguinosa faida. Clusone si schier\u00f2 apertamente con la fazione guelfa, tanto che alcuni suoi abitanti, unitamente a guelfi di altri paesi della val Seriana, sono citati dalle cronache in scorribande perpetrate nei confronti di altri borghi della zona appartenenti alla parte avversa. L'evento pi\u00f9 cruento si svolse l'11 maggio 1379, quando esponenti della fazione ghibellina furono a lungo assediati nel castello di San Lorenzo presso Rovetta. Conseguentemente la rocca di origine romana si svilupp\u00f2 notevolmente, tanto da assumere la fisionomia di un vero e proprio castello, con mura e torri a scopo difensivo.\nTra la fine del XIV secolo e l'inizio del XV, contestualmente al passaggio della provincia di Bergamo ai Visconti, Clusone, fu scelta come sede della vicaria della valle Seriana superiore, organo che di fatto poteva essere considerato svincolato dall'influenza della citt\u00e0 di Bergamo.\nIn quel periodo si trasfer\u00ec a Clusone un ramo della nobile famiglia milanese Aliprandi, che assunse il cognome Fanzago (con un ramo della stessa nel XV secolo modific\u00f2 in Cartolari), che ebbe tra i propri esponenti scultori ed architetti che diedero lustro alla cittadina, quali Pietro e Cosimo, prendendo la propria residenza nell'omonimo palazzo.\nNel tardo medioevo si verificarono importanti innovazioni tecnologiche, che diedero positivi risvolti anche in ambito economico. Sfruttando la vicinanza delle miniere e la ricchezza d'acqua di cui disponeva il territorio, lungo il corso del torrente Ogna (in quel tempo ricadente nel territorio clusonese) vennero introdotte alcune fucine che permisero la lavorazione di metalli, dai quali si ottenevano sia utensili e attrezzi, ma soprattutto chiodi. Inoltre la forza motrice dell'acqua dello stesso torrente permise la creazione di alcune cartiere, la cui carta prodotta era ritenuta di buona qualit\u00e0.\nAnche l'agricoltura e la pastorizia fecero enormi passi, permettendo la produzione e la lavorazione di un tipo di tessuto utilizzato dagli eserciti, in quanto caldo e molto robusto, denominato panno grosso bergamasco.\nLa Serenissima.\nLa positiva condizione commerciale e produttiva ricevette un ulteriore impulso quando, nella prima met\u00e0 del XV secolo, si verific\u00f2 il passaggio dell'intera zona alla Repubblica di Venezia, avvenuto nel 1427 dopo un'espressa richiesta di Bergamo e delle sue valli, e ratificato dalla Pace di Ferrara del 1428. La Serenissima garant\u00ec una diminuzione della pressione fiscale e offr\u00ec maggiore autonomia, dando inizio ad un periodo contrassegnato da tranquillit\u00e0 sociale in cui l'intera zona continu\u00f2 a prosperare.\nA livello istituzionale, la gestione del potere era divisa tra i consoli, l'arengo, il consiglio di credenza e il consiglio di congrega. Il potere di esazione dei tributi comunali, del controllo delle propriet\u00e0 nonch\u00e9 di rappresentanza nelle istituzioni della valle era esercitato da cinque consoli (tre per Clusone ed uno ciascuno per Oltressenda e Rovetta), mentre gran parte della gestione del territorio ed il controllo dell'operato degli altri organi spettava all'Arengo, assemblea permanente dei capi famiglia, che eleggeva il \"Consiglio di Credenza\". Quest'ultimo, composto da 34 \"credendari\" (o credenzieri), aveva finalit\u00e0 elettive: doveva infatti eleggere i 6 consiglieri di valle, che rappresentavano il comune di Clusone nel consiglio della valle, i due \"campari\", che vigilavano sulle terre comunali, il \"canepario\" (gestore della contabilit\u00e0), i fattori (che controllavano le finanze comunali), gli ufficiali alle vettovaglie, i compratori e i venditori di vino, e i \"calcatores\" (coloro che gestivano la viabilit\u00e0 di strade e sentieri).\nAnche il podest\u00e0, massima espressione del circondario che aveva sede proprio a Clusone, poteva essere eletto soltanto previo l'avallo dell'arengo clusonese.\nNel 1596, come indicato dalla relazione del comandante veneziano Giovanni Da Lezze, il paese aveva 3564 abitanti e notevoli entrate finanziarie date dall'affitto di pascoli e di molini posti lungo il corso del torrente Ogna, ma anche dal fiorente commercio di lana e panni, di bovini ed equini e di prodotti agricoli.\nNel 1636 il territorio comunale sub\u00ec una grande riduzione, in quanto Villa, Ogna, Piario, Nasolino e Valzurio, ovvero i borghi posti oltre la Senda, la storica strada di collegamento con Ardesio, ottennero la propria autonomia amministrativa, separandosi da Clusone e denominandosi \"Oltrascenda\".\nDalla dominazione francese ai giorni nostri.\nIl potere della Repubblica di Venezia ebbe termine nel 1797, in seguito al trattato di Campoformio, quando venne sostituita dalla napoleonica Repubblica Cispadana. Grandi strati della popolazione, guidati da clero e borghesia, non accettarono le idee della rivoluzione di cui i francesi erano portatori, tanto da organizzare episodi di ribellione. Il pi\u00f9 eclatante fu quello che vide l'abbattimento dell'albero della libert\u00e0, simbolo della rivoluzione stessa, che venne eretto nella piazza di fronte al palazzo comunale. La rivolta fu soffocata da una durissima repressione, che vide con numerosi arresti ed esecuzioni, tra cui quella dell'autore del gesto, tale Luigi Bana di Ardesio.\nIl 12 novembre 1801 Clusone fu insignita del titolo di citt\u00e0, per la ricchezza di edifici che ricordano il suo fastoso passato, onorificenza riconfermata il 15 maggio del 1957 dalla Repubblica Italiana.\nA livello amministrativo, nel 1809, nell'ambito di un'imponente opera di accorpamento dei piccoli centri ai pi\u00f9 grandi, Clusone inglob\u00f2 nei propri confini comunali i borghi di Oltressenda Alta (Nasolino e Valzurio), Oltressenda Bassa (Villa e Ogna), Rovetta e Piario. La macro-unione tra i borghi dur\u00f2 poco, dal momento che nel 1816, in occasione del nuovo cambio di governo che vide subentrare l'austriaco Regno Lombardo-Veneto alle istituzioni francesi, questi vennero nuovamente scissi.\nIl periodo austriaco termin\u00f2 nel 1861, in seguito all'unificazione del Regno d'Italia, sotto il quale Clusone divenne capoluogo dell'omonimo circondario della provincia di Bergamo.\nIl XX secolo vide per la cittadina un periodo di crescente benessere, sviluppando, in sinergia con i paesi limitrofi, una spiccata propensione per il turismo.\nMonumenti e luoghi d'interesse.\nLa citt\u00e0 fino al XIX secolo era cinta da mura, e vi sono testimonianze documentali che in epoca pi\u00f9 lontana fosse anche dotata di una rocca di cui rimane traccia per l'appunto in piazza della Rocca. Le strade della citt\u00e0 sono disposte prevalentemente di costa rispetto al declivio su cui sorge.\nArchitetture religiose.\nBasilica di Santa Maria Assunta.\nLa basilica sorge in posizione dominante sull'abitato con il lato sud rivolto verso la citt\u00e0.\nDotata di un portico con archi e colonne che si affaccia su una scenografica scalinata, decorata da balaustre e dalle quattro grandi statue degli evangelisti, venne costruita su disegno di Giovanni Battista Quadrio, architetto della Fabbrica del Duomo di Milano, tra il 1688 e il 1698. Fu consacrata il 6 luglio 1711 ed elevata al rango di Basilica minore da papa Giovanni XXIII nel 1960. Nel 1887 venne realizzata la nuova pavimentazione in marmo nero.\nL'interno \u00e8 costituito da un'unica navata lungo la quale si aprono otto cappelle laterali delimitate da archi ribassati poggianti su colonne corinzie alte 8,30 metri ciascuna. La navata termina con una profonda abside semicircolare.\nL'altare maggiore venne disegnato da Andrea Fantoni e fu eseguito dai Corbarelli di Brescia. Le tele delle medaglie, raffiguranti il \"Giudizio Universale\", l\"Incoronazione della Vergine\", \"Angeli musicanti\" e \"Ges\u00f9 nel Getsemani\", cos\u00ec come le due tele in controfacciata, raffiguranti il \"Battesimo di Ges\u00f9\" (a sinistra) e la \"Predicazione del Battista\" (a destra) sono invece di Antonio Cifrondi.\nLe cappelle laterali raccolgono pitture e sculture di pregio, mentre l'organo a canne collocato sulle due cantorie dell'abside, entro delle casse lignee con prospetto a tre campate e mostra di canne di Principale, \u00e8 stato costruito nel 1960 dai fratelli Ruffatti e restaurato dagli stessi nel 1994.\nLa consolle, mobile indipendente, \u00e8 situata nella navata, lungo la parete di sinistra, ha tre tastiere di 61 note ciascuna e una pedaliera concavo-radiale di 32 note. Lo strumento \u00e8 a trasmissione elettronica e ha un totale di 65 registri.\nOratorio dei Disciplini.\nL'oratorio, la cui costruzione risale al 1350, sorge di fronte alla basilica e presenta in facciata un affresco risalente al 1484-85, attribuito a Giacomo de Buschis, detto il Borlone, e alla sua bottega, che lavorarono anche al ciclo \"Storie di Ges\u00f9\" all'interno dell'oratorio. Le pitture sulla facciata son divise su tre registri, con in alto il \"Trionfo della Morte\" , nel registro intermedio una \"danza macabra\" di grande interesse, mentre su quello inferiore un \"Giudizio universale\" gravemente danneggiato. Infatti nel 1673 la confraternita dei Disciplini, contestualmente all'innalzamento del fabbricato, costru\u00ec una scala che permise l'accesso al piano superiore, che cancell\u00f2 questa parte dell'affresco. Solo dopo la met\u00e0 dell'800 con la costruzione di un'entrata laterale, la scala incriminata venne rimossa.\nNumerosi furono i restauri, i primi nel 1902, ripetuti nel 1970 e nel 2000.\nOratorio di San Luigi Gonzaga.\nUbicato sul lato ovest del sagrato della basilica, vi vengono depositati i troni intagliati e dorati usati nelle processioni della Madonna e dei Santi, e altre suppellettili sacre. Vi sono esposte la pala la pala del S. Cuore di Ponziano Loverini, la grande tela del clusonese Lattanzio Querena che rappresenta \"La cacciata dei profanatori dal tempio\" del 1813, \"La Pentecoste\" di Domenico Carpinoni e la pala dell'altare della \"Vergine, san Luigi e san Francesco di Sales\" di Vincenzo Orelli.\nChiesa di Sant'Anna.\nRisalente al 1487 come parte integrante di un convento di terziarie francescane, del quale \u00e8 visibile la struttura originale e il chiostro retrostante. La facciata esterna, molto disomogenea, ha un imponente affresco raffigurante san Cristoforo, protettore dei viandanti e numerosi altri affreschi del XVI secolo. Anche l'interno conserva numerosi affreschi testimonianti la devozione a san Rocco, molto viva nella zona.\nChiesa del Paradiso.\nLa struttura venne edificata nel corso del XV secolo come parte integrante di un monastero. La sua prima costruzione fu in pietra, utilizzando la distruzione di fortilizi ghibellini e guelfi nel XV secolo presenti sul territorio; nel corso del 1500 venne poi ricostruito l'edificio attorno ad un affresco della \"Piet\u00e0\" a cui i clusonesi erano molto devoti. Un ulteriore ampliamento avvenne nel XVI e XVII secolo, epoca a cui risalgono le pitture e gli stucchi presenti all'interno.\nTra gli elementi artistici di maggior interesse vanno menzionati il novecentesco altare della Visitazione, opera di Virginio Muzio, gli altari laterali dell'Addolorata, del Crocefisso, di Santa Lucia, di San Giuseppe e della Concezione, nonch\u00e9 i dipinti dei pittori clusonesi come Domenico Carpinoni, Antonio Cifrondi, Giovanni Brighenti e Giovanni Trussardi Volpi.\nChiesa dei Santi Defendente e Rocco.\nEretta nel 1470 come segno di devozione durante una pestilenza, fu luogo di visita di San Carlo Borromeo nel settembre del 1575, il quale la descrive come \"Oratorio quasi campestre\".\nL'interno \u00e8 costituito da una sola navata con arco di pietra che regge la trabeazione del soffitto; il presbiterio con voltino a spicchi poggianti su quattro mensole pure di pietra lavorata, ha nella sua parte centrale una medaglia di pietra con scolpito l\"Agnello Pasquale\".\nDurante la peste del 1630, la chiesa e la sagrestia furono adibiti a residenza di due Padri riformati, venuti a Clusone per assistere gli appestati. In seguito alla legge del 23 aprile 1806 emanata dal Regno Italico, pass\u00f2 al demanio e fu usata come magazzino, subendo non pochi danni. Venne riscattata dai clusonesi il 2 gennaio 1895, il giorno proprio dedicato a san Defendente, da cui la devozione.\nGli affreschi ben testimoniano la devozione dei santi Rocco raffigurato ben 26 volte e Defendente venticinque, nonch\u00e9 varie Madonna col Bambino, Santa Lucia, San Martino da Tours e San Francesco da Paola, affrescati in epoche differenti a seconda dello spazio e della devozione, importante documento che racconta i gusti e le classificazioni sociali nel corso di due secoli.\nChiesa della Santissima Trinit\u00e0.\nCostruita tra il 1590 e il 1595 e dedicata alla SS. Trinit\u00e0.\nPosta sulla sommit\u00e0 della collina morenica del \"Crosio\", da cui si gode di un bel panorama sulla citt\u00e0 di Clusone, \u00e8 circondata su tre lati da un porticato in pietra. Proprio questa sua posizione un poco discosta dall'abitato, durante la peste del 1630 che colp\u00ec in modo impietoso la valle, venne usata come luogo di quarantena per i soldati che facevano ritorno a casa.\nChiesa di San Lucio.\nPosta sul monte Pianone a 1027 m s.l.m., \u00e8 sicuramente di costruzione antecedente il 1529, costruita dai mandriani che trascorrevano molti mesi sull'altopiano. Certa \u00e8 una ristrutturazione durata dal 1600 al 1630, sicuramente per devozione votiva, documentata da una scritta sulla pala posta sull'abside, opera di Domenico Carpinoni.\nNel corso del XIX secolo la chiesa venne ampliata aggiungendo la sagrestia e la torre campanaria.\nChiesa di Santa Maria Maddalena e San Rocco.\nLa chiesa si trova nella frazione Fiorine e venne costruita nel XVIII secolo; \u00e8 chiamata anche chiesa dei Morti Nuovi, per la devozione ai morti della peste del 1630.\nArchitetture civili.\nPalazzo comunale.\nStruttura assurta a simbolo della cittadina, risale a un periodo compreso tra l'XI e il XII secolo ed era, pi\u00f9 che palazzo di signori, l'ultimo baluardo difensivo del borgo clusonese. Un portale settecentesco sulla piazza S. Andrea \u00e8 l'ingresso principale, mentre quello secondario in via Brasi porta attraverso un androne al piano superiore. La parte principale del palazzo si trova lungo Piazza dell'Orologio, dove al piano terra sei grandi arcate dell'XI secolo costituiscono il basamento originale dell'ala sud; nella parte superiore della facciata sono invece ben visibili affreschi, in tardo stile gotico, raffiguranti il blasone cittadino e aperture delle grandi finestre medioevali ad arco acuto, parzialmente rovinate, a testimonianza dei diversi ampliamenti e rifacimenti operati nel corso dei secoli.\nSull'ala nord due scaloni esterni portano al loggiato superiore tutto e agli ambienti sopra l'androne quasi completamente affrescato.\nSulla parete sud, vi si trova anche la Torre dell'orologio, con l'orologio opera di Pietro Fanzago che indica i movimenti degli astri, della terra, del sole e della luna, riportati con grande precisione.\nPalazzo Fogaccia.\nLa costruzione ebbe inizio nel 1693 e termin\u00f2 nel 1709 da un progetto dell'architetto Giovanni Battista Quadrio progettista anche della Fabbrica del Duomo di Milano, e realizzata dai capomastri Giovanni Maria e Antonio Trizzini di Lugano, con la direzione dell'architetto Lorenzo Bettera di Bergamo.\nL'austerit\u00e0 della facciata esterna in muratura rustica contrasta con la ricercatezza degli interni; un labirinto di sale e corridoi riccamente affrescati e dipinti in stile neoclassico da Pompeo Mariani da Monza, e Francesco Paglia di Brescia, racchiudono quadri di Domenico Carpinoni e Antonio Cifrondi.\nL'edificio ospita gli eredi della famiglia Fogaccia.\nPalazzo Marinoni Barca.\nAbitato fin dal XVI secolo dalla famiglia Marinoni, a cui poi subentr\u00f2 la famiglia Barca, il palazzo fu costruito su un fabbricato preesistente. La sua forma a \"L\" strutturata su tre piani, comprende su un lato una galleria lignea esterna, sull'altro una loggia incorporata con archi e colonne in pietra. Sul lato volto a sud vi sono locali a volta seminterrati, un tempo scuderie. Il portale a forma di arco di trionfo \u00e8 l'ingresso al parco dove vi sono tre sequoie giganti secolari. L'interno conserva decorazioni pittoriche in alcune sue sale. Il palazzo ospita il Centro Comunale di Cultura, il Coro Idica, ma soprattutto il MAT - Museo Arte Tempo, che oltre a custodire opere d'arte di pittori clusonesi come il Querena, Trussardi Volpi e Nani, o danate dalle famiglia come i Sant'Andrea, espone anche rarissimi esemplari di meccanismi di orologi da torre di ogni epoca appartenenti alla \"Collezione Gorla\" affidata dalla Provincia di Bergamo. Nel 2008 in occasione del centenario della nascita di Giacomo Manz\u00f9 il MAT vi ha allestito la mostra \"Giacomo Manz\u00f9. Gli anni di Clusone\".\nPalazzo Bonicelli della Vite.\nEdificato alla fine XV secolo, di propriet\u00e0 private, fu una volta residenza dell'antica famiglia Bonicelli della Vite. Le affrescature decorative recuperate negli anni 1980-1981 sotto i consistenti intonaci seicenteschi, sono certamente testimonianza di un periodo di produzione culturale vivace per la cittadina clusonese.\nPalazzo Carrara Spinelli Maffei.\nIl palazzo, propriet\u00e0 privata, \u00e8 stato il luogo nel quale la contessa Clara Maffei teneva importanti incontri in epoca risorgimentale.\nSociet\u00e0.\nEtnie e minoranze straniere.\nAl 31 dicembre 2016 gli stranieri residenti nel comune di Clusone sono 560 e costituiscono il 6,5% della popolazione totale. Tra le nazionalit\u00e0 pi\u00f9 rappresentate troviamo:\nGeografia antropica.\nUrbanistica.\nIl principale nucleo abitativo, sviluppatosi ai piedi del monte \"Simer\" e stretto dal colle \"Crosio\", ha avuto una notevole espansione, arrivando ad occupare parte della piana (detta \"Agher\" dal latino Ager=campo) destinata alle coltivazioni e spingendosi fino a creare una continuit\u00e0 abitativa con la frazione di \"Fiorine\", posta nella parte pi\u00f9 a valle dell'altopiano, ai margini della pineta condivisa con Piario. L'altopiano, specialmente nella parte meridionale (verso il gruppo montuoso del pizzo Formico), risulta invece essere scarsamente popolato, se non da cascine rurali e qualche unit\u00e0 industriale.\nInfrastrutture e trasporti.\nLa principale arteria stradale \u00e8 la Strada statale 671 della Val Seriana, che collega Clusone con i paesi della media e bassa valle.\nSono inoltre presenti Strade provinciali SP 50, detta anche \"della Senda\", che collega la cittadina con i paesi posti lungo l'asta del Serio fino ad Ardesio, e la SP 53 che percorre la val Borlezza fino a raggiungere Lovere.\nLa stazione di Clusone, attiva fra il 1911 e il 1967, rappresentava il capolinea settentrionale della ferrovia della Valle Seriana.\nInoltre \u00e8 presente un eliporto utilizzato per il soccorso alpino e dalla Protezione civile.\nSport.\nSci.\nStazione sciistica specializzata nello sci nordico, Clusone ha ospitato alcune tappe della Coppa del Mondo di sci di fondo.\nCalcio.\nStoricamente,le due principali squadre di calcio della citt\u00e0 sono state: l'U.S.D. Clusone 1944, nata nel 1944 con colori sociali celeste e bianco, che ha cessato la sua attivit\u00e0 nel 2019, e l'A.C. Baradello Clusone, nata nel 1994, che ha cessato la sua attivit\u00e0 nel 2021.\nNel 2021 si ha la nascita dell' Asd Citt\u00e0 di Clusone,militante nel campionato di Terza Categoria.\nDal 2019 Clusone ospita il ritiro estivo dell'Atalanta Bergamasca Calcio.\nPallacanestro.\nLa societ\u00e0 locale di pallacanestro, la Polisportiva Oratorio Clusone (abbreviata in POC), ."}
{"id": "33248", "revid": "125513358", "url": "https://it.wikipedia.org/wiki?curid=33248", "title": "Agugliano", "text": "Agugliano (\"Gujj\u00e0\" in dialetto anconetano) \u00e8 un comune italiano di abitanti della provincia di Ancona nelle Marche.\nHa dato i natali al magistrato medievale Baldo d'Agugliano, citato nella \"Divina Commedia\". Nacque a Agugliano il cardinale Antonio Vico il 9 gennaio 1847.\nGeografia fisica.\nAgugliano sorge su un colle (203 m\u00a0s.l.m.) a circa 15\u00a0km ad ovest di Ancona. Il comune conta 4 frazioni: Castel d'Emilio, Il Molino, La Chiusa e il Borgo Ruffini. Agugliano, insieme ai comuni limitrofi di Camerata Picena, Offagna, Polverigi e Santa Maria Nuova fa parte della Terra dei Castelli.\nStoria.\nAgugliano e la sua frazione Castel d'Emilio furono, nel Medioevo, due dei circa venti castelli di Ancona.\nLa prima testimonianza del castrum Agulliani risale al 1356, quando \u00e8 elencato nella \"Descriptio Marchiae\" del Cardinale Albornoz.\nMonumenti e luoghi d'interesse.\nIl castello.\nCastello di Agugliano\nIl castello ha subito rimaneggiamenti tali che le antiche emergenze sono state distrutte o modificate in maniera irreversibile.\nCiononostante l'antico perimetro murario \u00e8 individuabile grazie anche all'ausilio di una mappa ottocentesca che ci mostra un circuito ad andamento irregolarmente poligonale.\nChiesa del Santissimo Sacramento.\nOgni anno vi si celebra la festa di Sant'Anastasio, patrono di Agugliano.\nAll'interno, nel lato sinistro, \u00e8 presente una tela del XVII secolo e sul lato destro il monumento funebre del Cardinale Vico e un antico crocifisso. Nell'abside una tela con raffigurato in basso a destra San Carlo Borromeo, governatore di Ancona nel 1565, anno in cui Agugliano divenne comune autonomo.\nChiesa di Santa Maria a Nazareth.\nSeppur la sua costruzione sia avvenuta nel 1304, l'attuale edificio \u00e8 una ristrutturazione avvenuta nel 1926 per opera del Cardinale Vico. Questi infatti fece ristrutturare la canonica, demolire il campanile a vela e costruire l'attuale campanile.\nChiesa di Sant'Anna (Borgo Ruffini).\nDi propriet\u00e0 dei marchesi Ruffini, fu edificata sul finire del XVI secolo. Alla morte di Giovanni Ruffini (1824) la piccola chiesa, per volont\u00e0 testamentaria, divenne propriet\u00e0 comunale.\nSociet\u00e0.\nLingue e dialetti.\nIl vernacolo aguglianese originario, simile a quello delle limitrofe Polverigi ed Offagna, presentava, frammisti, caratteri jesini ed osimani, peraltro tra loro molto simili, essendo tali centri situati pressoch\u00e9 a met\u00e0 strada tra Jesi ed Osimo. Successivamente per\u00f2, la vicinanza e la frequenza, per motivi di studio o di lavoro, di citt\u00e0 come quelle prima citate, ma soprattutto del capoluogo Ancona, ha finito con l'\"appannare\" o addirittura cancellare l'antica parlata: questo fa s\u00ec che per via degli influssi esterni, specialmente anconetani ma anche dell'italiano standard (a cui si potrebbe aggiungere il cosiddetto \"romanesco televisivo\"), si \u00e8 oggi in presenza di una grande distanza, e perci\u00f2 di una scollatura e frattura, tra il dialetto dei settanta-ottantenni, quello delle persone di mezza et\u00e0 e ancor pi\u00f9 quello dei giovani.\nUn altro problema, questa volta squisitamente interno, si presentava, in parte si presenta presso gli interlocutori pi\u00f9 anziani, con la diversit\u00e0 d'uso del dialetto aguglianese. \u00c8 infatti stato possibile riscontrare un vernacolo proprio del centro storico del paese (\"Piazza, la Mura, Pradellu, Castellaro\"), leggermente diverso da quello del \"Borgu Ruffini\", che costituisce la prima periferia, e ancor pi\u00f9 diverse sono le parlate del \"Molino\" e della \"Chiusa\", che presentano influssi jesini e chiaravallesi; inoltre la presenza di certe \"n\" velari a \"Castel d'Emilio\", al confine col comune di Camerata Picena, e una certa \"sincopatura\" nella dizione riscontrata nel centro storico, rivelano scarse, ma reali tracce di elementi gallo-italici, del resto pi\u00f9 frequenti ad Ancona, ed ancor pi\u00f9 a Castelferretti, Montemarciano e Senigallia.\nFerma restando comunque l'appartenenza dell'aguglianese alla famiglia dialettale italiana centrale (laziale-umbro-marchigiana), per la precisione perimediana (Roma-Perugia-Ancona), si possono passare ad analizzare i suoi tratti essenziali, compresi quelli caduti ormai in disuso:\nSport.\nCalcio.\nLa squadra di calcio a 11 \u00e8 l'Agugliano Polverigi calcio che per\u00f2 \u00e8 anche di Polverigi e gioca in Seconda Categoria.\nC'\u00e8 anche una societ\u00e0 di calcio a 5.\nPallavolo.\nLa prima squadra di pallavolo dell'Agugliano gioca in serie C."}
{"id": "33252", "revid": "765341", "url": "https://it.wikipedia.org/wiki?curid=33252", "title": "Colere", "text": "C\u00f2lere (\"C\u00f2ler\" in dialetto bergamasco) \u00e8 un comune italiano di abitanti della provincia di Bergamo in Lombardia. Si trova tra i 751 m s.l.m. della frazione Dezzo e i 2.521 m s.l.m. della cima della Presolana.\nComposto dal capoluogo e da dieci frazioni e situato sulla destra orografica del torrente Dezzo, in Valle di Scalve, dista circa 59 chilometri a nord-est dal capoluogo orobico. Fa parte della Comunit\u00e0 montana di Scalve.\nStoria.\nL'antichit\u00e0 e le origini.\nUn vero e proprio Borgo \"Colere\" non \u00e8 mai esistito, ma si intende C\u00f2lere come un nucleo di contradelle raccolte nella Conca della Presolana nord. L'origine risale a prima della dominazione romana, quando incominciarono a essere utilizzate le risorse minerarie che emergevano dal suolo situato ad altitudine di circa 2000 m.slm per trasformarle in rame, blenda e zinco della zona. Tale tesi \u00e8 suffragata da ritrovamenti avvenuti in localit\u00e0 Laghetto di Polzone e nella contrada \"Carbonera\", che attestano l'esistenza di piccoli insediamenti.\nAlcune leggende narrano di una cruenta battaglia avvenuta sulle pendici della Presolana, tra Carlo Magno e gli Alani ma la Treccani specifica che la battaglia potrebbe essere avvenuta tra i Romani comandati da Ricimero, che affront\u00f2 una parte degli Alani (popolo proveniente dall'Iran) e aggregati prima agli Unni e poi ai Visigoti, mentre erano diretti verso la Spagna.\nGli Alani furono annientati e nella zona del Laghetto di Polzone si rinvengono di tanto in tanto dei resti. Da qui il nome della Preso-Lana.\nIl Medioevo.\nI secoli successivi videro il borgo passare sotto il controllo del Sacro Romano Impero guidato da Carlo Magno, che don\u00f2 l'intera zona ai monaci di Tours. Questi successivamente la permutarono in favore del Vescovo di Bergamo, il quale diede investitura feudale alla famiglia Capitani proveniente dalla Valtellina.\nCon decreto dell'imperatore Enrico II, agli scalvini si garantivano grandi privilegi e un'autonomia al limite dell'indipendenza. Questa favoriva l'esenzione del servizio militare, libert\u00e0 di caccia e pesca, nonch\u00e9 sgravi fiscali e la possibilit\u00e0 di sfruttamento delle miniere presenti in zona, per fornire l'esercito imperiale. In seguito la famiglia feudataria dei Capitani venne scacciata e si costitu\u00ec in Comune, governato da un Podest\u00e0 a cui facevano capo le Vicin\u00ece e cio\u00e8 i singoli Borghi come Colere, che a loro volta avevano una piccola rappresentanza nel Comune.\nA Colere non si insediarono mai nobili o ricchi borghesi ma solo manovalanza.\nLa Serenissima.\nCon il passaggio alla Repubblica di Venezia, avvenuto nel XV secolo, Colere, come tutto il territorio scalvino, mantenne i privilegi conquistati precedentemente, con la medesima organizzazione, salvo che per il riferimento alla Repubblica di Venezia.\nIl toponimo di Collere appare nella Galleria delle carte geografiche realizzata sulla fine del Cinquecento nel Palazzo Apostolico del Vaticano.\nL'et\u00e0 moderna.\nSoltanto nel 1797, con la fine della Serenissima e l'avvento della Repubblica Cisalpina, acquis\u00ec la propria autonomia comunale, inglobando nei propri confini anche la parte della contrada di Dezzo posta alla destra dell'omonimo torrente e il borgo di Teveno.\nLo status di comune dur\u00f2 poco pi\u00f9 di un decennio, dopodich\u00e9 venne nuovamente accorpato alla Repubblica di Scalve con sede di Vilminore, unitamente al vicino borgo di Azzone.\nL'et\u00e0 contemporanea.\nLa fine della dominazione francese ebbe ripercussioni anche sulle piccole comunit\u00e0 scalvine che riacquisirono la propria autonomia, anche con le nuove delimitazioni territoriali: Colere perse Teveno.\nCon l'attivazione dei comuni della provincia di Bergamo, in base al compartimento territoriale del regno lombardo-veneto, venne collocato, con 417 abitanti, nel distretto XIV di Clusone; fu confermato nel medesimo distretto in forza del successivo compartimento territoriale delle province lombarde. Nel 1853 fu inserito nel distretto XVI; a quella data era comune, con convocato generale, di 588 abitanti.\nIn seguito all'unione temporanea delle province lombarde al regno di Sardegna, in base al compartimento territoriale stabilito con la legge 23 ottobre 1859, il comune di Colere con 584 abitanti, retto da un consiglio di quindici membri e da una giunta di due membri fu incluso nel mandamento I di Clusone, circondario III di Clusone, provincia di Bergamo. Alla costituzione nel 1861 del Regno d'Italia, il comune aveva una popolazione residente di 677 abitanti (Censimento 1861). In base alla legge sull'ordinamento comunale del 1865 il comune veniva amministrato da un sindaco, da una giunta e da un consiglio. Nel 1867 il comune risultava incluso nel mandamento di Vilminore, circondario di Clusone e provincia di Bergamo. Popolazione residente nel comune: abitanti 711 (Censimento 1871); abitanti 787 (Censimento 1881); abitanti 766 (Censimento 1901); abitanti 964 (Censimento 1911); abitanti 1.008 (Censimento 1921). Nel 1924 il comune risultava incluso nel circondario di Clusone della provincia di Bergamo. In seguito alla riforma dell'ordinamento comunale disposta nel 1926 il comune veniva amministrato da un podest\u00e0\nLa frazione di Dezzo di Colere fu tra i paesi pi\u00f9 colpiti dall'onda del Gleno il 1\u00ba dicembre 1923. Fu distrutto dalle acque assieme a Dezzo di Azzone e si contarono molte vittime.\nL\u2019autonomia comunale dur\u00f2 fino al 1927, anno in cui il regime fascista fece una grande opera di accorpamento tra parecchi comuni del regno d'Italia. Fu il caso anche di Colere, che si trov\u00f2 nuovamente unito ad Azzone, con la denominazione di Dezzo di Scalve.\nSoltanto nell'immediato dopoguerra, precisamente nel 1947, i comuni si separarono definitivamente - dopo che la cittadinanza di Colere aveva con un colpo di mano assaltato il Palazzo Comunale di Dezzo per riprendere possesso dell\u2019archivio comunale, con Dezzo nuovamente relegato a ruolo di frazione, diviso a met\u00e0 tra Colere e Azzone.\nMonumenti e luoghi d'interesse.\nArchitetture religiose.\nChiesa parrocchiale.\nLa chiesa parrocchiale di San Bartolomeo risale alla fine del XVIII secolo e presenta discrete opere pittoriche.\nIl \"Cesul\u00ec\", \u00e8 l'antica parrocchiale risalente al 1400 e con molti rifacimenti fino al restauro degli anni '70 del XX secolo. \u00c8 la chiesa pi\u00f9 antica della Valle di Scalve. Vi si tengono cerimonie religiose, matrimoni e piccole mostre.\nSantuario della Madonnina\nIl santuario della Madonnina: situato fuori dal centro abitato della frazione Dezzo di Scalve, \u00e8 stato edificato nel XVII secolo su una preesistente edicola dove, secondo la tradizione, il 2 luglio 1654 un vecchio pastore malato, proveniente da Borno, ebbe la visione della Madonna, che lo guar\u00ec da sbocchi di sangue. In occasione dell'anniversario dell'apparizione, il 2 luglio si tiene ogni anno una grande festa.\nIl santuario fu distrutto nel 1923 dal \"Disastro del Gleno\" e venne riedificato, sullo stesso luogo, due o tre anni dopo, su disegno dell'architetto Luigi Angelini, con il contributo importante se non essenziale, in termini finanziari e di prestazione gratuita di manodopera, da parte degli abitanti di Colere.\nAree naturali.\nGrotta del ghiaccio.\nLa suggestiva grotta del ghiaccio, nella zona del Monte Ferrante \u00e8 cos\u00ec chiamata per la presenza, in ogni periodo dell'anno, di uno strato di ghiaccio e rappresenta una importante riserva d'acqua per la confinante Valle Seriana.\nParco delle Orobie:\nTutto il territorio fa parte del \"Parco delle Orobie Bergamasche\" dove vigono rigide normative per la salvaguardia della flora e della fauna locale e ha il compito di valorizzare il territorio per l'utilizzo anche turistico.\nGeografia antropica.\nFrazioni e localit\u00e0.\nIl Comune abbraccia le frazioni di Albarete, Cantoniera della Presolana, Carbonera, Castello, Dezzo di Scalve, Grana, Magnone, Valle Richetti, Valle Sponda, Valzella.\nEconomia.\nSettore primario.\nFino agli anni 1970 la principale attivit\u00e0 era quella estrattiva, con miniere di blenda e fluorite, risalente ai romani. Gestite poi da aziende italiane e francesi, fino all'arrivo della Montedison e poi dell'EGAM (ente minerario dell'Eni). Altre attivit\u00e0 erano quelle di servizio alla comunit\u00e0: idraulica, falegnameria, segherie, estrazione marmo nero venato bianco ecc. Alcune proseguono ancora.\nSettore secondario.\nNegli anni '70 del secolo XX l'amministrazione comunale realizz\u00f2 una piccola area industriale, la prima della Lombardia in area montana, con insediamento di attivit\u00e0 artigianali nel settore della meccanica e di collanti. Furono altres\u00ec ristrutturate le vecchie laverie del minerale, ricavandone locali per l'insediamento di Cooperative del settore dell'abbigliamento.\nSettore terziario.\nTurismo.\nNel 1968 fu costruita la prima sciovia vicino al centro, installando anche il primo trampolino per il salto sugli sci \u00e8 una pista di slittino. Negli anni '70, l'amministrazione comunale guidata da Franco Belingheri finanzi\u00f2 la costruzione della prima sciovia che collega la frazione Carbonera alla Malga Polzone (1450 m.slm). Affid\u00f2 la gestione a privati che costruzioni hotel e rifugio in quota. Fu il volano per far conoscere Colere per le piste da sci in inverno e per le innumerevoli escursioni in estate.\nNel 2010 fu realizzato anche un ecomuseo della miniere dedicato a Zanalbert Belingheri minatore e custode per decenni del Rifugio Albani, con una raccolta di reperti minerari e della montagna locale.\nSport.\nSci di discesa.\nColere \u00e8 la principale localit\u00e0 sciistica della Valle di Scalve. Le piste di sci di Colere, situate sotto la parete nord della Presolana, si affacciano sulla Valle di Scalve e il Pizzo Camino, coprendo un dislivello di ben 1200 metri e godono di un'esposizione che permette alla neve di mantenere un'ottima qualit\u00e0 durante tutta la stagione. L'auspicato collegamento con la val Seriana (stazione sciistica di Lizzola) potrebbe portare alla creazione di un unico polo turistico con evidenti vantaggi sull'economia di entrambe le valli. Le piste hanno ospitato varie edizioni dei Campionati Italiani Assoluti di Sci Alpino.\nArrampicata.\nSulla parete nord della Presolana si sviluppano diverse vie di arrampicata dal IV fino al VIII grado.\nEventi sportivi.\nTra i principali eventi sportivi che hanno interessato il paese, \u00e8 d'obbligo segnalare l'arrivo della 19\u00aa tappa del Giro d'Italia 2004,il 29 maggio 2004. L'arrivo, posto al Passo della Presolana, ha visto la vittoria di Stefano Garzelli.\nColere ha ospitato anche alcune edizioni dei campionati italiani di sci alpinismo e dal 22 al 25 marzo 2006, si sono svolti i Campionati Italiani di Snow-Board.\nDal 2007 tutti gli anni verso la fine di giugno viene organizzata una gara podistica in salita verso il Rifugio Luigi Albani di circa 5,2\u00a0km ma con 900 metri di dislivello."}
{"id": "33254", "revid": "709565", "url": "https://it.wikipedia.org/wiki?curid=33254", "title": "Cologno al Serio", "text": "Cologno al Serio (\"Col\u00f2gn s\u00f6l S\u00e8re\" o semplicemente \"Col\u00f2gn\" in dialetto bergamasco) \u00e8 un comune italiano di 11133 abitanti della provincia di Bergamo in Lombardia. Confina con i Comuni di Urgnano, Ghisalba, Martinengo, Brignano Gera d'Adda, Morengo e Spirano, e ha tre frazioni: Castel Liteggio, Fornasette, Muratella.\nSituato nella media pianura bergamasca, dista circa 10 chilometri a sud dal capoluogo orobico, a cui \u00e8 collegato tramite la Strada statale 591.\nStoria.\nL'antichit\u00e0.\nI primi insediamenti umani sul territorio risalgono a circa quattromila anni fa, in piena et\u00e0 del bronzo, come si evince dal ritrovamento di scheletri e utensili: questi rendono Cologno uno dei siti archeologici pi\u00f9 datati di tutta la provincia bergamasca.\nLe epoche successivi videro stanziamenti di alcune trib\u00f9 dei Liguri prima, e dei Galli Cenomani poi, a cui subentrarono i Romani .\nQuesti nuovi dominatori diedero una prima organizzazione urbana al borgo, che cominci\u00f2 ad assumere un'importanza sempre crescente: gli studi in tal senso sono stati notevolmente aiutati da ritrovamenti riguardanti scheletri, corredi funebri, vasi e monete del tempo di Vespasiano.\nEra inoltre presente una strada militare che, utilizzata anche per trasporti commerciali, passava da Cologno collegando Bergamo con Piacenza, aumentando di conseguenza le possibilit\u00e0 di scambio degli abitanti.\nAnche il toponimo ha origine in questo periodo storico, e troverebbe spiegazione in \"Colonius\", possessore ed abitante di queste terre. Altre ipotesi invece vorrebbero far derivare il nome del paese dal termine \"colono\", vista la vocazione agricola del borgo gi\u00e0 in tempi lontani.\nIl Medioevo.\nNel corso del VI secolo si verific\u00f2 l'arrivo dei Longobardi, dei quali ci \u00e8 giunto un altro importante reperto, sempre rinvenuto sul territorio comunale di Cologno, consistente in una tavoletta in creta (ora conservata nel Museo Archeologico di Bergamo) con incisi i nomi di sei abitanti del tempo.\nTuttavia il primo documento scritto in cui viene menzionato il nome del paese risale all'843, quando in un atto viene citato un tal \"Sthephanus de Colonias\".\nIn questi anni il paese crebbe d'importanza anche grazie alla presenza di un'antica strada romana, rinominata \"strada Francesca\", rimessa a nuovo dai Franchi, dai quali prese il nome. Questa fu utilizzata anche per il trasporto della salma di Ludovico II, figlio di Lotario, da Brescia a Milano.\nIl seguente sviluppo del feudalesimo, favorito dagli imperatori del Sacro Romano Impero, segn\u00f2 una nova epoca per il borgo di Cologno al Serio. Inizialmente assegnato da Ottone III a \"Ulrico\", vide in seguito un periodo di profonda instabilit\u00e0 politica e sociale, causata dai sanguinosi scontri tra guelfi e ghibellini.Fu cos\u00ec che il paese cominci\u00f2 a dotarsi di numerose fortificazioni, tra cui un castello con tanto di fossato, atte a difendere il territorio che, al centro delle mire dei contendenti, fu saccheggiato verso la fine del XII secolo da Federico Barbarossa e per ben due volte dai milanesi.\nQuesto anche per il fatto che nel paese andava assumendo sempre pi\u00f9 consistenza lo schieramento guelfo, che cominci\u00f2 a fornire ospitalit\u00e0 agli appartenenti alla stessa fazione in fuga da altri centri. Il numero crebbe al punto da permettere a Cologno d'essere considerato uno dei pi\u00f9 grandi centri della fazione guelfa.\nQuesti, forti dell'aiuto fornito dai compagni di fazione di altre citt\u00e0 tra cui Brescia e Cremona, riuscirono ad avere la meglio sugli avversari e ad appropriarsi del castello.\nIl successivo inizio della signoria dei Visconti non acquiet\u00f2 gli scontri, che non solo continuarono a turbare la vita del paese, ma crebbero anche a causa della costruzione di un altro castello, in localit\u00e0 \"Liteggio\", gestito dalla famiglia dei \"Lanzi\".\nLa Repubblica di Venezia.\nA questa situazione pose fine l'arrivo della Repubblica di Venezia che, a partire dal 1428, permise alla popolazione di vivere un'esistenza pi\u00f9 tranquilla grazie ad una lungimirante politica in ambito sociale ed economico.\nTramite la pace di Ferrara del 1428, infatti, Cologno al Serio venne assegnata alla Repubblica di Venezia. Il governo della Serenissima certific\u00f2 tale annessione con un documento redatto in latino datato 11 luglio, noto come \"l'accettazione della dedizione\". In data 13 luglio Venezia conferm\u00f2 gli statuti e gli ordinamenti del comune: da quel momento, sulla rocca di Cologno, inizi\u00f2 a sventolare la bandiera di San Marco.\nLa pace di Ferrara non dur\u00f2 per\u00f2 a lungo; negli anni successivi, infatti, Cologno si trov\u00f2 al centro di lotte intestine tra numerosi \"condottieri di ventura\". Uno dei pi\u00f9 famosi fu il bergamasco Bartolomeo Colleoni, originario di Solza. Egli, grazie alle propria capacit\u00e0 militare, riusc\u00ec, negli anni e tramite innumerevoli cambi di fazione, a farsi nominare dalla Repubblica Veneta capitano generale. In seguito a questa nomina, avvenuta in data 10 marzo 1455, gli venne assegnata come residenza il castello di Malpaga; al Colleoni vennero inoltre riconosciuti in qualit\u00e0 di feudo personale i territori di Romano, Martinengo, Urgnano e Cologno.\nCon la Pace di Lodi del 9 aprile 1454 Cologno al Serio venne riconosciuto quale importante avamposto veneziano, data la sua strategica posizione geografica; il confine tra Venezia e il Ducato di Milano, infatti, correva lungo il fossato che divideva il comune da Brignano. Lungo tale fossato, quindi, vennero edificate delle piccole caserme per lo stanziamento dei soldati di guardia, essendo Cologno sede di un corpo veneto di guardia permanente costituito da 16 soldati. Dei \"cippi confinari\" vennero posti lungo questo confine: ad ovest a indicare i territori dello stato di Milano, mentre a est a indicare quelli dello stato Veneto. Il 13 novembre 1454 i rappresentanti colognesi furono chiamati a giurare fedelt\u00e0 alla Repubblica Veneta.\nAlla morte di Bartolomeo Colleoni, il 17 dicembre 1475, la Repubblica di Venezia stabil\u00ec che i territori del suo feudo dotati di fortificazioni, tra cui anche Cologno, tornassero pieno dominio di Venezia. Nonostante i colognesi avessero avanzato domanda di diventare indipendenti dall'avamposto di Bergamo e di poter essere sottoposti direttamente a Venezia, la Serenissima non accolse la domanda. Cologno era infatti l'unico fortificato in grado di proteggere Bergamo a sud. Per questo motivo il 7 agosto 1484 il Capitano di Bergamo invi\u00f2 il proprio camerlengo a Cologno, perch\u00e9 ne prendesse il possesso, lasciandovi il luogotenente Bernardo Viti.\nNegli anni successivi, Cologno, in quanto comune di confine, fu al centro di scontri e dispute inerenti al territorio lombardo; pat\u00ec assedi, visse innumerevoli mutamenti politici nonch\u00e9 le invasioni delle truppe francesi, spagnole, tedesche e milanesi. Questa situazione di caos politico, militare e sociale si protrarr\u00e0 nei secoli, fino al 1600.\nIl Seicento e il Settecento.\nA partire dal 1600 inizi\u00f2 una nuova fase per il comune di Cologno al Serio. Mentre i secoli precedenti, erano stati caratterizzati da una successione di conflitti, dagli inizi del XVII secolo si assistette a un periodo di relativa serenit\u00e0 per i cittadini colognesi, che permarr\u00e0 fino alla fine del 1700.\nQuesta pace fu per\u00f2 turbata nel 1630 dalla pandemia di peste bubbonica, che, portatovi dai soldati lanzichenecchi milanesi, si diffuse anche nel territorio bergamasco. A maggio furono registrati \"30 morti a Cologno\". La diffusione del morbo spinse all'apertura di un Lazzaretto nella localit\u00e0 nota come \"Campino\".\nL'et\u00e0 moderna e contemporanea.\nIl termine della dominazione veneta avvenne nel 1797 con l'avvento della Repubblica Cispadana e, successivamente, dalla costituzione della Repubblica Repubblica Cisalpina.\nIl 14 marzo 1797, infatti, Bergamo e le sue province si riunirono sotto la Repubblica Cispadana per volere della dominazione francese, che era riuscita a penetrare nel territorio italiano anche se ci\u00f2 crel numerosi malcontenti e falliti tentativi di ribellione . I monumenti che ricordavano la dominazione veneta vennero abbattuti in tutto il territorio bergamasco, lo stesso avvenne a Cologno. Dopo pochi mesi, tuttavia, Napoleone Bonaparte il 30 giugno 1797 dichiar\u00f2 la fine della Repubblica Cispadana e i territori della bergamasca si ritrovarono sotto il dominio di Milano, capitale della nuova Repubblica Cisalpina.\nNel 1789 Bergamo e le sue province vennero nominate \"Dipartimento del Serio\", il quale era suddiviso in ventitr\u00e9 distretti, che furono successivamente ridotti a diciassette. Cologno al Serio venne conteso dai territori vicini a causa della sua posizione geografica: facente inizialmente parte del quattordicesimo distretto insieme a Verdello, pass\u00f2 poi al quindicesimo distretto, avendo il vicino comune di Romano di Lombardia come capoluogo. La Repubblica Cisapina, cos\u00ec come quella Cispadana, ebbe anch'essa vita breve e si disgreg\u00f2 nel 1799.\nNel 1815, gli austriaci che instaurarono il Regno Lombardo-Veneto e Milano, cos\u00ec come i suoi territori subordinati, passarono nelle loro mani. Bergamo fu divisa ancora una volta in diciotto distretti e Cologno fu reso territorio subordinato a Verdello, diventando un comune del tredicesimo distretto (in base a un sistema organizzativo che si basava sui possidenti). Cologno, in questo caso, fu dichiarato comune di seconda classe e venne posto sotto l'amministrazione di una deputazione scelta dall'assemblea dei possidenti stessi i quali, a loro volta, sceglievano un referente che sarebbe diventato podest\u00e0 del luogo, grazie a una ratifica di nomina imperiale.\nL'ultimo significante avvicendamento storico inerente alla storia del comune si verific\u00f2 nel 1859 quando Cologno al Serio, unitamente al resto della provincia bergamasca, entr\u00f2 a fare parte del Regno d'Italia.\nNel XX secolo Cologno al Serio fu coinvolto negli avvenimenti e fatti storici di questo secolo turbolento, tra i quali la Prima e Seconda guerra mondiale. Numerosi giovani colognesi presero parte ai conflitti bellici. Le perdite colognesi accertate della Prima guerra mondiale ammontarono a settantadue morti, mentre quelle del secondo conflitto sono trentasei. In particolare, quindici di questi moriono direttamente al fronte, due in un campo di concentramento in Germania, due durante l'assedio dei soldati tedeschi e diciassette disperse in mare o in Russia.\nMonumenti e luoghi d'interesse.\nArchitetture civili.\nCentro storico.\nIl centro storico di Cologno al Serio riveste una grande importanza, avendo mantenuto la struttura che il borgo possedeva in et\u00e0 medievale. Ancora intatte e visibili sono infatti la cinta muraria con il relativo fossato che proteggeva l'ingresso del paese, a cui si accedeva mediante quattro entrate ben conservate, ed in una delle quali \u00e8 collocata la sede municipale. Anche le case e le strade all'interno della fortificazione hanno mantenuto le loro peculiarit\u00e0, dando un colpo d'occhio molto particolare.\nLe mura difensive, il fossato e i quattro portoni.\nDurante il dominio della Repubblica di Venezia le mura, il fossato e i quattro portoni vennero consolidati e migliorati divenendo una difesa strategica contro le invasioni di popolazioni nemiche. Il primo tracciamento di un primordiale sistema difensivo del paese risale all'anno 1293.\nIn seguito alla conquista del paese da parte della Repubblica di Venezia, la stessa impose al paese la fortificazione effettiva delle mura. Vennero realizzate anche sei torri munite di ponti e portoni levatoi secondari. Tra queste, la rocca situata a nord era quella maggiormente fortificata, essendo originariamente dotata di muri pi\u00f9 spessi e di due torri laterali da utilizzare come postazioni di base per lo stanziamento delle sentinelle. Qui si trovavano anche due ponti levatoi: uno esterno e uno interno. Il castello poteva contenere circa cento soldati ed era anche dotato di un piccolo carcere.\nIl fossato era largo circa dieci metri e molto pi\u00f9 profondo di quanto appare, essendo stato colmato in quanto ritenuto pericoloso. In passato, inoltre, vi era anche una seconda cinta esterna parallela, che costituiva un elemento di difesa ulteriore. Questa cinta secondaria \u00e8 stata poi abbattuta all'inizio dell'800 per lasciar spazio a piccoli orti, giardini e allo spazio per l'edificazione di ulteriori edifici.\nAnche se le mura, il fossato e i portoni sono stati pi\u00f9 volte modificati nel corso dei secoli, le tracce delle edificazioni originali di epoca medioevale sono ancora visibili. Lungo la cinta muraria si trovano inoltre quattro portoni posizionati in corrispondenza dei punti cardinali. Tuttavia, si ritiene che almeno tre di questi siano stati realizzati prima della costruzione effettiva delle mura; delle pergamene ottocentesche, infatti, (conservate presso la Biblioteca di Angelo Mai a Bergamo) citano la \"porta de Casatico\" (in data 1239), la \"Contrada de Merenghello\" (nel 1279) e la \"porta de Anteniano\" (nel 1288).\nI quattro portoni si chiamano:\nLa Rocca.\nLa Rocca \u00e8 una parte fondamentale delle strutture difensive che caratterizzano il comune di Cologno al Serio, \u00e8 possibile ammirare solo una parte della rocca risalente al XVI secolo. Con lo sviluppo tecnologico in campo bellico (come, ad esempio, la polvere da sparo), infatti, le gi\u00e0 precarie mura non risultavano sufficienti a contenere eventuali incurisioni nemiche. Si decise dunque di modificare la struttura difensiva della rocca e, in generale, dell'intera fortificazione, adeguandola alle nuove esigenze belliche del tempo. Per esempio, si aggiunse una cortina a nord e una torretta di fiancheggiamento a pianta esagonale, posta sempre a nord.\nLa Rocca \u00e8 stata realizzata con ciottoli di fiume e maselli in cotto, disposti a lisca di pesce. La scarpata delle cortine, costruita usando mattoni, si discosta dal resto della fortificazione, tanto da far pensare che fosse stata aggiunta in epoca successiva per migliorare ulteriormente la difesa.\nAlla rocca si accede attraverso un portale ad arco che presenta lo stemma di Cologno e che si collega alla torre centrale. Vi sono inoltre due androni, uno dei quali veniva utilizzato per intrappolare i nemici che volevano penetrare nella torre, mentre l'altro serviva come luogo di staziamento per il corpo di guardia.\nLa Rocca ha forma di semicerchio che si collega alla cortina posta a nord in corrispondenza delle tue torri angolari, mentre le mura sono costituite da archi in modo da sostenere la parete verticale e la merlatura. In mezzo alla Rocca, inoltre, si trovava un'ulteriore torre dotata di ponte levatoio che si apriva su un fossato indipendente.\nCastel Liteggio.\nIl castello di Liteggio, di origine medioevale, \u00e8 posto nell'omonima localit\u00e0 ai margini del centro abitato, venne fatto costruire nel XV secolo dai Visconti. Sono ancora visibili parti di muratura merlata ed il fossato, particolari che lo resero una fortificazione molto possente.\nArchitetture religiose.\nDegna si nota \u00e8 anche la chiesa parrocchiale di Santa Maria Assunta. Edificata nel 1745 in luogo di un precedente edificio di culto di cui \u00e8 rimasta la vecchia torre campanaria discosta dalla chiesa, presenta una facciata in stile barocco e custodisce opere di buona fattura, tra cui spiccano quelle di Gian Paolo Cavagna e del Buratti.\nIl Campino.\nL'epidemia di peste bubbonica del 1630 colp\u00ec diverse zone del settentrione, tra cui anche il comune di Cologno al Serio e, in generale, il territorio della provincia bergamasca. Il governo veneto intervenne implementando misure atte al contenimento del contagio; una di queste fu la realizzazione di un Lazzaretto nel territorio comunale. Inizialmente in esso furono ricoverate circa cento persone. Venne inoltre preposto un priore che aveva il compito di sorvegliare i degenti, supportato da sentinelle armate, allo scopo di evitare che i malati infrangessero la quarantena o le regole inerenti alla visita dei propri cari. I morti venivano ricoperti di calce o creta e seppelliti nel Lazzaretto stesso, per evitare un'ulteriore propagazione del contagio.\nIl lazzaretto venne edificato in una localit\u00e0 di campagna nelle vicinanze del fiume Serio, comunemente nota come \"Campino\". La scelta di questo luogo fu dettata da motivazioni di carattere epidemiologico: tale localit\u00e0, infatti, dista dal centro abitato circa 3.5 chilometri, una distanza tale da evitare il contatto tra infetti e sani ma, al contempo, sufficientemente ridotta per permettere un trasporto agevole e rapido dei malati. La sistemazione dei malati all'interno del Lazzaretto seguiva regole sanitarie precise; ad esempio, era vietato esporre i malati al vento proveniente da occidente poich\u00e9 all'epoca si riteneva che fosse nocivo e putrido.\nPrima della diffusione del morbo e dell'apertura del Lazzaretto, il \"Campino\" era un campo incolto in cui si trovata una piccola cappella. Al termine della peste i colognesi, in segno di ringraziamento, convertirono la cappella ampliandola in una piccola chiesa dedicata a San Gregorio Magno. All'esterno della facciata della chiesetta venne inoltre edificato un atrio protetto da delle colonne. Due lapidi in marmo riportano delle incisioni a testimonianza dell'accaduto. Sulle pareti del pronao sono infatti scritte a lettere maiuscole le seguenti parole: \"Nel di final degli Angeli le trombe / i morti chiameran fuor dalle tombe / e il popol nostro a questo popol misto / andr\u00e0 davanti al Tribunale di Cristo\" e \".\".. molti gli anni che passar son molti / che questi morti son qui sepolti / ma anche di lor la ricordanza pia / sempre nei nostri cuori vivente sia\"\".\nIl \"Campino\", oltre che essere un luogo devozionale, \u00e8 un parco comunale dotato anche di campo di pallavolo e di calcio. In estate il luogo \u00e8 animato da sagre popolari.\nStemma.\nLo di Cologno al Serio, risalente all'epoca del comune rurale (XII - XIII secolo), rappresenta una colonna sormontata da una corona. La colonna dello stemma richiama il nome del paese ed \u00e8 stata perci\u00f2 assunta a simbolo dello stesso. Anche il di Cologno al Serio, di colore bianco e giallo, ha origini medioevali. Sia l'antico stemma che il moderno gonfalone sono stati approvati con un Decreto del Presidente della Repubblica il 16 aprile 1976.\nEvoluzione demografica.\nEtnie e minoranze straniere.\nAl 31 dicembre 2019 gli stranieri residenti nel comune di Cologno al Serio sono e rappresentano l'11,3% della popolazione residente. Tra le nazionalit\u00e0 pi\u00f9 rappresentate troviamo:\nAmministrazione.\nFonte:\nSport.\nLa societ\u00e0 calcistica pi\u00f9 importante di Cologno \u00e8 stata l'Unione Sportiva Colognese, fondata nel 1961, non pi\u00f9 attiva, che giocava allo Stadio G. Facchetti. Ha sempre disputato campionati di livello regionale, raggiungendo nel 2005 la serie D e vincendo la Coppa Italia Dilettanti 2004-2005.\nLa societ\u00e0 pallavolistica pi\u00f9 importante invece \u00e8 la Pallavolo Cologno femminile che nel 1991 ha raggiunto la serie C1."}
{"id": "33255", "revid": "121927544", "url": "https://it.wikipedia.org/wiki?curid=33255", "title": "Oleg di Kiev", "text": "Gli si accorda il merito di aver spostato la capitale da Velikij Novgorod a Kiev, dando inizio al processo di ascesa della Rus'. Oleg, che secondo le cronache slave govern\u00f2 dall'888 al 912, lanci\u00f2 almeno un attacco contro Costantinopoli, capitale dell'Impero bizantino. La natura del rapporto che legava Oleg alla famiglia dei Rjurikidi ed in particolare a Igor', suo successore, \u00e8 oggetto di controversia fra gli storici.\nBiografia, fra mito e storia.\nSecondo la \"Cronaca degli anni passati\" Oleg era il cognato di Rjurik, che gli diede l'incarico di reggere la signoria in attesa della maggior et\u00e0 di suo figlio Igor' (in norreno \"Ingvar\").\nOleg consolid\u00f2 la strada che dal mar Baltico andava fino al mar Nero (la \"Via dai Variaghi ai Greci\"), importantissima per i commerci con l'Impero bizantino. Costru\u00ec perci\u00f2 delle fortificazioni lungo i fiumi principali (Dnepr, Dnestr, Dvina, Pryp\"jat', Lovat'). Anche i Bizantini, probabilmente, mandarono delle guarnigioni lungo questi fiumi. Sottomise alcune popolazioni slave ribelli (soprattutto i Drevljani).\nCon il tempo Oleg prese il controllo di altre citt\u00e0 slave (Smolensk, \u010cernigov, Staraja Russa, Borovi\u010di, etc.), soprattutto conquistando (nell'882) Kiev, sul corso del Dnepr, allora in mano ai \"signori della guerra\" variaghi Askold e Dir. Oleg trasfer\u00ec poi la capitale della nascente Rus' da Velikij Novgorod alla stessa Kiev. Questa scelta poteva essere stata motivata dalla conveniente posizione della citt\u00e0 per la partenza di azioni di guerriglia contro Costantinopoli, che effettivamente avvennero nel 907-911. Oleg mosse guerra all'Impero bizantino con pi\u00f9 di duemila navi da fiume (per il trasporto delle truppe) e con un esercito di 80.000 uomini che provenivano sia dalla penisola scandinava sia dalla Rus', con componenti baltiche, finniche e di popoli della steppa. Essi misero a ferro e fuoco il contado di Costantinopoli: per evitare che la citt\u00e0 crollasse, l'Imperatore si arrese e pag\u00f2 un pesantissimo tributo: cento carri d'oro, argento, olio, vino, pietre preziose, spezie, tessuti, manufatti. Secondo la \"Cronaca degli anni passati\" i Bizantini tentarono anche di avvelenare Oleg, ma egli, dando prova di poteri profetici, rifiut\u00f2 di bere dalla coppa di vino avvelenata.\nOleg, che aveva ora le mani sulla capitale imperiale, nel 908 riusc\u00ec a concludere un accordo commerciale che in definitiva si rivel\u00f2 favorevole per entrambe le parti. Bench\u00e9 le cronache bizantine non riportino traccia di queste ostilit\u00e0, nella \"Cronaca\" russa \u00e8 riportato il testo dell'accordo, con le sue clausole molto minuziose: alloggio e provvigioni garantite per i mercanti russi a Costantinopoli, esenzione dai dazi doganali. I mercanti russi, da parte loro, dovevano astenersi dal portare armi in citt\u00e0, dall'ubriacarsi e dalla violenza contro le donne.\nI brevi dati che su Oleg fornisce la \"Cronaca degli anni passati\" sono in contraddizione con altre fonti come la Prima Cronaca di Novgorod, che afferma che egli e Rjurik non fossero parenti, ma che piuttosto lo descrive come un principe variago che agiva alle dipendenze di Igor'. La \"Cronaca di Novgorod\" sposta anche la data della sua morte in avanti di dieci anni, dal 912 al 922. Le fonti sono anche discordi circa il suo luogo di sepoltura: se la Cronaca di Novgorod narra che fu sepolto a Kiev, altre fonti attestano che fu sepolto in un tumulo nei pressi di Staraja Ladoga.\nLa \"Cronaca di Novgorod\" allude a Oleg come a un \"profeta\" (\u0432\u0435\u0449\u0438\u0439), parola che fa riferimento al termine scandinavo che viene usato per 'sacerdote'. Secondo la leggenda, riproposta in chiave romantica anche da Aleksandr Sergeevi\u010d Pu\u0161kin nella sua ballata \"Il canto del saggio Oleg\", era stato preannunciato ad Oleg da un profeta scandinavo che egli avrebbe trovato la morte a causa del suo cavallo. Per evitare il compiersi della profezia Oleg fece allontanare da s\u00e9 il cavallo, e molti anni dopo, quando chiese che cosa fosse avvenuto dell'animale, gli venne risposto che era ormai morto. Oleg domand\u00f2 quindi di essere condotto a vedere i resti del cavallo e, quando si avvicin\u00f2 al teschio dell'animale con il proprio stivale, dal teschio stesso usc\u00ec un serpente che lo morse; Oleg mor\u00ec, cos\u00ec, portando a compimento la profezia. La morte di Oleg viene da alcuni ritenuta una variante del tema della \"triplice morte\", tipico dei miti e leggende della cultura protoindoeuropea, in cui la profezia, il serpente e il cavallo rappresentano tre funzioni, rispettivamente la sovranit\u00e0, i guerrieri e la riproduzione. Anche nella tradizione scandinava questa leggenda \u00e8 presente nella saga di \u00d6rvar-Oddr.\nSecondo la Cronaca di Novgorod Oleg mor\u00ec nel 912 e gli succedette Igor' di Kiev, che regn\u00f2 fino al suo assassinio avvenuto nel 945.\nL'operato di Oleg fu nel complesso positivo: rese sicure le vie fluviali e conquist\u00f2 molte citt\u00e0. Molto presto, per\u00f2, le popolazioni sottomesse si ribellarono (rifiutandosi di pagare tributi al gran principe) e riconquistarono l'indipendenza: il trasporto fluviale divent\u00f2 pi\u00f9 insicuro e i rapporti con l'Impero bizantino si deteriorano.\nIl dibattito su nuove fonti storiche.\nLa Lettera di Schechter, un documento scritto da un ebreo khazaro contemporaneo di Romano I Lecapeno, descrive le attivit\u00e0 di un signore della guerra della Rus' di Kiev chiamato \"HLGW\" (traslitterato \"Helgu\"). La Lettera \u00e8 stata spesso guardata con scetticismo almeno per quanto riguardava Oleg (la durata della cui vita veniva ulteriormente allungata); di recente, per\u00f2, alcuni studiosi guardano con pi\u00f9 interesse alla fonte, ritenendo che le sue affermazioni siano corroborate da altre fonti russe dell'epoca. Queste fonti suggeriscono l'insorgenza di una lotta all'interno della classe politica della prima Rus', lotta che vide contrapposte due fazioni, una leale a Oleg e una leale a Igor', e che infine vide il trionfo di quest'ultimo. Questi studiosi ritengono che la cronologia di quegli anni vada rivista in funzione delle nuove fonti, che perci\u00f2 Kiev non sia andata in mano alla Rus' fino all'inizio del X secolo, anzich\u00e9 nel tradizionale 882, che Igor' non fosse il figlio di Rjurik, ma un suo parente posteriore, e che lo stesso Oleg non fosse intimamente legato a Rjurik. Si ipotizza, quindi, una generazione perduta che separi i dati pi\u00f9 \"mitologici\" da quelli maggiormente storici.\n\u00c8 da notare che il modo in cui la Lettera di Schechter racconta la morte di Oleg (che sarebbe avvenuta in un luogo forse riconducibile alla Persia, dove egli sarebbe stato ucciso) presenta notevoli parallelismi con il racconto dello storico arabo Ibn Miskawayh (932-1030), che descrive un attacco perpetrato dalla Rus' ai danni del regno di Arran nel 944 o 945.\nNella cultura di massa.\nIl personaggio appare in \"Vikings\" dalla 6\u00aa Stagione, interpretato da Danila Kozlovsky."}
{"id": "33258", "revid": "1543377", "url": "https://it.wikipedia.org/wiki?curid=33258", "title": "Costanti trigonometriche esatte", "text": "Con il termine costanti trigonometriche esatte si indicano espressioni riguardanti valori o combinazioni di valori di funzioni trigonometriche costruite a partire da numeri interi con le operazioni razionali e le operazioni di estrazione di radice. Queste espressioni numeriche sono utilizzate principalmente per semplificare le soluzioni di problemi geometrici fornite mediante radicali.\nTutti i valori delle funzioni sin, cos e tan di angoli multipli di 3\u00b0 sono ottenibili servendosi delle identit\u00e0 di bisezione, duplicazione, addizione/sottrazione e dei valori corrispondenti agli angoli di 0\u00b0, 30\u00b0, 36\u00b0 e 45\u00b0. Si ricorda che 1\u00b0 = \u03c0/180 radianti.\nTavola delle espressioni.\n\"I valori relativi ad angoli non contenuti nell'intervallo [0\u00b0 ... 45\u00b0] si possono ricavare da quelli qui forniti mediante semplici osservazioni sulla circonferenza di raggio 1 e sugli effetti di opportune rotazioni e riflessioni.\"\nNote.\nUso delle costanti.\nUna grandezza come il volume di un dodecaedro \u00e8 data dalla seguente espressione:\nUsando\nl'espressione precedente pu\u00f2 essere semplificata nella:\nDimostrazioni delle espressioni mediante triangoli.\nLa derivazione dei valori particolari delle funzioni sin, cos e tan nella forma radiale \u00e8 basata sulla costruibilit\u00e0 di triangoli rettangoli che conviene individuare come sezioni simmetriche di poligoni regolari. Ciascuno dei triangoli rettangoli considerati ha come vertici 3 punti di un poligono regolare: un suo vertice \"V\", il punto medio \"M\" di un lato che ha come estremo \"V\" e il centro \"C\" del poligono. Per N=3, 4, 5, ... si considera un N-agono regolare suddiviso in 2*N triangoli rettangoli aventi angoli di 180\u00b0/N (vertice \"C\"), 90\u00b0 (vertice \"M\") e 90\u00b0-180\u00b0/N (vertice \"V\").\nCi si basa sulla costruibilit\u00e0 con riga e compasso di poligoni a 3, 4, 5, e 15 lati e si utilizzano le bisettrici per ricavare anche i multipli di due.\nEspressioni non singole.\nLa semplificazione di un radicale annidato, ovvero un radicale doppio, non \u00e8 banale e non sempre pu\u00f2 essere effettuata.\nEsempio:\nNon \u00e8 cos\u00ec evidente che questa uguaglianza sia vera, ed in generale i radicali doppi non possono essere ridotti.\nPer\u00f2 si ha"}
{"id": "33259", "revid": "47767", "url": "https://it.wikipedia.org/wiki?curid=33259", "title": "Barbara", "text": "Origine e diffusione.\nContinua il latino \"Barbara\", al maschile \"Barbarus\", entrambi \"cognomina\" abbastanza frequenti in epoca imperiale. Essi derivano dal termine greco \u03b2\u03ac\u03c1\u03b2\u03b1\u03c1\u03bf\u03c2 (\"b\u00e0rbaros\"), una voce onomatopeica che voleva dire in origine \"balbuziente\", \"che non sa parlare\" (simile per semantica ai nomi Balbina e Biagio); questo aggettivo venne usato per riferirsi ai popoli non greci (ossia, che non parlavano la lingua greca), e assunse quindi il significato di \"strano\", \"straniero\", \"forestiero\" (il significato pi\u00f9 frequentemente riportato dalle fonti), e infine anche \"non civilizzato\", \"barbaro\".\nIl nome godette di particolare fortuna in Europa durante il Medioevo a partire dal VII secolo, quando sorse il culto di santa Barbara, leggendaria martire cristiana invocata contro il fuoco e i fulmini. In Italia \u00e8 attestato in tutto il territorio nazionale, con maggiore frequenza in Sicilia e Sardegna; a met\u00e0 Novecento risultava meno comune che in passato, ma recuper\u00f2 ben presto terreno tornando particolarmente in voga negli anni settanta: risulta infatti fra i primi dieci nomi pi\u00f9 attribuiti alle bambine dal 1969 fino al 1977, raggiungendo il secondo posto in graduatoria (dopo Maria) nel '71 (anno in cui fu, tra l'altro, il nome femminile pi\u00f9 attribuito in assoluto a Roma e a Bologna). \nPer quanto riguarda la diffusione nei paesi anglofoni, in Inghilterra divenne raro dopo la riforma protestante, venendo riportato in voga nel XIX secolo; ha avuto invece particolare successo negli Stati Uniti d'America, dove \u00e8 stato costantemente fra i primi dieci nomi usati per le neonate tra il 1927 e il 1958. Un vezzeggiativo di Barbara \u00e8 portato, tra l'altro, dalla celebre bambola Barbie, che probabilmente deve il suo nome alla figlioletta della sua ideatrice, Ruth Handler.\nOnomastico.\nL'onomastico si festeggia il 4 dicembre in ricordo di santa Barbara, protettrice di artiglieri, artificieri ed altri. Con questo nome si ricordano altres\u00ec diversi altri santi e sante, alle date seguenti:\nA questi si aggiungono diverse sante facenti parte dei martiri coreani: Barbara Ch'oe Yong-i (1\u00ba febbraio), Barbara Han A-Gi (24 maggio), Barbara Kim e Barbara Yi (27 maggio), Barbara Jeong Sun-mae (3 luglio), Barbara Kwon Hui e Barbara Yi Chong-hui (3 settembre), Barbara Cho Chung-I e Barbara Ko Sun-I (29 dicembre)."}
{"id": "33261", "revid": "123637722", "url": "https://it.wikipedia.org/wiki?curid=33261", "title": "Belvedere Ostrense", "text": "Belvedere Ostrense (\"Belved\u00e9\" in dialetto locale) \u00e8 un comune italiano di abitanti della provincia di Ancona nelle Marche.\nStoria.\nIl paese di Belvedere Ostrense \u00e8 sorto sulle fondamenta dell'antico \"castrum Belvideris\" costruito intorno al XII secolo. Il Castello era sotto la giurisdizione di un conte imperiale che lo amministrava per conto della Marca di Ancona. All'inizio del XIII secolo i diritti sul castello e il suo territorio passarono al comune di Jesi, il quale aveva acquisito il controllo di tutta la zona collinare tra i fiumi Esino e Misa.\nSport.\nCalcio.\nLa squadra di calcio era la Belvederese che ha militato in Eccellenza Marche per quattro stagioni.\nLa societ\u00e0 si \u00e8 fusa con le vicine e rivali San Marcello e Morro d'Alba per formare il Terre del Lacrima, che milita in Seconda Categoria.\nCalcio a 5.\n il piccolo paese vantava anche una squadra di calcio a 5, il Fontenova che militava in Serie D."}
{"id": "33262", "revid": "2176804", "url": "https://it.wikipedia.org/wiki?curid=33262", "title": "Giochi paralimpici", "text": "I Giochi paralimpici sono l'equivalente dei Giochi olimpici per atleti con disabilit\u00e0 fisiche. Pensati come Olimpiadi parallele, prendono il nome proprio dalla fusione del prefisso \"para\" con la parola \"Olimpiade\" e i suoi derivati. I primi giochi paralimpici riconosciuti come tali si disputarono nel 1960 a Roma.\nIn Italia sono tuttora chiamati anche Paralimpiadi, che fu il termine usato ufficialmente fino al 2004. \"Norme per la promozione della pratica dello sport da parte delle persone disabili\" designa la Federazione Italiana Sport Disabili come \"Comitato italiano paralimpico\" (CPI) e usa termini quali \"attivit\u00e0 paralimpica\" e \"Paralimpiadi\". Anche il successivo decreto di attuazione, pubblicato il 5 maggio 2004 sulla Gazzetta Ufficiale, mantiene la stessa terminologia. Con il decreto di approvazione dello statuto del CIP del 17 dicembre del 2004 anche la normativa italiana recepisce la denominazione \"Comitato Italiano Paralimpico\".\nStoria.\nIl neurochirurgo polacco naturalizzato inglese Ludwig Guttmann organizz\u00f2 una competizione sportiva nel 1948 per veterani della seconda guerra mondiale con danni alla colonna vertebrale o varie menomazioni; nel 1952 anche atleti olandesi parteciparono ai giochi, dandogli un carattere internazionale. La competizione prendeva il nome da Stoke Mandeville, la cittadina del Buckinghamshire che ospitava annualmente tali gare. \nNel 1958 il medico italiano Antonio Maglio, direttore del centro paraplegici dell'Istituto nazionale per l'assicurazione contro gli infortuni sul lavoro, propose di disputare l'edizione del 1960 a Roma, che nello stesso anno avrebbe ospitato la XVII Olimpiade. I Giochi si disputarono dal 18 al 25 settembre, con la presenza di 400 atleti in rappresentanza di 23 Paesi. L'edizione di Roma segn\u00f2 l'avvio del percorso che avrebbe condotto alla nascita delle Paralimpiadi nella forma attuale. Infatti, I \"IX Giochi internazionali per paraplegici\" furono posteriormente riconosciuti come I Giochi paralimpici estivi nel 1984, quando il Comitato Olimpico Internazionale approv\u00f2 la denominazione \"Giochi paralimpici\".\nI contatti tra Guttmann e la delegazione giapponese presente a Roma in rappresentanza del Comitato Organizzatore della XVIII Olimpiade di Tokyo 1964 fecero s\u00ec che Tokyo ospitasse i Giochi internazionali di Stoke Mandeville del 1964, successivamente riconosciuti come II Giochi paralimpici estivi. Idealmente l'abbinamento avrebbe dovuto proseguire nel 1968 a Citt\u00e0 del Messico, ma nel 1966 il progetto naufrag\u00f2 a causa del mancato sostegno del governo messicano. Fu allora Israele ad offrirsi di ospitare l'edizione del 1968, come parte delle celebrazioni per il ventesimo anniversario della nascita dello stato. I Giochi di Stoke Mandeville furono di nuovo ospitati nello stesso paese dei Giochi olimpici nel 1972 in Germania e nel 1976 in Canada, ma in sedi diverse da quelle olimpiche. Nel 1976, per\u00f2, parteciparono per la prima volta atleti con disabilit\u00e0 diverse dalla paraplegia. \nLe prime Paralimpiadi invernali si tennero in Svezia dal 21 al 28 febbraio 1976. Nel 1988, con le Olimpiadi di Seul, si afferm\u00f2 finalmente il principio di far disputare le Paralimpiadi nella medesima citt\u00e0 delle Olimpiadi. \nI giochi paralimpici sono ormai abbinati sistematicamente ai Giochi olimpici dal 19 giugno 2001 quando fu siglato un accordo tra il Comitato Olimpico Internazionale (CIO) e il Comitato Paralimpico Internazionale (IPC), il quale garantisce che la citt\u00e0 candidata ad ospitare le Olimpiadi debba organizzare anche i Giochi paralimpici.\nDal 1992 al 2004 il logo dell'IPC era costituito da tre taegeuk con i tre colori pi\u00f9 utilizzati nelle bandiere dei Paesi del mondo, ovvero rosso, blu e verde, e simboleggiavano i tre aspetti pi\u00f9 significativi dell'essere umano: mente, corpo e spirito. Durante il meeting del Comitato Esecutivo tenutosi ad Atene nell'aprile 2003, \u00e8 stato scelto un nuovo logo per il comitato paralimpico, ossia tre \"agitos\" (dal latino agito, ovvero \"io mi muovo\") rispettivamente in rosso, blu e verde, i medesimi colori del precedente. \u00c8 un simbolo in movimento attorno a un punto centrale, il che enfatizza il ruolo dell'IPC come raggruppatore degli atleti da ogni parte del mondo.\nL'ultima edizione estiva dei Giochi paralimpici si \u00e8 tenuta a Tokyo nel 2021 (originariamente era programmata per il 2020 ma \u00e8 stata rinviata di un anno a causa della pandemia di COVID-19) mentre l'ultima dei Giochi invernali si \u00e8 tenuta a Pyeongchang, in Corea del Sud, nel 2018.\nI prossimi Giochi paralimpici invernali si svolgeranno a Pechino, dal 4 al 13 marzo 2022, mentre quelli estivi si terranno a Parigi dal 24 agosto al 5 settembre 2024.\nEdizioni e sedi dei Giochi paralimpici.\nLa tabella seguente riporta tutte le edizioni dei Giochi paralimpici estivi e invernali fino al 2032."}
{"id": "33264", "revid": "1714743", "url": "https://it.wikipedia.org/wiki?curid=33264", "title": "Igor' di Kiev", "text": "Origini di Igor'.\nSecondo la Cronaca degli Anni Passati, Igor' di Kiev era figlio di Rjurik, condottiero variago, e dunque norreno.\nQuesto dato rappresenta la base della cosiddetta \"teoria normannista\" sulle origini degli Stati slavi nell'Europa dell'est: gli studi di altri storici e filologi (tra i quali, ad esempio, Aleksej \u0160achmatov) puntano a smentire questa teoria.\nFinora, comunque, le origini di Igor' rimangono un argomento di discussione. Igor' potrebbe essere il figlio di Rjurik, oppure uno dei comandanti di Oleg di Kiev, o un discendente di Askold e Dir, o semplicemente il marito della granduchessa Ol'ga di Kiev.\nBiografia.\nAlla morte di Oleg di Kiev, Igor' gli successe come principe di Kiev.\nLe fonti per questo periodo sono la Cronaca degli Anni Passati, le cronache di Novgorod, le cronache di Haly\u010d, Volyn', Pskov, Smolensk, Rostov e \u010cernigov.\nIn base a tutte queste cronache sappiamo che il contratto commerciale russo-bizantino del 912, concluso dopo la guerra cominciata nel 907 aveva progressivamente perso validit\u00e0. Non si conosce con precisione la causa di questa perdita di valore dell'accordo: la cronaca di \u010cernigov racconta che durante una trattativa i \"Rus'\" erano venuti meno ad una delle clausole del contratto: erano entrati a Costantinopoli armati e avevano ucciso alcuni mercanti bizantini.\nLe campagne militari di Igor' di Kiev contro Costantinopoli nel 941 e nel Mar Caspio nel 943 ebbero un grande impatto storico, e furono descritte in modo accurato nei testi del cronista bizantino Simeone Metafraste e dello storico arabo al-Mas'udi.\nSecondo questi storiografi, Igor' inizi\u00f2 una campagna militare contro l'Impero Bizantino nel 941. Molto probabilmente i motivi della guerra sono da trovarsi nei tentativi dei Bizantini di colonizzare le coste del Mar Nero allora appartenenti alla Rus' di Kiev.\nCampagne contro l'Impero bizantino.\nIgor' di Kiev, con 40.000 soldati, si imbarc\u00f2 su un migliaio di lodie (alcuni manoscritti citano addirittura 10.000 navi) ed entr\u00f2 nello stretto del Bosforo. In prossimit\u00e0 di Costantinopoli, tuttavia, la flotta fu distrutta con il fuoco greco.\nPianificando l'attacco, Igor' contava sul fatto che la flotta dell'Impero Bizantino era impegnata nella guerra contro gli Arabi: pens\u00f2 perci\u00f2 di attaccare la citt\u00e0 dal mare. L'imperatore bizantino, tuttavia, fu avvertito dagli abitanti di Cherson circa l'avvistamento della flotta fluviale dei \"Rus nel Mar Nero; l'imperatore fece allora rientrare velocemente la sua flotta, sotto il comando del generale Teofane. Le navi bizantine furono armate di fuoco greco: molte imbarcazioni dei \"Rus furono distrutte, parecchi soldati vennero fatti prigionieri, accecati e venduti come schiavi, e il principe Igor' fu costretto a ritirarsi al largo.\nRespinto dalle coste bizantine, Igor' diresse la sua flotta verso le coste della Bitinia e della Paflagonia. Mentre i soldati \"rus'\" depredavano le zone in cui erano sbarcati, l'imperatore bizantino concentr\u00f2 sulla zona interessata tutto suo esercito. Cos\u00ec la cavalleria macedone attacc\u00f2 i \"Rus'\" da terra e la flotta di Teofane dal mare. L'esercito di Igor' fu distrutto.\nNel settembre dello stesso anno 941 le due flotte si scontrarono un'altra volta, ed anche questa volta la flotta di Igor' fu dispersa: la marina bizantina combatteva utilizzando il fuoco greco e riusc\u00ec a bruciare la maggior parte delle imbarcazioni dei \"Rus'\". Nella notte, con le poche navi rimaste, Igor' riusc\u00ec a raggiungere lo stretto di Ker\u010d' (ancora oggi soprannominato \"la patria dei Ruteni\"). Attraversando il Mar Nero, la flotta di Igor' dovette combattere in ritirata, perdendo numerose lodie e molti soldati.\nCome affermano le cronache russe, gli ostaggi catturati dai Bizantini furono portati a Costantinopoli e decapitati.\nNel 945 Kiev e Costantinopoli raggiunsero un accordo commerciale e militare, ma con notevoli restrizioni per la Rus' di Kiev rispetto all'accordo precedente firmato da Oleg di Kiev: questa volta i \"Rus'\" dovevano pagare il dazio sulle merci che commerciavano, e la Rus' di Kiev era tenuta a partecipare come alleata alle campagne militari dell'imperatore bizantino e prometteva di non attaccare i territori bizantini in Crimea.\nIn una seconda campagna militare contro l'Impero Bizantino parteciparono, come alleati dei \"Rus'\" Polani, Peceneghi, Il'meni, Krivi\u010di, Tvertsi ed altri. La campagna si concluse con una revisione dell'accordo tra l'Impero Bizantino e la Rus' di Kiev, che ottenne libert\u00e0 commerciali nel territorio bizantino un po' pi\u00f9 ampie.\nSpedizione nel Mar Caspio.\nIl fallimento nella conquista dell'Impero Bizantino non ferm\u00f2 il principe Igor'. Nel settembre del 943 egli organizz\u00f2 una grande campagna militare nel Mar Caspio. Alleati dei \"Rus'\" erano gli Alani e i Lezgini. La battaglia principale fu descritta anche dal poeta azero Nizami Ganjavi: i \"Rus'\" arrivarono con le loro navi fino alla citt\u00e0 di Derbent, e navigando sul fiume Kura giunsero a conquistare met\u00e0 dell'Alb\u00e0nia (attuale territorio del Nagorno Karabakh).\nDopo aver combattuto con successo contro l'esercito arabo agli ordini del governatore Marzuban ibn Muhammad, Igor' entr\u00f2 nella capitale dell'Alb\u00e0nia, B\u0259rd\u0259. In poco tempo Igor' conquist\u00f2 quasi tutto il Paese, ma dopo circa sei mesi l'esercito \"rus'\" venne prostrato da un'epidemia di dissenteria, molto probabilmente causata dal consumo di frutti tropicali. Igor' fu costretto a tornare a Kiev.\nMorte di Igor'.\nNegli ultimi anni della sua vita Igor' di Kiev condusse un'altra guerra, contro la trib\u00f9 slava dei Drevljani. I Drevljani furono esasperati dalle tasse irragionevoli raccolte dai Variaghi a favore del principe Igor'. L'imperatore Costantino VII Porfirogenito annotava: \u00abNel mese di novembre principi di tutta la Rus' di Kiev escono da Kiev per raccogliere \"poliudie\" ('tasse'), e le raccolgono per tutto l'inverno. Ad aprile rientrano a Kiev e partono con le navi contro l'Impero Bizantino\u00bb.\nQuesta raccolta di tasse aumentava il malcontento tra le popolazioni slave sottomesse, che non solo dovevano consegnare come tributi a Kiev pellicce, miele, cere e altri beni materiali, ma dovevano anche mantenere l'esercito per tutto il periodo della raccolta.\nIgor' affid\u00f2 al suo comandante Svenel'd la raccolta delle \"poliudie\" dal territorio dei Drevljani, ampio e molto ricco. Ci\u00f2 caus\u00f2 una rivolta della \"dru\u017eina\" di Igor': i soldati di Igor' iniziarono a ribellarsi, dicendo che i loro commilitono agli ordini di Svenel'd erano meglio vestiti e attrezzati di loro. Di conseguenza, Igor' entr\u00f2 con la sua \"dru\u017eina\" nel territorio dei Drevljani per raccogliere con forza una quantit\u00e0 ancora maggiore di \"poliudie\". Addirittura, lungo la via del ritorno verso Kiev, Igor' ebbe un ripensamento e decise di ritornare dai Drevljani con una parte dei suoi soldati per effettuare un'ulteriore raccolta. I Drevljani, saputo delle sue intenzioni, tesero un'imboscata nelle vicinanze della citt\u00e0 di Korosten'.\nLo storico bizantino Leone Diacono descrisse la morte di Igor' nella sua cronaca: dopo aver massacrato la \"dru\u017eina\" di Igor', i Drevljani piegarono due alberi, vi legarono il principe Igor', poi lasciarono che gli alberi si rialzassero, cos\u00ec che il corpo di Igor' fu spezzato in due.\nPrese la reggenza la moglie di Igor', Olga, poich\u00e9 il figlio Svjatoslav era ancora un ragazzo. Ol'ga si sarebbe vendicata sui Drevljani in un modo che ricorda molto le saghe nordiche: fece bruciare vivi i loro messaggeri, massacr\u00f2 il loro esercito e il loro popolo.\nMatrimonio e discendenza.\nDalla moglie Ol'ga (889 - 11 luglio 969), sposata nel 913, Igor' ebbe almeno tre figli:\nNel folklore ucraino.\nNegli anni Novanta del XIX secolo lo storico e folclorista ucraino Mikola Ivanovi\u010d Korobka raccolse i racconti e le leggende popolari diffuse nelle vicinanze della citt\u00e0 di Korosten': tra i vari racconti ve ne sono anche alcuni che attribuiscono l'uccisione di Igor' direttamente a sua moglie Ol'ga."}
{"id": "33267", "revid": "124866011", "url": "https://it.wikipedia.org/wiki?curid=33267", "title": "Antonio Stradivari", "text": "\u00c8 stato un costruttore di strumenti a corde di straordinaria fattura come violini, viole, violoncelli, chitarre, arpe; in quest'ambito \u00e8 universalmente riconosciuto come uno dei migliori di tutti i tempi. Si avvalsero delle sue creazioni anche Niccol\u00f2 Paganini e Giovanni Battista Viotti, che le fece apprezzare in Francia e in Gran Bretagna.\nBiografia.\nNon abbiamo notizie certe sulla nascita di Stradivari, salvo il nome del padre, Alessandro, e la data approssimativa, situata tra la fine del 1643 e il 1649; che sia nato a Cremona \u00e8 desunto dal fatto che nelle etichette degli strumenti si definiva \"Cremonensis\". Senza dubbio, la madre non pu\u00f2 essere identificata con la tradizionale Anna Moroni in quanto questa era sposa di un Alessandro Stradivari morto nel 1630, ben prima della nascita di Antonio. Un violino riporta l'etichetta \"Antonius Stradivarius Cremonensis Alumnus Nicolaij Amati, Faciebat Anno 1666\", unica testimonianza di un discepolato presso l'illustre liutaio cremonese Nicola Amati.\nIl violino e la pertinenza dell'etichetta sono state oggetto di discussione; a favore dell'autenticit\u00e0 si sono espressi Alfred e Arthur Hill, in \"Antonio Stradivari: His Life and Work\", un testo del 1902 considerato ancora di primaria autorevolezza, e pi\u00f9 recentemente Simone Fernando Sacconi e Charles Beare. Tuttavia lo stesso Beare - considerando il fatto che i violini dell'anno seguente gi\u00e0 contengono il cartiglio standard che egli appose per il resto della vita: \"Antonius Stradivarius Cremonensis Faciebat Anno [data]\", senza il riferimento ad Amati - si chiede se non si possa ipotizzare una dichiarazione mendace di Stradivari, che Amati avrebbe imposto di correggere.\nDai registri della parrocchia di Sant'Agata, sappiamo che Stradivari si stabil\u00ec in quel quartiere di Cremona nel 1667, anno in cui spos\u00f2 la sua prima moglie Francesca Ferraboschi. In questa casa, che gli era stata data dall'architetto Francesco Pescaroli presso la cui bottega era stato apprendista da bambino, nacquero i primi sei figli della coppia, tra i quali Francesco e Omobono, che pi\u00f9 tardi saranno anch'essi liutai. Gli strumenti che realizz\u00f2 in questo periodo erano chiaramente influenzati dagli schemi di Nicola Amati. Sorprendentemente, di questo periodo rimangono solo una ventina di strumenti, quindi si ipotizza che parte del suo lavoro fino agli anni ottanta fosse alle dipendenze di altri liutai, ad esempio Amati e Francesco Ruggieri. La produzione a suo nome \u00e8 di pregevole qualit\u00e0, sebbene non geniale. Tra gli strumenti di questo periodo, un tipico esempio \u00e8 il violino chiamato \"Sellire\". Nel 1680 Stradivari acquist\u00f2 una casa, con annesso laboratorio, in piazza San Domenico (oggi piazza Roma), nel quale lavor\u00f2 fino alla morte.\nNel 1684 mor\u00ec Nicola Amati e con lui il personaggio pi\u00f9 carismatico della produzione liutaria della citt\u00e0. Il figlio Girolamo (II), nonostante avesse dato un importante contributo alla costruzione degli strumenti del padre negli ultimi vent'anni, non riusc\u00ec a mantenere l'elevatissima qualit\u00e0 della bottega e quindi da questo momento le commesse pi\u00f9 importanti passarono a Stradivari, nonostante lo sviluppo negli stessi anni dell'attivit\u00e0 di Andrea Guarneri e successivamente del figlio Giuseppe (a sua volta padre del pi\u00f9 famoso Bartolomeo Giuseppe Antonio, detto \"del Ges\u00f9\"). Infatti, la sua produzione risult\u00f2 aumentare considerevolmente, cominciando a scostarsi dal modello amatizzante con un irrobustimento generale dello strumento, soprattutto negli angoli.\nLa vernice era ancora spesso quella color miele di Amati, arricchita talvolta da una tonalit\u00e0 tendente all'arancio, mentre il suono generalmente pi\u00f9 potente. Dopo il 1690, emerse prepotentemente la sua originalit\u00e0: agli spigoli duri del decennio precedente vengono ora accostati un \"filetto\" pi\u00f9 largo, \"effe\" pi\u00f9 accentuate, curvature pi\u00f9 forti nella tavola armonica, maggiore intensit\u00e0 e profondit\u00e0 della vernice. I violini si orientano verso maggiori dimensioni (36\u00a0cm di lunghezza della cassa), avvicinandosi ai modelli bresciani, soprattutto di Giovanni Paolo Maggini, e acquistano una maggiore pienezza e profondit\u00e0 di voce. In questo periodo ,tra 1690 e 1700,i violini stradivariani sono chiamati \"i lunghetti\".\nNel 1698 mor\u00ec la prima moglie, Francesca Ferraboschi, e l'anno seguente Antonio spos\u00f2 Maria Zambelli Costa, dalla quale ebbe altri cinque figli. Da questo periodo, il figlio Francesco fu inserito a tempo pieno nel laboratorio, mentre Omobono solo parzialmente. Tuttavia, il lavoro era totalmente dominato dal padre, che lasciava solo occasionalmente ai figli la produzione completa di uno strumento, normalmente di genere pi\u00f9 economico, composto con legni di seconda qualit\u00e0; molti di questi strumenti portavano l'etichetta \"sub disciplina Stradivarii\", indicando che erano stati costruiti sotto la supervisione del padre. Il ventennio 1700-1720 (definito da alcuni il \"periodo d'oro\") vide l'ultimo e definitivo incremento della lavorazione stradivariana. A questo periodo appartengono la gran parte degli strumenti pi\u00f9 noti del maestro, come il Betts (1704), l'Alard (1715) e il Messia (1716), che presentano la tipica forma \"matura\", ora affrancata da qualsiasi influenza di Nicola Amati, e la caratteristica vernice arancio-bruno.\nAnche il suono ha una particolare ricchezza, potenza e facilit\u00e0 di emissione. A questo periodo appartengono anche alcuni ottimi violoncelli; Stradivari abbandon\u00f2 la misura grande che aveva caratterizzato i suoi violoncelli del passato (successivamente tutti vennero ridotti per adattarli alle esigenze del repertorio solistico) e pervenne tra il 1707 e il 1710 ad elaborare la cosiddetta \"forma B\", che venne usata come modello dalla maggior parte dei costruttori per tutto il XVIII secolo. Il suono di questi strumenti \u00e8 del tutto paragonabile in qualit\u00e0 e potenza a quello dei violini. Oltre ai violini, Stradivari realizz\u00f2 anche arpe (ad oggi ne sopravvive una sola), chitarre, viole, violoncelli, bassetti, liuti, tiorbe, viole da gamba di varie taglie, mandole e mandolini, pochette di varie fogge.\nAntonio Stradivari continu\u00f2 a lavorare fino agli ultimi giorni della sua vita. Mor\u00ec il 18 dicembre 1737 all'et\u00e0 di 93 anni.\nVenne sepolto nella basilica di San Domenico, nella tomba di famiglia che si trovava all'interno della cappella del Rosario. Nel 1869, la chiesa e il monastero annesso vennero abbattuti perch\u00e9 pericolanti ed al loro posto si trovano oggi i giardini pubblici di piazza Roma, dove \u00e8 conservata una copia della semplice lapide funebre, che riporta la data in cui aveva acquistato la tomba per s\u00e9 e i suoi familiari: 1729. La lapide originale dal 18 dicembre 2014 \u00e8 esposta nella sala del Museo del violino di Cremona, in un'apposita sezione che mostra anche la riproduzione in vetro della cappella di famiglia, il testamento olografo, l'atto di morte e quello di sepoltura.\nGli strumenti.\nGli Hill stimano che Stradivari abbia costruito 1116 strumenti, di cui 960 violini. Secondo la loro stima, circa 650 strumenti sono sopravvissuti ad oggi, tra i quali circa 450 violini. Agli strumenti di Stradivari \u00e8 stata da sempre attribuita una eccellente qualit\u00e0 costruttiva e sonora, che li ha resi gli strumenti pi\u00f9 ricercati da grandi musicisti e collezionisti. La maggior parte degli strumenti di Stradivari, come quasi tutti gli strumenti ad arco rimasti nell'uso nei secoli successivi, \u00e8 stata tuttavia modificata nel XIX secolo per adattarla alla nuova estetica e alle nuove esigenze dei musicisti: sono stati quindi sostituiti manici e tastiere, ponticelli, catene, anime, cordiere e anche la cassa veniva internamente rinforzata per reggere la maggiore tensione delle corde. Di conseguenza, solitamente solo la cassa dei famosi violini di Stradivari \u00e8 originale e anche la resa sonora riflette pi\u00f9 il gusto ottocentesco rispetto a quella originaria.\nVarie teorie e speculazioni sono state formulate circa presunte caratteristiche segrete che renderebbero gli strumenti particolarmente eccezionali, tra le quali la densit\u00e0 del legno, il trattamento chimico del legno stesso, o una formula segreta della vernice. In realt\u00e0 tali miti popolari non hanno riscontro, la produzione stradivariana \u00e8 caratterizzata da ottima qualit\u00e0 nelle materie prime e nella costruzione, ma nelle analisi acustiche e negli esperimenti in cieco i suoi strumenti non sono distinguibili da altri strumenti eccellenti di costruzione antica o moderna.\nUn gruppo di ricercatori dell'Universit\u00e0 di Cambridge, dopo aver analizzato i frammenti di un violoncello realizzato dal maestro nel 1711, \u00e8 giunto alla conclusione che l'elemento determinante contenuto nella vernice debba essere fatto risalire alle ceneri vulcaniche della regione cremonese. Secondo un'\u00e9quipe di scienziati della Texas A&amp;M University, College Station, diretti da Joseph Nagyvary, le vernici usate erano arricchite con cristalli minerali submicroscopici; ne sono stati individuati 22, ma ve ne sarebbero ancora altri. Secondo quanto finora scoperto, Stradivari, al fine di rinforzare la struttura del legno, usava una preparazione vitrea: un composto di potassa, silice e carbone.\nDopo una lunga esposizione a questo composto, il legno diveniva quasi cristallizzato e ci\u00f2 gli conferiva un'eccellente resistenza al tempo. A questo punto la vernice non poteva essere applicata direttamente perch\u00e9 avrebbe reagito chimicamente col primo strato. Cos\u00ec Stradivari applicava un secondo strato: un isolante composto da albume, miele, zucchero e gomma arabica. Infine stendeva un sottile strato di vernice che non entrava in profondit\u00e0 nel legno del violino. Secondo questo studio, il trattamento del legno serviva anche alla sua conservazione contro parassiti e muffa ma, al contrario, un altro studio sostiene che proprio l'aggressione della muffa darebbe speciali qualit\u00e0 sonore al legno stradivariano, tanto che si \u00e8 tenuto un esperimento in cieco in cui si \u00e8 messo a paragone un violino Stradivari ed uno moderno costruito con legno trattato con muffa e questo secondo strumento ne \u00e8 risultato vincitore.\nSecondo un altro laboratorio di ricerche che ha radiograficato il legno dei violini stradivariani, la presenza di muffa, o fungo microscopico, dovrebbe spiegare la capacit\u00e0 eccezionale di suonare , per causa della porosit\u00e0 del legno .\nPer i suoi strumenti, Stradivari utilizzava l'acero dei Balcani nella realizzazione del fondo, delle fasce e del manico; l'abete rosso della val di Fiemme - in particolare dei boschi di Paneveggio - per la tavola armonica. Una leggenda senza alcun fondamento racconta che egli facesse rotolare i tronchi e che ne ascoltasse il suono per scegliere i migliori. Secondo alcuni studi, tuttavia, il legno delle piante cresciute nel periodo tra il 1645 e il 1715 avrebbe caratteristiche particolarmente adatte alla costruzione degli strumenti ad arco a causa del Minimo di Maunder, una \"piccola era glaciale\", caratterizzata da un sensibile abbassamento della temperatura media e da un aumento delle precipitazioni, che interess\u00f2 l'Europa continentale. Secondo questa teoria, le particolari condizioni climatiche portate dalla glaciazione avrebbero causato una diminuzione dell'attivit\u00e0 foto-sintetica delle piante, riducendone la velocit\u00e0 di crescita e dando origine ad un legno pi\u00f9 compatto ed elastico. Grazie a queste caratteristiche, Stradivari (e con lui tutti i liutai della sua epoca) avrebbe potuto disporre di legni privi di imperfezioni.\nCollezioni.\nUna delle pi\u00f9 importanti collezioni di strumenti di Stradivari appartenente al re di Spagna \u00e8 esposta nel museo degli strumenti musicali del Palazzo reale di Madrid; essa comprende due violini, due violoncelli ed una viola; nella Biblioteca del Congresso statunitense si trova una collezione composta di tre violini, una viola ed un violoncello. La Nippon Music Foundation, con sede in Tokyo, possiede una cospicua collezione di strumenti Stradivari. Essi vengono regolarmente concessi in uso gratuito a musicisti di livello internazionale, come per esempio nel caso del violino che porta il nome \"Joachim-Aranyi 1715\", dato attualmente in uso a Sayaka Shoji: si tratta di uno dei cinque violini Stradivari che furono di Joseph Joachim (1831-1907) e uno dei diciotto strumenti di questo maestro posseduti oggi da questa fondazione. La Nippon Music Foundation \u00e8 poi proprietaria del c.d. Quartetto Paganini, composto da strumenti Stradivari appartenuti al grande virtuoso maestro genovese Niccol\u00f2 Paganini. Gli strumenti sono attualmente concessi in uso al Quartetto di Cremona che \u00e8 subentrato, nel 2017, al Quartetto Hagen che, a sua volta, nel 2013, aveva preso il testimone dal Tokyo String Quartet.\nFamose anche la collezione dello zar di Russia Alessandro II, che comprende nove violini, e la collezione del Museo del violino a Cremona. La collezione Cherubini alla Galleria dell'Accademia di Firenze espone tre strumenti di Stradivari: oltre al violino del 1716, la viola medicea e il violoncello del quintetto costruiti nel 1690 per il Gran Principe Ferdinando de' Medici. Il Museo degli Strumenti Musicali dell'Accademia Nazionale di Santa Cecilia possiede il cosiddetto \"violino toscano\", anch'esso parte del quintetto mediceo. Lo Smithsonian Institution possiede il Quartetto Axelrod (violini Stradivari Greffuhle e Ole Bull, la viola Stradivari Axelrod ed il violoncello Stradivari Marylebone) e lo Stradivari Servais (violoncello).\nUn grande estimatore del maestro cremonese che forse pi\u00f9 di tutti pu\u00f2 essere ricordato come il pi\u00f9 grande collezionista di sempre di strumenti Stradivari \u00e8 il piemontese Luigi Tarisio. Secondo la tradizione a lui, vissuto nella prima met\u00e0 del XIX secolo, si devono la riscoperta e il restauro di alcune centinaia di violini e altri strumenti a corda di Stradivari, strumenti che oggi non sarebbero disponibili senza la sua opera e dedizione.\nNella cultura e nell'arte.\nCinema.\nAlla vita di Antonio Stradivari \u00e8 dedicato il film \"Stradivari\" (1988): regia di Giacomo Battiato, soggetto e sceneggiatura di Ernesto Gastaldi e Vittorio Salerno, fotografia di Tonino Delli Colli, con Anthony Quinn, Stefania Sandrelli, Val\u00e9rie Kaprisky, Francesco Quinn, Danny Quinn, Lorenzo Quinn. \nAgli strumenti creati da Stradivari \u00e8 dedicato il documentario \"In Search of the Messiah\" (2009)."}
{"id": "33268", "revid": "124781722", "url": "https://it.wikipedia.org/wiki?curid=33268", "title": "Camerano", "text": "Camerano \u00e8 un comune italiano di abitanti della provincia di Ancona nelle Marche.\nGeografia fisica.\nIl comune ha un'area di 19,81\u00a0km\u00b2 e contiene le frazioni Aspio Terme, Colle Lauro e San Germano.\nNel 2010 la vecchia stazione ferroviaria di Aspio Terme sulla linea Ancona - Pescara, dismessa anni fa, \u00e8 stata ristrutturata e riaperta, grazie anche ad alcuni investimenti privati.\nL'area del sottosuolo di Camerano, chiamata \"Citt\u00e0 Sotterranea\" o \"Grotte di Camerano\", \u00e8 scavata nell'arenaria e percorre il sottosuolo del centro storico con andamento labirintico. A lungo si \u00e8 ritenuto che i numerosi cunicoli fossero il resto di antiche cave arenarie o luoghi per conservare il vino. Le esplorazioni hanno inoltre svelato la presenza in quasi tutti gli ambienti di abbellimenti architettonici, bassorilievi e particolari decorativi: volte a cupola, a vela, a botte, sale circolari e colonne di particolare gusto architettonico, decorazioni con fregi, motivi ornamentali e simboli religiosi costituiscono una delle costanti dell\u00b4intero percorso.\nL'origine \u00e8 tuttora incerta vista la mancanza di documentazione storica; molto si basa sulla tradizione orale, che suggerisce che \u00abdi Camerano ce n'\u00e8 pi\u00f9 sotto che sopra\u00bb, testimoniando il grande sviluppo planimetrico del percorso ipogeo, e che \u00able grotte sono antiche quanto \u00e8 antico il paese\u00bb. Camerano ha un'origine assai antica: i primi insediamenti preistorici affiorati nell'area di espansione edilizia del paese risalgono all'epoca eneolitica (III millennio a.C.); tra la fine del IX e la met\u00e0 del III secolo a.C. sono invece databili oltre un centinaio di tombe picene poste in contrada San Giovanni. Tutto ci\u00f2 collocherebbe, seguendo la sopracitata tradizione orale, l'origine delle grotte in un periodo remoto. I cunicoli scavati in quell'epoca dovevano essere molto stretti e scavati per motivi pratici come la conservazione del cibo, la ricerca dell'acqua, abitazione maggiormente sicura e alternativa alle capanne in superficie. Attualmente non \u00e8 rimasto nulla di quell'epoca; le grotte oggi visitabili sono il frutto di modifiche e ampliamenti effettuati nel corso dei secoli, dal medioevo alla prima met\u00e0 del '900, fino alla fine della seconda guerra mondiale. Oltre agli utilizzi pratici, le grotte nel tempo sono state utilizzate come luoghi di culto e di riunione: testimonianza ne sono due chiese ipogee che si trovano all'interno del percorso e delle sale a pianta circolare e ottagonale con fregi e simboli religiosi, legate ad ordini di monaci guerrieri e ospedalieri. Un'altra funzione fondamentale della citt\u00e0 sotterranea \u00e8 quella protettiva: i cunicoli sotterranei permettevano alla popolazione di nascondersi in caso di assedi e minacce. Questo non solo in epoche antiche: anche nel 1944 l'intero sistema ipogeo venne adibito a rifugio contro i bombardamenti per la popolazione, che pass\u00f2 circa venti giorni all'interno delle grotte.\nStoria.\nI reperti archeologici hanno riportato notizie di un primo insediamento umano sul colle sin dall'epoca neolitica (III millennio a. C.). In contrada Fontevecchia, alla periferia nord-ovest dell'abitato del paese, gli scavi della Soprintendenza Archeologica di Ancona hanno riportato in luce nel 1968 uno stanziamento con materiali di tipo subappenninico, mentre in contrada S.Giovanni sono stati rinvenuti successivamente resti di insediamenti del neolitico e dell'et\u00e0 del bronzo.\nNonostante questo si potrebbe dire che Camerano nacque come villaggio di capanne sulla sommit\u00e0 di una \"gradina\" nel periodo Piceno. A testimonianza di questo una necropoli portata alla luce dagli scavi compiuti nei secoli successivi, che hanno restituito pi\u00f9 di cento tombe Picene databili dall'XI al III secolo a.C., a testimonianza del fatto che il paese fu uno dei primi centri abitati piceni nelle Marche. Il materiale rinvenuto \u00e8 conservato nel Museo Archeologico Nazionale delle Marche di Ancona; alcuni reperti di origine celtica, greca e picena, invece, sono custoditi in loco presso l'Antiquarium Comunale.\nDurante il periodo romano il centro abitato diminu\u00ec di importanza e la gente si disperse nelle campagne, mentre, in epoca medioevale, si manifest\u00f2 una rinascita dello stesso, che port\u00f2 alla attuale configurazione del centro storico.\nLa pi\u00f9 antica fonte documentaria medievale che sembra riguardare Camerano \u00e8 quella del \"Codice Bavaro\" (Liber Traditionum Ecclesiae Ravennatis), della seconda met\u00e0 del X secolo, dove si fa riferimento al monastero femminile di Santa Maria e Sant'Agata, all'interno della diocesi di Numana e che sembrava essere situato a Camerano nella zona circostante l'attuale chiesa di S. Francesco. Altre fonti documentarie importanti sono due privilegi pontifici del 1177 e del 1183 dove viene nominato il paese come \"\u00abCastro Camurani\u00bb \", da riconoscere quindi come un vero e proprio castrum medievale. Nel 1198 Camerano figurava, per la prima volta, come comune indipendente e appartenente alla lega di comuni creata per contrastare Marcovaldo inviato da Enrico VI. Nel 1212 a Camerano figuravano anche due consoli: Bernardo Ionathe e Stefano Marchi, chiari segnali di un breve periodo in cui il paese fu libero comune, prima di finire nel periodo successivo sotto il controllo della pi\u00f9 grande Citt\u00e0 di Ancona, diventando uno dei circa venti castelli di Ancona, ed aveva il compito di difendere l'area del Conero, insieme ai castelli di Varano, Poggio, Massignano, Sirolo. Sulla rupe del \"Sassone\" sorse probabilmente quello che fu il primo castello o borgo fortificato.\nNel 1625 nasce il pittore Carlo Maratti, figura centrale della pittura romana ed italiana della seconda met\u00e0 del Seicento.\nDal 1797 al 1798 sub\u00ec l'occupazione dei napoleonici e, in seguito, tra il 1815 e il 1819, il comune affront\u00f2 un periodo di grave carestia.\nCamerano venne annesso al Regno d'Italia nel 1860 dopo la battaglia di Castelfidardo. Dopo la seconda guerra mondiale e l'occupazione tedesca del 1943, il comune fu liberato dagli alleati nel 1944; \u00e8 durante questo periodo che le labirintiche grotte furono adibite a rifugio per la popolazione contro i bombardamenti.\nL'organizzazione urbanistica rimase pressoch\u00e9 invariata fino agli inizi del secolo XIX il paese quando cominciarono ad espandersi nuove zone abitative come la \"Piana\" (via Garibaldi) e la \"Speranza\" (via Loretana), oltre al nucleo storico rappresentato dal \"Borgo\" (via G. Leopardi e via Cavallotti).\nAgli inizi del Novecento incominci\u00f2 a svilupparsi l'artigianato che caratterizza tuttora la vita economica del paese; intorno al 1940 in seguito anche all'incremento demografico l'area urbana si estese lungo via Loretana e nella contrada San Giovanni. Negli anni '60, Camerano conobbe un vero e proprio boom economico e si trasform\u00f2 in centro industriale, con la costituzione di numerose imprese artigiane e industriali soprattutto nel settore degli strumenti musicali e, pi\u00f9 tardi, della lavorazione del legno, dei metalli, della plastica, dell'abbigliamento e della produzione di vino, il Rosso Conero, che rendono ancora oggi famoso ovunque il nome di Camerano.\nMonumenti e luoghi d'interesse.\nChiesa di San Francesco.\nLa facciata della chiesa denota le origini medioevali dell'edificio, per via del portale romanico in pietra d'Istria; prezioso e gentilissimo \u00e8 invece il candido interno. A navata unica, in maniera non discorde dall'interno di Santa Maria della Pace a Brescia di Giorgio Massari numerosa \u00e8 la presenza di nicchioni con semicupola a nastro, costruita ruotando un quarto di cerchio attorno ad una semicirconferenza. Lungo la navata, coppie di lesene corinzie inquadrano simmetricamente quattro archi, sormontati da blasoni dai contorni arricciati in stucco. Incassate negli archi, le pareti curvano dolcemente individuando alcune cornici sagomate, le quali custodiscono delle pale d'altare dalla sommit\u00e0 semicircolare e arricchite da due volute speculari e teste di putti; su di quest'ultime, poggiano le caratteristiche semicupole a nastro, scavate da cinque cassettoni con rosette. Nella volta a botte, percorsa da slanciate nervature, finestre rettangolari presentano ricchi festoni e mensole a volute; immediatamente sopra, timpani curvilinei si adattano alla forma della calotta.\nUna crociera viene individuata per mezzo di due coppie di semicolonne, dal cui intercolunnio sporgono leggermente gli intagli lignei di due matronei \u2013 con relativa porticina sottostante \u2013 decorati con spigolose balaustre dorate e deliziose rocaille che avevano il fine di nasconderne i fruitori. Procedendo verso la zona dell'altare, al di sotto di una volta a botte unghiata da due finestre e dalla chiave guarnita d'una leggera ghirlanda, sono ospitati una coppia di organi, sorretti ognuno da tre pregevoli mensole e composti da quattro paraste ioniche di legno stuccato di color avorio e oro. Precedono simmetricamente l'abside due matronei che si affacciano sulla crociera, racchiusi entro due coppie di semicolonne e di paraste che seguono il disegno dell'imponente semicupola a nastro sovrastante adornata di sette cassettoni e rosette, culmine dell'intera aula della chiesa. Il coro retrostante l'altare maggiore si sviluppa in profondit\u00e0; nell'abside, coronate da un frontone triangolare, tripudio di angeli festanti e raggi di sole, due lesene sono parzialmente coperte dalla tela del Santo.\nLa citt\u00e0 sotterranea.\nUna delle caratteristiche di spicco di Camerano \u00e8 la presenza di una fitta rete di cunicoli artificiali scavati nel sottosuolo del centro storico. Questo percorso ipogeo, la cui lunghezza \u00e8 stimata a circa 2\u00a0km, \u00e8 risultato di numerosi secoli di interventi umani. L'origine sembra coincidere in qualche modo con quella dell'abitato all'epoca neolitica, o protostorica, anche se il continuo riutilizzo e le modifiche hanno in buona parte eliminato le tracce di questi usi pi\u00f9 antichi.\nGli scopi originari di questi ipogei sono vari; alcune zone mostrano la classica struttura di cave di pietra arenaria per uso edile, mentre altre si conformano come magazzini, vie di comunicazione, fonti d'acqua. Di particolare interesse sono alcune sale di chiaro carattere religioso o rituale, come un battistero ottagonale datato 1327, ed una chiesa ipogea paleocristiana denominata \"grotta Ricotti\". Alcune decorazioni a bassorilievo inoltre rivelano l'intento religioso di alcuni ambienti, e di una committenza nobiliare in altre zone, come nella cosiddetta \"sala delle cospirazioni\". L'intero complesso, disponendo di numerosi collegamenti con la superficie nel centro storico, \u00e8 stato negli anni sfruttato come cantina dagli abitanti locali, finch\u00e9 negli anni '90 non \u00e8 rinato l'interesse verso la sua storia.\nStoricamente rilevante \u00e8 stato l'uso durante la seconda guerra mondiale, nel luglio del 1944. Per ripararsi dai bombardamenti, l'intera cittadinanza si trasfer\u00ec sotto terra, dove rimase per circa 18 giorni. Nonostante questo sia l'unico utilizzo documentato dell'ipogeo come rifugio di guerra, si suppone che questa pratica fosse comune anche nei secoli precedenti, in particolare per via della vicinanza di Camerano al mare e pertanto dei rischi derivanti dalle incursioni piratesche.\nNel 1999 un convegno tenuto a Camerano produce anche una pubblicazione, \"La Memoria del Sottosuolo\".\nNel 2008 il comune di Camerano apre una porzione di ipogeo al pubblico. Da allora la citt\u00e0 sotterranea \u00e8 al centro di un flusso turistico in costante aumento.\nNel 2012 la trasmissione televisiva \"Mistero\" in onda su Italia 1 si \u00e8 recata a Camerano per mostrare la cripta murata sotto l'altare della chiesa di San Francesco, nonch\u00e9 il noto \"buco del diavolo\", un lungo cunicolo con volta a botte percorribile per circa 200 metri, probabilmente utilizzato come acquedotto.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2017 la popolazione straniera residente era di 345 persone (4.8% della popolazione residente). Le nazionalit\u00e0 maggiormente rappresentate in base alla loro percentuale sul totale della popolazione residente erano:\nDialetto.\nAttualmente il dialetto di Camerano \u00e8 l'anconetano, con differenze leggerissime, ma fino agli anni '70 del '900 era presente una vera e propria isola linguistica di tipo gallo-italico, perch\u00e9 a differenza della parlata del capoluogo e delle localit\u00e0 limitrofe, si tendeva a lenire o a far scomparire qualsiasiasi vocale finale diversa da \"-a\". Questo fenomeno era un tempo presente anche in alcune frazioni di Ancona, come Poggio o Varano, e faceva s\u00ec che la parlata fosse praticamente uguale a quella di Ancona, che \u00e8 di ceppo umbro-romanesco con influenze gallo-italiche, ma con le \"-o/-e/-i\" finali lenite (un esempio \u00e8 la parola \"letamaio\", che suonava \"grasciaro\" ad Ancona, Osimo e Jesi, mentre a Camerano suonava \"grasci\u00e0r\"'). Il vocabolo \"ind\u00e8lma\", parola greca riportata anche da Tacito che significa \"impronta, forma\", era una parola molto usata nel dialetto cameranese, e in special modo dagli artigiani, calzolai e sarti. Oggi \u00e8 ancora usata da molti cittadini di Camerano. Deriva dal greco classico ed \u00e8 stata importata da Dori.\n\u00c8 un fenomeno curioso ma purtroppo scarsamente documentato e ormai del tutto scomparso dalla bocca dei parlanti, poich\u00e9 le nuove generazioni sono andate sempre pi\u00f9 assimilando il cameranese originario all'anconetano, sostituendo ad esempio l'antico \"gin\" (\"andiamo\") con \"andan\", modifica piccola e pur sempre peculiare.\nCultura.\nFeste.\nNell'ultima settimana di agosto si svolge la festa del patrono San Giovanni Battista. La festa ha compiuto 40 anni nel 2021. \u00c8 tipica della festa la Contesa del Sacro Vassoio. Il paese \u00e8 diviso in otto rioni, che ogni 29 agosto si sfidano in vari giochi per ottenere il vassoio. Questi i nomi dei rioni (tra parentesi il numero di vittorie): La Gradina (9), La Sorgente (8), La Strada (7), La Sportiva (6), La Quercia (4), La Speranza (2), La Voce (1), La Cima (1).\nNella prima settimana di settembre si svolge dal 1995 la \"Festa del Rosso Conero\" che attira ogni anno in crescendo circa 15000 visitatori.\nSport.\nLa squadra di calcio \u00e8 la Real Cameranese, che milita in 2\u00aa Categoria.\nLa squadra di pallamano maschile, Pallamano Camerano, milita nel campionato di serie A2.\nLa squadra di calcio a 5 \u00e8 la Vigor Camerano.\nL'A.S.D. Judo Club Camerano da anni \u00e8 la societ\u00e0 della regione Marche pi\u00f9 in alto nella classifica nazionale."}
{"id": "33269", "revid": "92723", "url": "https://it.wikipedia.org/wiki?curid=33269", "title": "Camerata Picena", "text": "Camerata Picena \u00e8 un comune italiano di abitanti della provincia di Ancona nelle Marche.\nGeografia fisica.\nIl territorio comunale ha una superficie di 11,64\u00a0km\u00b2 e un'articolazione morfologica suddivisa in colli, crinali e pianura alluvionale.\nSui colli sono insediati il capoluogo e la frazione Cassero. Nella pianura alluvionale, sul lato destro del fiume Esino, si trova la frazione Piane.\nLungo il corso del fiume vi sono bacini lacustri - derivanti dall'estrazione della ghiaia, attivit\u00e0 oggi proibita - e una densa vegetazione arborea e arbustiva, che rappresentano un importante ecosistema di valore naturalistico.\nStoria.\nIl primo documento storico in cui appare il nome di Camerata risale ai primi decenni dell'anno Mille. Nel 1309 Camerata si trova a essere campo di battaglia tra una coalizione di comuni guidata da Jesi e una guidata da Ancona. Gli jesini - vincitori - radono al suolo un castello che viene riedificato nel 1390-91 da venticinque famiglie provenienti da Genga, autorizzate dal comune di Ancona.\nSotto lo Stato Pontificio Camerata mantiene lo status di comunit\u00e0 autonoma, anche se forte \u00e8 l'influenza da parte di alcune famiglie nobili anconetane, tanto \u00e8 vero che in alcuni periodi fu uno dei Castelli di Ancona. Nel 1860, dopo l'annessione delle Marche al Regno sabaudo Camerata diviene Comune e, con R.D. dell'8 febbraio 1863, viene autorizzato ad aggiungere il toponimo di \"Picena\" per distinguerla da altre \"Camerata\" esistenti in Italia. Aggregato a Chiaravalle nel 1928, Camerata Picena riconquista l'autonomia comunale nel 1947.\nA 2\u00a0km dal capoluogo, in frazione Cassero, sorge il Castello del Cassero, anch'esso uno dei Castelli di Ancona. Fondato nel 1375 dall'ammiraglio anconetano Niccol\u00f2 Torriglioni, che aveva ricevuto un feudo in questa localit\u00e0 da papa Urbano VI quale ricompensa per aver riportato, con la sua galea, il Papa da Avignone a Roma.\nLuoghi d'interesse.\nIl centro di Camerata \u00e8 racchiuso nelle mura castellane: vi si trovano il municipio e la chiesa parrocchiale. Dove si ergeva il monumento ai caduti della prima guerra mondiale ora vi \u00e8 la piazza, rinnovata nel 2013. Dove una volta sorgeva l'acquedotto, ora vi sono delle grotte, raggiungibili con una scala, che portano direttamente fuori dalle mura.\nAmministrazione.\nFrazioni.\nCamerata Picena ha due frazioni: il Cassero e Le Piane, pi\u00f9 la lottizzazione Montanina. Anche al Cassero vi \u00e8 un castello.\nSport.\nCalcio.\nLa squadra di calcio del paese \u00e8 la Cameratese che gioca in Seconda Categoria.\nTennis.\nLa squadra del Tennis Club Camerata Picena \u00e8 stata promossa in serie C nell'anno 2015/2016.\nCiclismo.\nLa squadra ciclistica A.s.d. MonkeyBike \u00e8 nata nel 2016 da un gruppo di appassionati frequentatori dell'omonimo negozio con sede a Piane di Camerata Picena. \nNella stagione 2018 si contano quasi 50 iscritti distribuiti nei settori corsa, Mtb e E-bike."}
{"id": "33270", "revid": "1516566", "url": "https://it.wikipedia.org/wiki?curid=33270", "title": "Castel Colonna", "text": "Castel Colonna \u00e8 stato un comune italiano di abitanti della provincia di Ancona nelle Marche fino al 31 dicembre 2013.\nPrima di assumere il nome di Castel Colonna nel 1921, l'ex-comune si chiamava Tomba di Senigallia.\nA seguito di un referendum indetto il 19 e 20 maggio 2013 e la successiva approvazione del consiglio della regione Marche del 17 luglio 2013, il comune di Castel Colonna \u00e8 confluito, in data 1\u00ba gennaio 2014, in Trecastelli al quale si sono aggregati gli ex comuni di Monterado e Ripe.\nStoria.\nSimboli.\nLo stemma di Castel Colonna si blasonava:\nSport.\nCalcio.\nLa squadra del paese, il Castel Colonna calcio, gioca i campionati UISP."}
{"id": "33271", "revid": "123120933", "url": "https://it.wikipedia.org/wiki?curid=33271", "title": "Castelbellino", "text": "Castelbellino (\"Castelbell\u00ec\" in dialetto jesino e in dialetto anconitano) \u00e8 un comune italiano di abitanti della provincia di Ancona nelle Marche.\nCastelbellino si erge a 267 metri sul livello del mare e la sua caratteristica posizione, vicinissima alla pianura, ma elevata, lo avvicina ai paesaggi del pre-appennino marchigiano, su cui domina l'azzurra visuale del monte San Vicino. Il toponimo Castelbellino deriva da Castrum Ghibellinum, nome che il castello, rifugio di ghibellini fuoriusciti dalla vicina Jesi, ebbe una volta ricostruito verso la met\u00e0 del XIV secolo.\nGeografia.\nCon i suoi 6,05 , Castelbellino \u00e8, per estensione, uno dei pi\u00f9 piccoli comuni della Provincia di Ancona ed attualmente anche uno dei pi\u00f9 densamente abitati, con 834,11 . Confina con il territorio di Maiolati Spontini, Monte Roberto e Jesi.\nSi estende dai 268 metri sul livello del mare del centro storico ai 92-80 metri del corso del fiume Esino, lungo il quale si adagia la parte a valle del territorio.\n\u00c8 il primo dei castelli che si incontra risalendo da Jesi la media valle dell\u2019Esino Le pendici della collina su cui sorge il Capoluogo sono ricche di vigneti (siamo nella zona vitivinicola del Verdicchio dei Castelli di Jesi) e di vegetazione con zone di verde e di querce che caratterizzano il tipico aspetto agricolo tradizionale integrato in un panorama particolarmente godibile.\nA valle nelle aree non ancora urbanizzate, le coltivazioni ortofrutticole in maggioranza danno il reddito pi\u00f9 alto, insieme alla tradizionale coltivazione a grano. Gli insediamenti urbani sviluppatisi negli ultimi decenni nella frazione Stazione e quelli artigianali ed industriali in localit\u00e0 Scorcelletti hanno trasformato profondamente un territorio che per secoli era rimasto immutato.\nScomparse le boscaglie e le selve nei secoli XIV-XVI, le aree furono adibite ad attivit\u00e0 agricole mentre lungo l\u2019antica strada, la medievale Flambenga o Flambegna o via Consolare Clementina dal terzo decennio del Settecento, si svolgevano traffici e commerci alla volta di Roma, Jesi ed Ancona.\nIl fondo della valle nella seconda met\u00e0 dell\u2019Ottocento \u00e8 stato segnato dalla costruzione della linea ferroviaria Ancona-Roma ed in tempi pi\u00f9 recenti (inaugurazione 1981) dalla nuova strada statale 76 (superstrada a quattro corsie).\nTerritorio.\nIn auto, Castelbellino \u00e8 raggiungibile percorrendo la superstrada SS 76 della Vallesina; Jesi \u00e8 ad appena 12 Km, Ancona a 30 Km e le stupende Grotte di Frasassi distano soltanto 21 Km. La Superstrada si snoda parallelamente al fiume Esino offrendo al viaggiatore la vista di dolci e arrotondate colline, ornate da campi ordinati che si rivestono di colori sempre diversi con il passare delle stagioni. In cima si intravedono le sagome di piccoli centri storici, tutto intorno pievi e solitari casolari, spesso nascosti alla vista da boschetti di gelsi, cipressi e querce. Il castello compare all'improvviso sulla sinistra, facendo capolino dal seducente verde della campagna marchigiana, come una piccola gemma incastonata sulla sommit\u00e0 della collina . Una denominazione curiosa ed un paese unico nel suo genere: Castelbellino non smentisce il suo nome. Dalla parte della superstrada il pendio \u00e8 molto scosceso: la rocca dominava proprio questo versante, controllando il tracciato dell'antica strada di fondovalle, diversa da quella odierna.\nIl Castello sembra vigilare ancora oggi sia sulle vecchie case dell'antico \"borgo\", quasi accucciate sotto le possenti ali del vecchio maniero, sia sulle nuove frazioni sorte a valle, evocando immagini che conservano intatto il sigillo del tempo. Una volta usciti dalla SS 76 ci si inerpica per 3\u00a0km su una strada panoramica, tutta curve, da dove si gode, in caso di aria tersa, di una splendida veduta sull\u2019intera media Vallesina, fino al mare.\nLa campagna \u00e8 ben curata perch\u00e9 molto abitata, sfruttata con culture diverse, divisa in tanti poderi, con alberi da frutto, siepi, muretti, orti, ulivi, filari di viti, zone di bosco, carraie a tornanti puntellate da tronchi contorti di querce secolari, gelsi e larici che sembrano gigantesche puntine ordinate da una mano divina. In alto si scorgono le mura e le due torri campanarie di Castelbellino.\nStoria.\nLe origini di Castelbellino sono antichissime: diversi ritrovamenti archeologici, alcuni abbastanza recenti, testimoniano la presenza umana in et\u00e0 pre-romana. Nella Frazione Pantiere, situata a valle, fu ritrovata nel 1939 una statuetta di notevoli dimensioni raffigurante un Ercole italico dei primi decenni del V sec. a.C.. Le prime notizie storiche del castello risalgono all\u2019alto medioevo, quando la famiglia degli Attoni di Jesi decise di fondare una fortezza sulla collina per esercitare meglio i suoi diritti feudali nella fertile zona circostante. Allora il nome di Castelbellino era Morro Panicale.\nMedioevo.\nNel 1079 il conte Ugo degli Attoni dona all\u2019Eremo di Camandoli un appezzamento di terra situato in territorio di Morro Panicale per costruirvi l\u2019Abbazia di S. Giorgio (nell\u2019attuale zona di Borghetto, nei pressi di Pianello Vallesina).\n\u00c8 la prima menzione che troviamo in documenti storici di Morro Panicale (Castelbellino), feudo degli Attoni, famiglia di stirpe e legge longobarda, che estese i suoi domini nei secoli precedenti il Mille dall\u2019Umbria (Nocera, Gualdo Tadino, Foligno, Todi). Verso il secolo X, varcato l\u2019Appennino, un suo ramo si afferm\u00f2 nella Marca anconetana. Il conte Attone ed i suoi discendenti dominarono nei secoli X-XII su Jesi e su alcuni castelli a destra dell\u2019Esino, tra cui Morro Panicale.\nIl territorio di Morro Panicale si estendeva a gran parte della zona collinare degli attuali Comuni di Castelbellino, Monte Roberto e Maiolati Spontini ed alla pianura sottostante.\nNel maggio 1194 il conte Trasmondo di Morro Panicale, figlio e nipote dei conti di Jesi, rispettivamente Bisaccione e Gozo, fece atto di sottomissione al Comune di Jesi. Sottomissione pretesa dal Comune da poco costituitosi da chi deteneva i diritti paterni o aviti della citt\u00e0 e non solo da parte di Trasmondo ma anche di quelli di suo figlio Uguccione e quelli dei figli del defunto fratello Rainaldo. La sottomissione di Trasmondo fu la prima di una serie di sottomissioni-conquiste che nel corso del Duecento formarono il contado di Jesi, lo \u201cstato\u201d di Jesi, la circoscrizione politico-amministrativa protrattasi fino al 1808.\nNel 1194 Morro Panicale viene annesso, con relativo atto di sottomissione, al dominio di Jesi. Verso la met\u00e0 del XIV secolo, per essersi schierato contro l'esercito del cardinale Albornoz, il castello venne distrutto e i capi ghibellini esiliati. Tenacemente ricostruito, dovette per\u00f2 di nuovo far fronte ad un episodio del genere nell'anno 1517.\nRisorgimento.\nVerso la fine del XVII secolo sorsero le prime abitazioni fuori le mura del castello e nel pendio, volto a sud, si apr\u00ec una piazza, per quei tempi molto grande, fiancheggiata da un piccolo mercato coperto. Con la fine del contado di Jesi, in seguito all\u2019annessione delle Marche al napoleonico Regno d\u2019Italia del 1808, Castelbellino fu unito a Monte Roberto e San Paolo di Jesi formando una sola realt\u00e0 amministrativa. I tre comuni ritornarono autonomi nel 1818, autonomia confermata poi nell\u2019assetto amministrativo seguito all\u2019Unit\u00e0 d\u2019Italia.\nA Castelbellino \u00e8 vissuta per lungo tempo Garibalda Canzio, figlia di Teresita Garibaldi e nipote di Giuseppe Garibaldi, una targa ricorda il suo soggiorno in Via Madonna del Piano n. 3, nel 2003 le \u00e8 stata intitolata una omonima strada cittadina, altri documenti sulla sua vita sono presenti nel Museo Comunale di Villa Coppetti, dove \u00e8 stata aperta una sezione garibaldina, grazie anche alle donazioni di Annita Garibaldi Jallet, pronipote di Garibaldi. Garibalda si stabil\u00ec a Castelbellino al seguito di sua sorella Anita e qui rest\u00f2 fino alla morte avvenuta nel 1969.\nArchitettura.\nLa cinta muraria.\nNon \u00e8 facile individuare il nucleo primitivo del castello e delle sue mura che costituirono il Castrum Murri dal XI al XII secolo. Accresciutosi negli anni, il castello fu restaurato con una nuova cinta muraria verso la met\u00e0 del Trecento, come vuole la tradizione, dai Ghibellini che vi si insediarono. Nel 1517 fu incendiato dalle truppe del duca di Urbino Francesco Maria della Rovere.\n\"Del castello originario resta l'impianto abitativo di forma ovale circondato nel tratto meridionale da mura scarpate formate da blocchetti di pietra e mattoni, su cui sono sorte abitazioni. Nello stesso tratto si apre la porta di accesso al castello, ai piedi di un torrione quadrangolare scarpato, attraverso la quale una stradina in salita conduce all'interno della cerchia muraria in cui sussistono ancora spazi liberi e in cui le abitazioni si dispongono a formare l'anello edilizio e una fila mediana secondo l'asse maggiore dell'ovale\".\nVia Proferno \u00e8 la strada-scalinata che introduce al castello. Sopra la porta, anticamente fortificata, vi \u00e8 la torre dove fu costruito il primo orologio.\nUn'altra torre a pianta quadrata, l'attuale Torre Civica, fu trasformata nel campanile della chiesa di S. Marco. Nel 1837. Sul campanile-torre, in una posizione pi\u00f9 alta di quella sulla porta di entrata al castello, fu sistemato poi l'orologio pubblico. Poco oltre la porta d'ingresso al castello, sulla sinistra, era ubicata la vecchia chiesa parrocchiale di S. Marco. Il palazzo dell'ex Mutuo Soccorso rivela una ristrutturazione realizzata verso la fine del Cinquecento o nei primissimi anni del Seicento; una scala a chiocciola da via Proferno immette ai vari piani del palazzo ed esce nel centro storico.\nLuoghi d'interesse.\nPiccoli gioielli d'arte sono la Chiesa di S.Marco (1767) e l'antica Chiesa di S.Maria delle Grazie risalente alla fine del '400.\nVilla Coppetti.\nFu costruita tra la fine del Settecento e i primi decenni dell'Ottocento probabilmente dalla famiglia Meriggiani; lo stile neo-classico \u00e8 evidenziato dagli elementi architettonici dell'ingresso (colonne con balcone), dalla scala interna anche se non sontuosa, dalle decorazioni e pitture in alcune stanze.\nAlla famiglia Meriggiani apparteneva anche la villa - ora Merlini - in contrada Montali realizzata nella prima met\u00e0 del Settecento insieme alla piccola chiesa dedicata a San Giorgio. La villa Meriggiani del centro storico pass\u00f2 ai marchesi Merighi il cui stemma campeggia ancora nel soffitto di un salone, poi ai baroni Franchetti e quindi alla famiglia Coppetti. Il dott. Amedeo Coppetti per testamento ne fece dono al Comune che ne venne in pieno possesso nel corso del 1990.\nAlla villa \u00e8 annesso un parco ricco di vegetazione di alto fusto; i lavori di ristrutturazione hanno permesso di ricavare quattro appartamenti e locali destinati ad ospitare il Museo Civico ed iniziative socio-culturali.\nTeatro Beniamino Gigli.\nI \"Signori Possidenti\" di Monte Roberto e di Castelbellino vollero realizzare un teatro all'interno del Palazzo Comunale di Monte Roberto nel 1816: all'epoca Castelbellino e Monte Roberto continuarono a tenere unita la filodrammatica che nel frattempo si era costituita e tale rimase fino al 1870-80 recitando insieme a compagnie di passaggio e predisponendo spettacoli in proprio. A quegli anni, seconda met\u00e0 dell'Ottocento, risaliva il Teatrino della Societ\u00e0 Filarmonica, ricordato nel 1902; era ubicato sopra il teatro attuale, mentre sotto, nell'odierno ingresso e sue vicinanze, c'era un molino ad olio, non era di grandi dimensioni ma aveva dei piccoli palchi di legno: una \"sala alla francese\" come venivano chiamati impianti di questo genere.\nNel 1920 la \"Societ\u00e0 Filarmonica \"Risorgimento\" acquista alcuni locali dal Comune, adiacenti al vecchio teatro, per ricostruirlo di nuovo onde appagare \"il desiderio di questa popolazione di avere un locale ove si possono dare rappresentazioni ad incremento della educazione ed istruzione del paese\". Il Comune si riservava il locale \"per conferenze istruttive, patriottiche ed agricole\". Il teatro viene cos\u00ec ricostruito e chiamato ancora \"Risorgimento\" dal nome della filodrammatica: al posto del vecchio palchettone in legno si costru\u00ec \"una galleria a ferro di cavallo sostenuta da 14 colonne, il tutto costruito parte in cemento armato, parte in muratura di laterizi\". Vi si svolgevano rappresentazioni, feste ed accademie scolastiche. Non rispondeva per\u00f2 alle nuove norme di sicurezza, nel 1932 allora si fecero lavori per una adeguata sistemazione ed ampliamento: la capienza al termine dei lavori sar\u00e0 di 80 posti in platea e 35 in galleria.\nIl nuovo teatro venne ufficialmente inaugurato il 30 ottobre 1932 e dedicato a Beniamino Gigli (1870-1957), il tenore di Recanati gi\u00e0 affermato in tutto il mondo. Le abbondanti nevicate del 1963 causarono la caduta e la rovina del teatro. La sua ricostruzione, con una totale ristrutturazione, fu portata a termine nel 1979. Nel primo dopoguerra, il 1\u00ba gennaio 1948, sulla scia delle esperienze precedenti, si costitu\u00ec la Filodrammatica d'Italia, nel decalogo per tutti i filodrammatici che si esibiranno nel Teatro Comunale di Castelbellino si ricordava che Castelbellino ha una tradizione filodrammatica delle pi\u00f9 invidiabili, un pubblico che sa apprezzare le doti degli artisti, e giudicare i lavori che vengono eseguiti.\nDal 1948 al 1954 la Filodrammatica porto' in scena lavori di Riccardo Melani, Eduardo De Filippo, G. Genzato, E. Caglieri, A. De Benedetti, Peppino De Filippo, Dario Niccodemi, ecc. Nel 1979 si costitu\u00ec il \"Gruppo teatrale \"Gli ostinati\"\" diretto da Sandro Franconi trasformatosi ben presto in \"Compagnia dell'arco\" che, sempre per la regia di Sandro Franconi, in questi anni ha portato in scena opere di Pirandello, Checov, Wilde, Moliere, Goldoni, con crescente successo e richieste anche fuori regione.\nPer iniziativa della Compagnia dell'Arco nel 1991 \u00e8 nata \"Castelbellino Arte\" che ha promosso, in sintonia con l'Amministrazione Comunale e la Pro Loco, manifestazioni artistiche (pittura, musica, poesia, teatro, cinema, danza) ed incontri culturali. Per il loro lusinghiero successo sono da ricordare le mostre di artisti quali Augusto Salati (1991), Paolo De Santi (1992), Paolo Consorti (1993), degli armeni Khachik Abrahamian, Gagik Badalian, Gagik Ghazanjian (1994), Roberto Stelluti (1995) e Philippe Artias (1996). Collegata alla storia del teatro \u00e8 la vicenda della banda musicale; come fu unita per decenni nell'Ottocento tra Castelbellino e Monte Roberto la filodrammatica cos\u00ec con tutta probabilit\u00e0 lo \u00e8 stata anche la banda. Di certo risulta che la banda musicale di Monte Roberto \u00e8 stata costituita in seguito ad una scuola di musica diretta da Odoardo Gabbianelli nel 1874 e comprendeva anche elementi di Castelbellino. Quella di Castelbellino divenne autonoma soltanto nel 1886/1887 quando l'allora Amministrazione Comunale decise di finanziare in proprio una scuola di musica staccandosi da Monte Roberto.\nPrimo maestro fu Gherardo Gagliardini, originario di Maiolati, che diresse la banda fino agli anni del primo conflitto mondiale (1914-18). Gli successe, fino al 1929-30, Umberto Maiolini, poi fino al 1944, anno della sua morte, fu diretta da Guglielmo Annibaldi, diplomato in strumentazione e composizione presso il conservatorio di Pesaro, che la porto' ad un alto livello qualitativo: non per nulla oggi al suo nome \u00e8 intitolata la banda stessa. Negli anni dell'immediato dopoguerra fu diretta da Guido Ruggeri, finch\u00e9 nell'aprile del 1949 non fu affidata ad Altiero Romiti fino al 1990. Durante la sua lunga e appassionata direzione, la banda celebr\u00f2 il 21 novembre 1987 il centenario della fondazione. Dopo la breve direzione di Marco Mecarelli, la banda \u00e8 ora dal 1993, diretta da Giuliano Gasparini, diplomato in tromba presso il conservatorio di Pesaro.\nSport.\nVolley.\nL\u2019Associazione sportiva dilettantistica Castelbellino Volley nasce nel 1993 grazie allo stimatissimo e compianto Alberto Fontana, scomparso prematuramente, al quale si deve anche la fondazione del Calcio a 5 di Castelbellino.\nLa societ\u00e0 fa dell\u2019amore per lo sport e della passione per la pallavolo i propri principi guida, che permettono da anni di avere una grande realt\u00e0 sportiva in una piccola ma meravigliosa citt\u00e0 di provincia.\nL\u2019aiuto prezioso di sponsor e sostenitori ha permesso di raggiungere traguardi inimmaginabili, come la duplice vittoria della Coppa Marche, la promozione in serie B2 prima e in B1 poi, avvenuta lo stesso anno della conquista della prestigiosa Coppa Italia nazionale di categoria.\nCalcio.\nIl Castelbellino Calcio disputa il campionato di Prima Categoria.\nLa squadra di calcio a 5, il Castelbellino C5, disputa il campionato di Serie C1 marchigiano."}
{"id": "33272", "revid": "1632387", "url": "https://it.wikipedia.org/wiki?curid=33272", "title": "Castelfidardo", "text": "Castelfidardo (\"Cast\u00e8llo\" in dialetto fidardense) \u00e8 un comune italiano di abitanti della provincia di Ancona nelle Marche.\nGeografia fisica.\nCastelfidardo sorge su un colle a 212 m s.l.m., tra le vallate dei fiumi Aspio e Musone.\nSi affaccia sulla selva di Castelfidardo e dista pochi chilometri dalla riviera del Conero.\nStoria.\nDalla Preistoria all'Et\u00e0 romana.\nL'attuale territorio di Castelfidardo \u00e8 stato occupato dall'uomo sin dal Paleolitico come dimostrano gli svariati strumenti in selce rinvenuti nella pianura del fiume Musone. Alla fine dell'Et\u00e0 del rame-inizi Et\u00e0 del bronzo risale invece un insediamento scoperto in contrada Campograsso, nei pressi del fosso Vallato: si trattava probabilmente di una piccola comunit\u00e0 dedita all'agricoltura e all'allevamento, integrati da caccia e pesca, che abitava in un villaggio di capanne. Per l'Et\u00e0 del ferro sono note alcune sepolture riferibili al popolo dei Piceni. In particolare risulta interessante una tomba, datata tra la fine del IV e gli inizi del III secolo a.C., scoperta in zona Figuretta, che testimonia i contatti commerciali tra gli abitanti dei colli fidardensi e le popolazioni picene del Conero.\nIn epoca romana, il territorio del Comune di Castelfidardo, apparteneva quasi interamente alla colonia di Auximum. A testimoniare tale lontano passato, restano sul terreno i segni di due grandi blocchi di centurie, uno localizzato nelle frazioni di Crocette e Villa Poticcio, l'altro a sud del centro abitato. Il territorio fidardense era inoltre attraversato da strade che mettevano in comunicazione Auximum con le citt\u00e0 di Numana e Potentia e dalla grande viabilit\u00e0 costiera che collegava il nord con il sud della penisola. Tra le scoperte archeologiche di et\u00e0 romana, da segnalare una fattoria rinvenuta in contrada Quercia Bella e un'epigrafe, venuta alla luce tra le rovine dell'antica chiesa di S. Vittore, contenente una dedica a Numeriano Cesare (282-283 d.C.).\nEt\u00e0 medievale.\nVerso l'anno mille, in prossimit\u00e0 di un'area occupata da un bosco, denominato vualdum de Fico, venne eretto il maniero che assunse la denominazione di \"Castrum Ficardi\". La prima notizia storica relativa al Castrum \u00e8 in un documento, del 24 maggio 1139, nel quale papa Innocenzo II confermava all'eremo di Fonte Avellana i suoi diritti sulla chiesa di S. Silvestro posta nelle vicinanze del castello. Negli stessi anni un fidardense, tale Guido, veniva nominato cardinale.\nAlla fine del secolo XII, Castelfidardo, pur mantenendo una certa autonomia comunale, era costretto a giurare fedelt\u00e0 al vescovo Gentile di Osimo (1196). In questo periodo numerosi furono i conflitti tra le comunit\u00e0 della Marca, legate alcune al Papato e altre all'Impero, che furono ricomposti con la pace di Polverigi del 1202 alla quale ader\u00ec anche il Comune fidardense. Contrasti con i Comuni limitrofi si ebbero comunque fino al XV secolo. Nel 1240 Castelfidardo veniva semidistrutto dalle milizie di re Enzo, mentre nel 1354 era saccheggiato dalla compagnia di ventura guidata da fr\u00e0 Moriale.\nNel 1357 Castelfidardo veniva citato come \"terra parva\" nelle Costituzioni Egidiane. Il centro abitato era diviso in tre parti (terzieri) denominati Cassero, Varugliano e Montebello ed era completamente circondato da mura dotate di torri. Le porte di ingresso erano quattro: porta del Sole, porta di Sasso, porta di S. Antonio e porta del Cassero. Alla fine del Trecento Castelfidardo era retto da un Consiglio generale, costituito da 60 uomini, al quale spettava le pi\u00f9 importanti decisioni politiche ed amministrative. Nel Medioevo il Comune di Castelfidardo aveva degli statuti la cui edizione a stampa \u00e8 del 1588.\nQuando Alessandro Sforza cerc\u00f2 di appropriarsi di Castelfidardo, gli abitanti chiesero ed ottennero la protezione della Repubblica di Ancona; quando poi, nel 1445, anche il comune di Recanati mosse guerra per ampliare i suoi territori a spese dei fidardensi, Castelfidardo chiese di entrare nei territori della Repubblica di Ancona, nell'intento di trovare protezione. Il papa Eugenio IV appoggi\u00f2 la richiesta e per nove anni Castelfidardo fu uno dei castelli di Ancona. Gi\u00e0 nel 1454, su spinta del comune di Osimo, Castelfidardo si stacc\u00f2 da Ancona.\nEt\u00e0 moderna.\nTra la fine del Cinquecento e l'inizio del Seicento nascevano a Castelfidardo i primi borghi fuori le mura: il borgo del sole e quello delle \u201ccasine\u201d. Nel 1602, lungo la via da Ancona per Loreto, presso la chiesa di Crocette, veniva istituita la fiera che tuttora si svolge nel mese di settembre. Nel corso del Settecento il centro urbano subiva numerose trasformazioni con la ristrutturazione del palazzo comunale, la ricostruzione del convento di San Francesco e di quello di San Benedetto e l'edificazione della chiesa Collegiata. Nel XIX secolo da ricordare la battaglia di Castelfidardo, avvenuta il 18 settembre 1860, quando i piemontesi guidati dal generale Cialdini sconfissero le truppe del generale Lamorici\u00e8re che difendevano lo Stato Pontificio.\nMonumenti e luoghi d'interesse.\nLa piazza principale della citt\u00e0 \u00e8 piazza della Repubblica dove si affacciano il palazzo comunale e la chiesa collegiata di Santo Stefano con annessa cripta. All'interno troviamo anche un organo costruito da Gaetano Callido all'incirca nel 1777; dal 1992 \u00e8 affiancato da un organo moderno costruito dal M. Alessandro Girotto. Il palazzo comunale ospita anche il museo internazionale della fisarmonica.\nTra le piazze pi\u00f9 importanti di Castelfidardo anche piazzale Don Minzoni, comunemente chiamata Porta Marina \u00e8 il balcone della citt\u00e0 che si affaccia appunto sul mare Adriatico.\nCaratteristico il famoso arco, una delle principali vie d'accesso alla citt\u00e0 e la pavimentazione sottostante recentemente riportata alla luce.\nDa visitare inoltre c'\u00e8: il vecchio acquedotto in piazza Garibaldi, il monumento nazionale delle Marche, in ricordo della battaglia di Castelfidardo ad opera dello scultore veneziano Vito Pardo.\nAll'esterno della citt\u00e0 \u00e8 presente il palazzo Palombarone, antica residenza dell'arcivescovo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nNel territorio comunale hanno sede 4 parrocchie, appartenenti all'arcidiocesi di Ancona-Osimo.\nCultura.\nIstruzione.\nA Castelfidardo ha sede l'Istituto Antonio Meucci, con corsi di liceo delle scienze applicate, elettronica ed elettrotecnica, informatica e telecomunicazioni.\nEconomia.\nFisarmoniche.\nCastelfidardo \u00e8 famosa nel mondo per le aziende dedite alla produzione di fisarmoniche, grazie alle quali alimenta anche un discreto turismo. La pi\u00f9 antica di queste, Paolo Soprani, fu fondata nel 1863.\nAltre industrie.\nAltre numerose industrie di vario tipo sono dislocate intorno alla citt\u00e0, in differenti zone, tanto da farne un importante polo produttivo del centro Italia.\nSport.\nCalcio.\nLa principale squadra di calcio della citt\u00e0 \u00e8 il G.s.d. Castelfidardo, nato nel 1944, che attualmente milita in Serie D.\nLa squadra disputa le sue partite allo stadio \"Comunale Galileo Mancini\".\nPallacanestro.\nLa principale squadra di basket della citt\u00e0 \u00e8 la Vis Basket Castelfidardo che milita in Serie D.\nCiclismo.\nCastelfidardo \u00e8 stata per due volte sede di arrivo di tappa del Giro d'Italia: 13\u00aa tappa del 1961 e 11\u00aa tappa del 2011."}
{"id": "33273", "revid": "1728", "url": "https://it.wikipedia.org/wiki?curid=33273", "title": "Freikorps", "text": "Il termine Freikorps (tedesco per \"Corpi franchi\" ovvero \"liberi\") fu originariamente applicato alle milizie volontarie irregolari reclutate in Germania, in Italia conosciute come \"Corpi Franchi\". Nel primo dopoguerra pass\u00f2 a designare le milizie formate da ex-combattenti smobilitati dalle forze armate imperiali (Deutsches Heer) inquadrate dalla Repubblica di Weimar ed utilizzate per reprimere nel sangue la Rivoluzione di novembre, la Lega Spartachista e la Repubblica Bavarese dei Consigli.\nStoria.\nOrigini.\nI primi \"Freikorps\" furono reclutati da Federico II di Prussia nel XVIII secolo durante la guerra dei sette anni. Altri \"Freikorps\" conosciuti comparvero durante le guerre napoleoniche, e furono guidati, fra gli altri, da Ferdinand von Schill e Ludwig Adolf Wilhelm von L\u00fctzow (\"L\u00fctzowsches Freikorps\"). I \"Freikorps\" erano considerati poco affidabili dagli eserciti regolari, cos\u00ec erano impiegati per compiti di sorveglianza e incarichi minori.\nSviluppi dopo la prima guerra mondiale.\nDal 1918 il termine cambi\u00f2 profondamente significato, e l'espressione \"Freikorps\" inizi\u00f2 ad indicare delle organizzazioni paramilitari che sorsero in Germania, appunto, dopo la fine della prima guerra mondiale. Molti veterani tedeschi si sentirono profondamente scollati dalla vita civile, e si unirono nei \"Freikorps\", alla ricerca della stabilit\u00e0 all'interno di una struttura simile all'esercito. Altri, furenti per l'inaspettata ed apparentemente inspiegabile sconfitta (la cosiddetta \"Dolchsto\u00dflegende\"), vi si unirono nel tentativo di abbattere le sollevazioni comuniste o per ottenere una qualche forma di rivincita.\nEssi ricevettero considerevole supporto da Gustav Noske, esponente di spicco del Partito Socialdemocratico di Germania e ministro della difesa tedesco, che li us\u00f2 nella guerra civile dalla quale sarebbe scaturita la Repubblica di Weimar, per schiacciare la Lega Spartachista con la violenza, non senza ricorrere all'omicidio, come nel caso di Karl Liebknecht e Rosa Luxemburg. Il primo bando di arruolamento fu diffuso dal generale Georg Ludwig Rudolf Maercker il 22 dicembre 1918. I pi\u00f9 importanti comandanti, oltre a Maercker, furono i generali R\u00fcdiger von der Goltz, Bernhard von H\u00fclsen, Franz von Epp, Franz Pfeffer von Salomon, il capitano di corvetta Hermann Ehrhardt e il tenente Gerhard Rossbach.\nEbbero un ruolo nel riarmo della Germania, per arruolare soldati senza violare le clausole del trattato di Versailles che imponeva alle nuove forze armate tedesche, la Reichswehr, di non superare i 100.000 uomini. Furono nel Baltico al comando del generale von der Goltz, occupando la Curlandia e Ventspils e sconfiggendo molte volte i russi. Con il velato appoggio degli Alleati, von der Goltz tenne il Baltico fino al 23 maggio 1919, quando riusc\u00ec a sconfiggere definitivamente i russi.\nNel 1920 si ebbero nella Ruhr alcune sollevazioni comuniste, quando 50.000 persone formarono l'Armata Rossa Ruhr e presero il controllo della regione. I Freikorps misero fine alla sollevazione senza ricevere ordini dal governo. Nel 1920 e 1921 presero parte alle rivolte nella Slesia in difesa della popolazione tedesca dell'area.\nAlcuni ex membri appoggiarono il putsch di Kapp nel marzo dello stesso anno, tentativo che si concluse in un disastro. I Freikorps vennero inizialmente sciolti, anche se alcuni loro esponenti, confluiti in formazioni sotterranee connotate in senso nazionalistico, quale l'Organizzazione Consul, continuarono con metodi violenti la loro opposizione alla Repubblica di Weimar; le azioni pi\u00f9 significative compiute da tale gruppo furono gli omicidi politici del ministro delle finanze Matthias Erzberger (nel 1921) e del ministro degli esteri Walther Rathenau (nel 1922). \nAlcuni capi del Partito Nazista militarono nei \"Freikorps\"; tra gli altri Ernst R\u00f6hm, capo delle \"Sturmabteilungen\" (SA), Martin Bormann, capo della cancelleria dello NSDAP, il generale delle SS Leonardo Conti, il generale delle Waffen-SS Ernst Rode, il comandante della Ordnungspolizei Kurt Daluege, lo stesso Rudolf H\u00f6\u00df, \"Kommandant\" del campo di concentramento di Auschwitz, il generale Wilhelm Keitel, cos\u00ec come aristocratici come Filippo d'Assia, nipote dell'imperatore Federico III. La maggior parte dei membri dei \"Freikorps\", per\u00f2, rimase ai margini durante il Terzo Reich. Un frequente argomento di conversazione tra i veterani dei \"Freikorps\" era: \u00abDove stava Hitler nel 1919-1920, quando noi combattevamo i comunisti?\u00bb. Hermann Ehrhardt e il suo vice comandante Eberhard Kautter, capi del \"Bund Wiking\" (Lega Vichinga), si rifiutarono di aiutare Hitler e Ludendorff nel loro Putsch della Birreria e cospirarono contro di loro. Le loro gesta sono ben descritte nel libro autobiografico di Ernst von Salomon \"I proscritti\"."}
{"id": "33274", "revid": "16066", "url": "https://it.wikipedia.org/wiki?curid=33274", "title": "Castelleone di Suasa", "text": "Castelleone di Suasa \u00e8 un comune italiano di abitanti nella provincia di Ancona nelle Marche.\nGeografia fisica.\nCastelleone di Suasa sorge su un colle alla destra del fiume Cesano. L'antico toponimo medievale \"Conocla\" (cio\u00e8 \"conucula\", conocchia, ad indicare una forma conica) ci rivela l'aspetto precedente all'urbanizzazione del colle su cui poggia il paese.\nIl territorio comunale confina a nord-ovest con San Lorenzo in Campo (in provincia di Pesaro e Urbino), a nord-est con Corinaldo, ad est con Ostra Vetere a sud est con Barbara e a sud-ovest con Arcevia.\nIl paesaggio \u00e8 prevalentemente collinare e pianeggiante solo in corrispondenza del fiume Cesano a nord e del torrente Nevola a sud. Il rilievo collinare pi\u00f9 alto \u00e8 in localit\u00e0 \"Croce del Termine\" (271 m s.l.m.) da cui si domina visivamente tutta la media valle del Cesano.\nStoria.\nLa citt\u00e0 romana di Suasa.\nA valle del castello medievale si trovano i resti del municipio romano di Suasa.\nSuasa fu fondata dai romani dopo la battaglia di Sentino agli inizi del III secolo a.C. su un terrazzamento alla destra del fiume Cesano, lungo la diramazione della via Flaminia arcaica che passando per \"Sentinum\" (Sassoferrato) conduceva a \"Sena Gallica\", (Senigallia).\nInizialmente l'abitato si configura come una \"praefectura\", piccolo centro di riferimento per questioni giuridiche che non aveva per\u00f2 autonomia politica.\nNel 220 a.C. la costruzione della via Flaminia sposta a nord, nella valle del Metauro, il baricentro della viabilit\u00e0 regionale.\nNel periodo tardo repubblicano la citt\u00e0 si estende e si afferma come centro di riferimento per gli abitanti di tutta la vallata.\nA met\u00e0 del I secolo a.C. assume dignit\u00e0 municipale, il che comportava un'autonomia politica.\nIl I secolo d.C. vede la costruzione dei monumenti principali: l'anfiteatro, il teatro e il foro commerciale, mentre ai primi decenni del II secolo risale l'ampliamento della principale abitazione privata: la \"Domus dei Coiedii\".\nNel III secolo d.C. la crisi economica e demografica che riguarda tutta la penisola italiana, interessa anche Suasa e segna l'inizio di un lento ma inesorabile declino.\nNel 409 d.C. Alarico, re dei Goti, nel percorso di avvicinamento a Roma, in occasione del celebre sacco, attraversa questa vallata, ma la vita a Suasa continua fino al VI secolo, quando la guerra greco-gotica del 535-553 d.C. interessa queste zone in maniera molto cruenta.\nLa popolazione abbandona la citt\u00e0 romana che essendo situata a fondo valle era militarmente poco difendibile. A questo punto la citt\u00e0 diventa una cava di materiali disponibili per l'edificazione e la fortificazione dei nuovi insediamenti sulla cima delle colline. I materiali lapidei vengono cotti per ottenere calce, e tutto quanto asportabile viene prelevato. Sebbene la strada sia stata sempre utilizzata fino ai nostri giorni la citt\u00e0 ormai deserta crolla e viene nell'arco di pochi anni sommersa da uno strato di fango che le piogge portano dalle vicine colline.\nMedioevo.\nDella citt\u00e0 in et\u00e0 tardo-antico e alto-medievale si perdono le tracce ma non la memoria storica che ritrovamenti sporadici di materiale romano aiutano a rinfrescare. Solo il poderoso anfiteatro rimane in vista con i suoi alti muri perimetrali, sebbene semisommerso dall'argilla.\n\u00c8 in questo periodo che vengono costruiti molti piccoli insediamenti attorno alla citt\u00e0 romana, alcuni dei quali si espanderanno mentre altri, abbandonati o distrutti, scompariranno. Attorno al XII secolo nel territorio di Castelleone di Suasa alcuni insediamenti sono ricordati dai seguenti toponimi: Farneto, Cerqua Cupa, Cartecosa, Casalta, Calcinaria, Monte Scolcolo, la Serra del Pavone e Conocla (il nome originario del paese attestato su fonti scritte per la prima volta il 9 gennaio 1186).\nMonumenti e luoghi d'interesse.\nArchitetture religiose.\nCappelle rurali.\nFuori dell'abitato si trovano alcune cappelle rurali:\nEdicole votive.\nNumerose sono le edicole dedicate ai santi protettori di contrade che nei secoli sono state costruite a testimonianza della devozione popolare.\nArchitetture civili.\nIl palazzo Compiano-Della Rovere \u00e8 situato nel centro storico e possiede un portale del Cinquecento e una corte. Il palazzo venne costruito da Ippolito Della Rovere, marchese di San Lorenzo in Campo e si ricorda per essere stato scelto come dimora per gli ultimi anni dall'ultima duchessa di Urbino Livia della Rovere. La piazzetta antistante il palazzo \u00e8 stata intitolata, negli scorsi anni, alla di lei memoria.\nIn seguito all'estinzione della famiglia Della Rovere il palazzo cambi\u00f2 molte volte proprietari fino a che le ultime eredi della famiglia Compiano vendettero al comune l'edificio al fine di ospitare, dopo un adeguato restauro, il museo civico archeologico della citt\u00e0 romana di Suasa.\nSiti archeologici.\nParco archeologico della citt\u00e0 romana di Suasa.\nA valle del castello medievale in localit\u00e0 Pian Volpello, si trovano i resti del municipio romano di Suasa.\nDal 1987 il dipartimento di archeologia dell'Universit\u00e0 di Bologna, in collaborazione con la Soprintendenza per i beni archeologici delle Marche, ha avviato un programma di scavi che ha permesso di rinvenire l'antica strada basolata, il foro commerciale, due aree sepolcrali, l'anfiteatro e soprattutto la Domus dei Coiedii ricca abitazione patrizia.\nLa \"domus dei Coiedii\", musealizzata all'aperto, di grande interesse per la vastit\u00e0 e la complessit\u00e0 architettonica, \u00e8 al momento la principale attrazione del parco. La domus fu abitata a lungo, raggiungendo il massimo splendore nel II secolo d.C. Nei mosaici si possono vedere scene mitologiche, floreali e geometriche, il pavimento marmoreo \u00e8 realizzato con oltre sedici tipi diversi di pietra. Una copertura e delle passerelle sopraelevate consentono il percorso di visita.\nAdagiato ai piedi della collina si trova il anfiteatro. Durante la stagione estiva vi si svolgono spettacoli teatrali.\nSociet\u00e0.\nEtnie e minoranze straniere.\nQuesti sono i numeri riguardanti la presenza di cittadini stranieri a Castelleone di Suasa al 31 dicembre 2019, divisi per nazionalit\u00e0:\nCultura.\nMuseo civico archeologico della citt\u00e0 romana di Suasa - Alvaro Casagrande.\nIl museo, inaugurato nel giugno 2000, \u00e8 stato allestito per accogliere gli oggetti di maggior rilevanza ritrovati negli scavi del parco archeologico.\nCollocato nel palazzo Della Rovere, espone preziose statue, epigrafi e i materiali provenienti dalle ultime campagne di scavo. Accanto agli oggetti di vita quotidiana accuratamente restaurati, pezzi forti del percorso espositivo sono una testa dell'imperatore Augusto in marmo greco e gli affreschi della \"domus dei Coiedii\". Le pitture di Suasa, ricche di motivi figurativi e rappresentazioni architettoniche, costituiscono uno dei rari esempi superstiti di decorazione pittorica romana eseguita dopo Pompei.\nEconomia.\nL'economia \u00e8 caratterizzata da imprese di piccole dimensioni nel settore del legno e della meccanica.\nLa presenza di una fiorente attivit\u00e0 floro-vivaistica ha guadagnato al paese l'appellativo di \"Paese verde\".\nSport.\nCalcio.\nLa squadra di calcio \u00e8 la Castelleonese che gioca in Prima Categoria marchigiana."}
{"id": "33276", "revid": "2164129", "url": "https://it.wikipedia.org/wiki?curid=33276", "title": "Lerma (Italia)", "text": "Lerma (\"Lerma\" in ligure e in piemontese) \u00e8 un comune italiano di 854 abitanti della provincia di Alessandria, in Piemonte, situato su un colle dell'Alto Monferrato che domina la valle del torrente Piota. \u00c8 uno dei comuni principali dell'Ovadese, area storico-culturale del Basso Piemonte e del Monferrato, che prende il nome dalla citt\u00e0 di Ovada. \nParte del territorio comunale fa parte del Parco Regionale delle Capanne di Marcarolo. Ha una exclave, compresa tra i comuni di Bosio, Casaleggio Boiro e Tagliolo Monferrato.\nStoria.\nPropriet\u00e0 dei marchesi di Morbello, pass\u00f2 a Genova nel 1233 e in feudo ai Malaspina. Feudo di Cassano Doria, sotto la signoria del marchese del Monferrato, torn\u00f2 brevemente a Genova, per poi passare definitivamente agli Spinola. Nel 1691, alla morte di Luca Spinola, il feudo pervenne alla figlia Maria Vittoria moglie del marchese Francesco Grillo. Nel 1708 Lerma entr\u00f2 a far parte dei possedimenti sabaudi.\nSimboli.\nLo stemma e il gonfalone del comune di Lerma sono stati concessi con decreto del presidente della Repubblica del 29 gennaio 1982.\nMonumenti e luoghi d'interesse.\nIl castello, riedificato dagli Spinola nel 1499, \u00e8 posto in posizione pittoresca su uno strapiombo sul torrente Piota. Attorno alle sue mura si sviluppa il ricetto: un borgo murato a cui si accede attraverso un arco aperto che funge da entrata unica. Un tempo si passava anche dalle coste del fiume, risalendo a lato di una collina. Ora quella via \u00e8 privata ed inaccessibile al pubblico.\nLa parrocchiale di Lerma, \u00e8 stata costruita trasformando in abside una torre preesistente. Nel 1975 casualmente vi fu scoperto un affresco di scuola genovese del 1608, il \"Battesimo di Ges\u00f9 da parte del Battista\" raffigurante anche i committenti, Agostino e Cecilia Spinola, feudatari del luogo. Oggi completamente restaurata, dopo 3 anni di lavori, conserva al suo interno una Madonna con Bambino di Barnaba da Modena.\nLa Pieve, situata nel Cimitero di Lerma, conserva nel suo interno a navata unica, con soffitto a capriate lignee, splendide pitture del XV secolo, in particolare, nel catino absidale, il \"Cristo Pantocratore\", raffigurato racchiuso in una mandorla, origine di vita, circondato dai simboli dei quattro Evangelisti.\nInfrastrutture e trasporti.\nLerma \u00e8 servita da autoservizi gestiti dalle societ\u00e0 ARFEA e SAAMO.\nIn passato la cittadina era servita da una fermata della tranvia Novi Ligure - Ovada, relativamente distante dal borgo, le cui corse cessarono nel 1953.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33278", "revid": "765341", "url": "https://it.wikipedia.org/wiki?curid=33278", "title": "Cerreto d'Esi", "text": "Cerreto d'Esi \u00e8 un comune italiano di abitanti della provincia di Ancona nelle Marche.\nGeografia fisica.\nIl comune sorge in una piccola valle appenninica circondata da rilievi dolci e collinari nel versante di ponente e da rilievi pi\u00f9 elevati verso est, con il monte San Vicino che raggiunge i circa 1500 m\u00a0s.l.m.\nIl comune \u00e8 percorso dal fiume Esino che, dopo aver lasciato la provincia di Macerata, entra nel territorio comunale prima di dirigersi verso Albacina di Fabriano.\nStoria.\nIl primo nucleo abitativo di Cerreto d'Esi venne formato da alcuni abitanti della vicina \"Tuficum\" che, durante l'invasione dei Longobardi cercarono rifugio nelle zone collinari circostanti. Nel periodo della guerra greco-gotica il nucleo iniziale, adeguatamente fortificato, divenne il caposaldo del generale Belisario. Come risulta da antichi scritti del XVI secolo, la cittadina fin dal Medioevo ebbe facolt\u00e0 di legiferare. Il paese attuale, che conta circa 4000 abitanti, si \u00e8 espanso in modo regolare intorno al nucleo storico, nel quale possiamo ammirare la Torre civica detta di Belisario, Porta Giustiniana e la Fontana dei Delfini. In questa zona esistono numerose realt\u00e0 produttive, dalla lavorazione del legno alla produzione di elettrodomestici, non tralasciando le aziende vinicole: ci troviamo infatti nella rinomatissima zona del Verdicchio di Matelica.\nDialetto.\nIl dialetto del paese, localmente chiamato \"Ciaritu (lu dialettu de Ciaritu)\" presenta caratteristiche morfologiche che lo avvicinano pi\u00f9 ai dialetti maceratesi che a quelli anconetani. Tra queste caratteristiche, vanno ricordate:\nAlcuni di questi fenomeni meritano tuttavia un'attenzione maggiore, perch\u00e9 nascondono delle peculiarit\u00e0 che non sono proprie del maceratese: ad esempio, nei dialetti della provincia di Macerata in alcuni casi le affricate palatali sonore passano ad approssimanti palatali sonore ( i semiconsonantica per intenderci), cosa che non avviene nel cerretese. 'Un altro giorno' suona \"n'andro giornu\" a Cerreto ma \"n'andro jornu\" nelle zone maceratesi (fanno eccezione termini come 'gi\u00f9' o la particella pronominale 'ce', che suonano jo e je a Cerreto : \"Annamo jo al campetto\" 'Andiamo gi\u00f9 al campetto', \"No' je la fo pi\u00f9 '\"Non ce la faccio pi\u00f9 (= sono sfinito)'; a Cerreto e dintorni (prima fra tutte Fabriano) l'indebolimento delle dentali sorde pu\u00f2 spingersi anche oltre, fino alla loro scomparsa: si vedano ad esempio i participi 'mangiato' e 'andato' che suonano \"magnau\" o \"magnao\" e \"annao\" o \"'nnao\". Differenze sostanziali si notano anche nel lessico, pi\u00f9 vicino a quello fabrianese (un esempio su tutti il termine \"muniellu\" 'bambino, ragazzino' analogo al fabrianese \"munello\" o \"monello\" e non certo al maceratese o fermano \"frigu\") ed in alcune radici verbali.\nTuttavia, la maggior parte delle caratteristiche dialettali finora elencate sono scomparse nell'attuale parlata, o al massimo sopravvivono tra le generazioni pi\u00f9 anziane, e ci\u00f2 \u00e8 stato determinato dall'influsso congiunto di italiano, romanesco e dei dialetti della fascia collinare e costiera della provincia di Ancona. Al giorno d'oggi, infatti:\nInfrastrutture e trasporti.\nFerrovie.\n\u00c8 presente una stazione ferroviaria servita dalla linea Albacina-Civitanova Marche.\nSport.\nCalcio.\nLa squadra del Cerreto ha militato in Serie D.\nAttualmente si \u00e8 unita a quella del Fabriano e forma il Fabriano Cerreto che disputa il campionato di Eccellenza."}
{"id": "33279", "revid": "1718925", "url": "https://it.wikipedia.org/wiki?curid=33279", "title": "Chiaravalle", "text": "Chiaravalle \u00e8 un comune italiano di abitanti della provincia di Ancona nelle Marche.\nGeografia fisica.\nIl territorio comunale, prevalentemente pianeggiante, \u00e8 attraversato dal fiume Esino e dai torrenti Triponzio e Guardengo. Dista circa dal mare Adriatico.\nIl clima locale \u00e8 caratterizzato da estati umide ed inverni freddi, anche se con scarse nevicate.\nStoria.\nPrima della nascita della manifattura tabacchi, Chiaravalle fu un piccolo nucleo abitato legato strettamente all'omonima abbazia cistercense. La sua storia, dunque, fino al XVIII secolo si identifica con quella dell'abbazia di Santa Maria in Castagnola.\nRecentemente, durante alcuni scavi nel Chiostro dell'Abazia, sono state trovate delle tracce di un insediamento della tarda et\u00e0 del bronzo, che anticipa di quasi due millenni l'origine della cittadina.\nSecondo un codice cartaceo della biblioteca sessoriana, fu la regina Teodolinda che edific\u00f2 il monastero di Castagnola alla riva del fiume Esino, all'epoca di papa Gregorio I.\nDa questa notizia si ricava che il monastero venne eretto originariamente nel VII secolo, in un territorio ricoperto da una selva di querce castagnole (\"Quercus virgiliana\"), nei pressi delle rive dell'Esino. Questo fu il primo insediamento monastico benedettino nel territorio. Il nucleo storico della citt\u00e0 si svilupp\u00f2 intorno alle attuali vie Cavour e Castelfidardo, presso cui la regina longobarda Teodolinda concesse ai monaci benedettini la costruzione di due file di capanne con un impasto di creta e paglia seccate al sole. Ancora oggi la toponomastica popolare del luogo \u00e8 conservata nell'indicare il quartiere compreso tra queste due vie con i nomi di \"Capanne davanti\" e \"Capanne de dietro\", la zona \u00e8 stata recentemente soggetta a restauro. Ancora oggi, nel mese di agosto gli abitanti di Chiaravalle celebrano, patrocinati dal Comune, la Festa delle Capanne, manifestazione particolarmente sentita dalle persone pi\u00f9 anziane, che sono solite distinguersi con il nome \"Capannari\" dagli abitanti del contado circostante, per sottolineare la loro localizzazione urbana.\nDa quel primo insediamento avrebbe avuto inizio la storia dell'abbazia, trasformatasi in seguito da abbazia benedettina in cistercense, prendendo di conseguenza il nome di Chiaravalle, similmente ad altre celebri abbazie cistercensi, tutte sulla base della celebre Abbazia di Clairvaux.\nI territori dell'abbazia di Chiaravalle erano circondati da tre castelli della Repubblica di Ancona: Monte San Vito, Camerata e Falconara. Jesi, era per\u00f2 decisa ad estendere la sua giurisdizione su tutta la bassa valle dell'Esino, e per raggiungere uno sbocco al mare aveva bisogno delle terre dell'abbazia. Ci\u00f2 fu causa di continui scontri legali ed armati tra Ancona e Jesi, finch\u00e9 il papa Eugenio IV, e successivamente Pio II, per risolvere la questione, assegnarono l'abbazia ad Ancona; dal 1440 essa fece quindi parte dei territori di questa repubblica, che naturalmente lasci\u00f2 piena autonomia al centro religioso. Gi\u00e0 nel 1486, per\u00f2, non sedate le richieste jesine, il papa dichiar\u00f2 Chiaravalle \"abbazia nullius\", cio\u00e8 non soggetta a nessun centro urbano. Questa indipendenza, concessa per motivi essenzialmente religiosi, fu successivamente la base per la formazione del comune.\nLa conseguenza fu quella di rendere ancora pi\u00f9 gravosi gli effetti della \"commenda\". Nel 1499 i cistercensi abbandonarono cos\u00ec il monastero e si ritirano in Francia. Al loro posto si insediarono i francescani, che vi rimasero fino al 1564, quando Papa Pio IV richiam\u00f2 i cistercensi. Essi, di numero non sufficiente per coltivare tutte le terre loro assegnate, diedero in enfiteusi molti fondi agrari, favorendo cos\u00ec la nascita di un borgo attorno all'abbazia, base della futura cittadina di Chiaravalle.\nNel 1759, per opera dell'Abate commendatario cardinal Neri Maria Corsini, nasce la Manifattura tabacchi, centro propulsore dell'attivit\u00e0 industriale del territorio e vera fonte di ricchezza per i residenti. Fu in questo periodo che Chiaravalle divenne un centro in qualche modo autonomo dall'abbazia. La fabbrica di tabacchi vede il suo apogeo nel XIX secolo, quando diventa punto di riferimento economico - lavorativo ed emblema della operosit\u00e0 della comunit\u00e0 cittadina, soprattutto grazie al lavoro delle sigaraie, le operaie che erano impiegate presso la fabbrica e che costituiscono una delle tradizioni pi\u00f9 vive.\nSimboli.\nLo stemma del Comune di Chiaravalle \u00e8 stato riconosciuto con decreto del Capo del governo del 4 febbraio 1933.\nIl gonfalone \u00e8 stato concesso con regio decreto del 13 giugno 1935.\nSociet\u00e0.\nEtnie e minoranze straniere.\nGli stranieri residenti a Chiaravalle al 1\u00ba gennaio 2018 sono e rappresentano il 7,4% della popolazione residente.\nLa comunit\u00e0 straniera pi\u00f9 numerosa \u00e8 quella proveniente dalla Romania con il 34,4% di tutti gli stranieri presenti sul territorio, seguita dalla Tunisia (10,2%) e dall'Albania (9,8%).\nEconomia.\nLe risorse pi\u00f9 importanti sono la Manifattura Tabacchi (attiva da quasi tre secoli) ed il settore terziario. Nell'agricoltura si segnalano ortofrutta e cereali.\nNelle immediate vicinanze della citt\u00e0, ma su territorio appartenente al comune di Jesi, \u00e8 recentemente sorto l'Interporto di Jesi.\nAmministrazione.\nGemellaggi.\nLa Carta di Gemellaggio con Treuenbrietzen \u00e8 stata sottoscritta dai rispettivi Sindaci nel giugno 2010, in occasione del primo incontro tra le due citt\u00e0. Il gemellaggio \u00e8 stato sostenuto dal programma comunitario Europa per i cittadini - Azione 1 - Cittadinanza attiva per l'Europa, Misura 1 - Gemellaggi - Misura 1.1 - Incontri tra i cittadini.\nSport.\nLe squadre di calcio locale sono l'A.S.D. Biagio Nazzaro Chiaravalle (campionato di Eccellenza Marche, che trae il nome dal grande motociclista Biagio Nazzaro), ed il Chiaravalle (campionato di Prima Categoria).\nL'Atletico Chiaravalle milita nella serie A2 di calcio a 5 femminile. Inoltre troviamo la A.S.D Pallamano Chiaravalle che milita nel campionato nazionale di Serie A2.\nDal 1969 la Don Leone Ricci Chiaravalle \u00e8 attiva sul territorio comunale come Societ\u00e0 Dilettantistica affiliata alla Federazione Italiana Pallacanestro. A Chiaravalle \u00e8 attiva anche l\u00b4atletica leggera."}
{"id": "33281", "revid": "15756", "url": "https://it.wikipedia.org/wiki?curid=33281", "title": "Cupramontana", "text": "Cupramontana (\"Massaccio\" fino al 1861) \u00e8 un comune italiano di abitanti della provincia di Ancona nelle Marche.\nStoria.\nIl toponimo Cupramontana deriva dalla dea Cupra, la dea della fertilit\u00e0 e della bellezza adorata dalla popolazione preromana dei Piceni alla quale era dedicato un tempio nella zona. Cupramontana divenne poi un importante municipio romano, il cui fulcro si estendeva nell'attuale zona del cimitero e di cui resta a testimonianza il serbatoio detto \"Barlozzo\". In periodo longobardo fece parte del ducato di Spoleto-Camerino cambiando nome in \"Massaccio\". Nel XIII secolo fu ereditato, quale Patrimonium Imperii dall'Imperatore Federico I Hohenstaufen, detto Barbarossa, ma alla morte di Corradino di Svevia, il Papa inser\u00ec il sito longobardo-svevo nel Contado di Jesi e quindi dello Stato Pontificio.\nNel corso del XV secolo a Massaccio si stabilirono alcuni elementi appartenenti al gruppo eretico dei \"Bertolani\", detti \"Fraticelli\"; mentre alla fine del Settecento, con le campagne napoleoniche il paese si trov\u00f2 a resistere all'aggressione delle truppe francesi. Solo con l'Unit\u00e0 d'Italia, con il regio decreto 1\u00ba dicembre 1861 n. 358, venne autorizzato il ritorno all'antico nome di \"Cupramontana\".\nNel 1892 nacque qui l'artista Luigi Bartolini.\nSociet\u00e0.\nTradizioni e turismo.\nLa produzione pi\u00f9 importante della zona \u00e8 quella del vino Verdicchio, che viene celebrata con la sagra dell'uva nel primo fine settimana di ottobre. La manifestazione \u00e8 tra le pi\u00f9 antiche sagre vinicole d'Italia, la prima edizione risale infatti al 1928. Vengono ospitati diversi gruppi folkloristici e si tiene la tradizionale gara di pigiatura dell'uva. Una sfilata di carri allegorici a tema chiude i festeggiamenti.\nIn occasione dell'infiorata del Corpus Domini le vie del paese vengono adornate con petali di fiori disposti secondo particolari motivi geometrici a fare da tappeto alla processione religiosa.\nIl terzo sabato del mese di luglio si svolge La notte del Verdicchio.\nA Cupramontana nell'ultimo fine settimana di luglio si svolge il Festival internazionale del folclore.\nDal 2016 il Museo internazionale dell'etichetta del vino \u00e8 stato spostato nel complesso museale del MIG | Musei in Grotta, dove oltre all'esposizione di etichette provenienti da tutto il mondo, si trovano anche il percorso della sagra dell'uva, la strada del gusto, l'ufficio turistico, l'enoteca e l'horto de i semplici.\nEconomia.\nCupramontana \u00e8 un centro di produzione del Verdicchio dei castelli di Jesi, grazie alla fertilit\u00e0 del terreno e al clima favorevole, ha un'attivit\u00e0 economica basata principalmente sulla viticoltura, ma anche sull'agricoltura in genere e l'artigianato.\nCupramontana fa parte del circuito delle Citt\u00e0 dell'Olio e Citt\u00e0 del Vino e dal dicembre 2011 \u00e8 Bandiera Verde per meriti nell'ambito agricolo.\nSport.\nA livello sportivo Cupramontana pu\u00f2 vantare una squadra di baseball, la Cupra Baseball Softball, che milita nel campionato italiano di baseball in serie B.\nA Cupramontana sono presenti anche due squadre di calcio, l'A.S.D. Cupramontana, che disputa il campionato di Prima Categoria ed una squadra di calcio amatoriale, l'F.C. Massaccio.\nPer quanto riguarda il calcio a 5 la squadra locale milita in Serie D e prende il nome di Dragons Cupramontana C5."}
{"id": "33283", "revid": "73843", "url": "https://it.wikipedia.org/wiki?curid=33283", "title": "Falconara Marittima", "text": "Falconara Marittima \u00e8 un comune italiano di abitanti della provincia di Ancona nelle Marche.\nGeografia fisica.\nTerritorio.\nLa cittadina \u00e8 vicina ad Ancona, con la quale forma un unico agglomerato urbano, tanto che i quartieri costieri di Palombina Vecchia (Falconara) e Palombina Nuova (Ancona) sono contigui; si estende interamente lungo la costa del mare Adriatico e si presenta con un lungo lido sabbioso frequentato d'estate anche da molti turisti e, naturalmente, dalla popolazione locale. Falconara si affaccia sul Golfo di Ancona, cosa che rende il suo litorale paesaggisticamente interessante.\nOrigini del nome.\nIl toponimo Falconara \u00e8 frequente nelle Marche (e si associa ad altri connessi, come Palombina, che \u00e8 anche il nome di una localit\u00e0 facente parte del comune), Secondo una tesi esso rinvia alla pratica della caccia con il falcone. Secondo un'altra tesi, il nome deriva dallo stemma gentilizio dei Cortesi, che presenta il falcone coronato riprodotto nell'attuale gonfalone del comune.\nStoria.\nIl territorio di Falconara Marittima fu abitato sin dalla preistoria; armi e utensili del Neolitico sono stati infatti trovati in localit\u00e0 Barcaglione, mentre altre testimonianze fittili, punte di lance, asce in pietra, oggetti lavorati di osso sono stati frequentemente ritrovati nei terreni di Falconara Alta e Castelferretti. Negli anni settanta a Falconara Alta \u00e8 stata ritrovata traccia di un abitato piceno. In localit\u00e0 Tesoro \u00e8 presente una cisterna di epoca romana, forse parte di un acquedotto che serviva una vicina villa del I sec. d.C. A duecento metri dalla costa, di fronte a Palombina Vecchia, fu ritrovato nel 1970 un relitto di nave romana, parte del quale \u00e8 oggi conservata al Museo Nazionale Archeologico di Ancona.\nL\u2019origine di Falconara \u00e8 tuttavia legata alla costruzione in et\u00e0 medievale di alcuni castelli, cio\u00e8 di borghi abitati fortificati, quelli di Falconara e Castelferretti, e delle rocche di Barcaglione e Rocca Priora.\nUn documento del 1252, il Privilegio Magno rilasciato da papa Innocenzo IV ai monaci del convento di San Giovanni \u201c\"in peneclaria\"\u201d ad Ancona, nomina un \"fundus falconarae\" che potrebbe essere l\u2019area di Falconara Alta. Pagamenti di una chiesa S. Mariae Falconarii, forse l\u2019attuale S. Maria delle Grazie, sono documentati nei rendiconti delle \u201cDecime\u201d (\"Rationes decimarum\") del 1290-92.\nSi pu\u00f2 dunque affermare che il castello di Falconara Alta intorno all'anno Mille fosse gi\u00e0 stato edificato, forse sul nucleo di un precedente \"castrum\" romano.\nLo storico Cesare Lardoni, nel suo \"Istoria di Falconara\", fissa la data di fondazione del castello nel 550.\nLa tradizione identifica i feudatari fondatori di Falconara con i conti Cortesi, famiglia sulla cui origine vi sono diverse ipotesi.\nL'umanista del Cinquecento Bartolomeo Alfeo, autore di una storia di Ancona, mette in relazione i Cortesi con la calata in Italia di Brenno, condottiero dei Galli e fondatore di Senigallia, avvenuta alla fine del IV secolo a.C.\nDopo la sconfitta delle truppe celtiche da parte di Furio Camillo, tre fratelli Cortesi si sarebbero fermati nell'agro piceno e uno di loro, il minore, avrebbe fatto edificare il castello di Falconara.\nInvece, secondo una storia redatta da Pietro Graziani, vissuto sul finire del Quattrocento e marito di Diana Cortesi, i tre fratelli sarebbero stati militari di origini tedesche giunti in Italia nel VI secolo al seguito di Belisario, generale dell'imperatore Giustiniano I, al tempo della Guerra Gotica tra Bizantini e Goti. Stanziatisi nell'anconetano, il conte Perio Cortesi avrebbe fatto edificare il castello di Falconara, il conte Uranio Cortesi quello di Varano, mentre Falcone Cortesi avrebbe fatto erigere il castello di Sirolo.\nLo storico Canaletti Gaudenti ritiene, al contrario, che i Cortesi possano essere stati tra quei Goti superstiti alla 552 che rimasero al servizio dei Bizantini risultati vincitori, ricevendo in compenso dei loro servigi il dominio di castelli quali Falconara, Varano e successivamente quello di Sirolo.\nLo storico anconetano Mario Natalucci ha invece ritenuto che i Cortesi possano essere stati una nobilt\u00e0 rurale, il cui nome deriverebbe proprio dalle \"curtes\" di cui entrarono in possesso, nate dal progressivo dissolvimento dei beni dell\u2019Arcivescovo di Ravenna, che arrivavano fino alla vallata del fiume Esino.\nLe prime notizie certe sul territorio di Falconara risalgono all'anno 1225, sotto papa Onorio II, quando, come ricorda la tradizione riferita dal Graziani, i conti Cortesi chiesero protezione ad Ancona ed aggregarono tutti i loro castelli al contado cittadino, venendo ammessi nella nobilt\u00e0 anconetana, come documentato anche dalla storiografia locale. Pur mantenendo una certa autonomia. Falconara divenne cos\u00ec uno dei castelli di Ancona.\nInfatti, nel 1356 al tempo della \"Descriptio Marchiae Anconitanae\" del cardinale Egidio di Albornoz, che restaur\u00f2 il potere pontificio nella regione, Falconara, Barcaglione e Fiumesino compaiono tra i \"castra\" di Ancona.\nNel corso del Trecento il Castello venne assediato e saccheggiato dalla Compagnia di Fra Moriale.\nLa comunit\u00e0 falconarese, come castello, era parte del territorio di Ancona, ma non mancavano contese continue circa gli obblighi e le gabelle che le erano imposte, come quelle relative al mantenimento del tratto della via Flaminia che interessava il territorio falconarese. Gi\u00e0 dall'inizio del XVI secolo si presero decisioni di carattere comunale, ma solo dopo la met\u00e0 dello stesso secolo si ebbe un vero organismo degno di questa definizione, anche se per Ancona le \"castella\" ricoprirono sempre molta importanza, sia strategica, che a causa della ricchezza delle loro terre.\nDal 1540 avvenne una specie di restaurazione del dominio anconetano che rivitalizz\u00f2 gli antichi obblighi feudali. Nel frattempo per\u00f2, dal 1532, la citt\u00e0 di Ancona aveva perso la sua autonomia e vi risiedeva un prelato con il ruolo di governatore che deteneva alcuni dei poteri originariamente comunali.\nL'attivit\u00e0 economica rimase sempre stazionaria perch\u00e9 le propriet\u00e0 terriere rimasero sempre in possesso delle stesse famiglie: Ferretti, Fatati, Torriglioni e Bourbon del Monte, che si limitavano a trarre dai loro possedimenti quanto necessario a mantenere il loro tenore di vita.\nDurante l\u2019occupazione francese si era ormai consolidata la legittima ambizione dei falconaresi a raggiungere l'autonomia da Ancona, che venne sancita negli anni del Regno d\u2019Italia napoleonico, quando le province di Urbino, Ancona, Macerata e Camerino vennero aggregate al regno adottando l\u2019organizzazione amministrativa francese dei dipartimenti. Il 28 giugno 1808 l\u2019autonomia della citt\u00e0 venne sancita da un decreto del vicer\u00e9 Eugenio di Beauharnais che nomin\u00f2 i suoi primi amministratori. La Restaurazione non torn\u00f2 indietro sulla decisione e, anzi, nel 1815 allarg\u00f2 il territorio falconarese all\u2019abitato di Castelferretti, dove i conti Ferretti avevano ormai perso il loro dominio feudale.\nCol plebiscito del 4-5 novembre 1860 Falconara ader\u00ec al Regno di Sardegna e il 20 marzo 1861 il Consiglio comunale plaudeva all\u2019Italia unita, a tre giorni dalla proclamazione del Regno d'Italia da parte del Parlamento di Torino.\nDopo la costruzione delle linee ferroviarie Ancona-Bologna (inaugurata il 17 novembre 1861) e Ancona-Orte (realizzata tra il 1860 ed il 1870) si ebbe una grande trasformazione del tessuto economico-sociale di Falconara: da allora tutta l'attivit\u00e0 economica delle Marche si spost\u00f2 dall'entroterra verso la costa e Falconara divenne un importante centro di convegni civili e politici e una rinomata stazione balneare.\nFurono anni di grande espansione urbana, con l\u2019incremento della frazione Marina che registrava la presenza di industrie agricolo-alimentari e di agenzie di commercio legate alla creazione dello scalo ferroviario. Si afferm\u00f2 anche un tipo di economia balneare e turistica, soprattutto nel primo Novecento, che favor\u00ec l\u2019incremento della popolazione e lo sviluppo della residenza lungo l\u2019area costiera, nella quale gli abitanti salirono a 1.319 nel 1901 e poi a 2.234 nel 1922 (su complessivi 6.443).\nLa composizione sociale e politica delle Amministrazioni comunali era di orientamento riformista; il repubblicano Orlando Mondaini rimase sindaco dal 1906 al 1920 pressoch\u00e9 ininterrottamente.\nDurante il fascismo, dal 15 aprile 1928&lt;ref name=\"RD_882/28\"&gt;Regio Decreto 15 aprile 1928, n. 882. Aggregazione al comune di Ancona dei comuni di Montesicuro e Paterno d'Ancona nonch\u00e9 del territorio del comune di Falconara Marittima situato a destra del fiume Esino, ed aggregazione al comune di Chiaravalle del territorio del comune di Falconara Marittima situato a sinistra del fiume Esino&lt;/ref&gt; il Comune venne soppresso, creando un generale malcontento: il suo territorio venne smembrato a vantaggio di Chiaravalle, che ottenne la zona a nord del fiume Esino e Castelferretti, e di Ancona, alla quale venne accorpata la parte a sud del fiume Esino.\nNel 1945 si costitu\u00ec un comitato cittadino formato da numerosi esponenti antifascisti per chiedere il ripristino della situazione precedente la soppressione dell\u2019autonomia decisa nel 1928. Il presidente del comitato Lucio Moroder fu tra i pi\u00f9 attivi sostenitori del progetto. In previsione delle elezioni del 1948 i Falconaresi arrivarono a minacciare l\u2019astensione dal voto per protestare contro la mancata ricostituzione del Comune, che avvenne il 2 marzo 1948&lt;ref name=\"DLGS_165/48\"&gt;&lt;/ref&gt;, grazie a una deliberazione del Consiglio dei Ministri.\nNegli anni sessanta la popolazione falconarese aument\u00f2 dai milletrecento abitanti degli anni cinquanta a ventiquattromila e poi a trentamila negli anni ottanta, come successe in numerosi centri costieri delle Marche a scapito delle localit\u00e0 dell\u2019entroterra, a causa dello sviluppo di attivit\u00e0 economiche che sostituirono il vecchio modello agricolo degli anni settanta.\nMonumenti e luoghi d'interesse.\nSpiagge.\nFalconara Marittima, come suggerisce il nome stesso del Comune, nasce sul mare. Infatti Falconara ha un ampio litorale (chiamato spiaggia di Falconara M.ma) formato da stabilimenti o lidi che attrezzano la spiaggia di ombrelloni, lettini, ristoranti, bar, piscine, bagni pubblici e cannelle per bere l'acqua. Il litorale inizia in localit\u00e0 rocca priora , per poi finire all'inizio della spiaggia di Palombina, appartenente al Comune di Ancona.\nSociet\u00e0.\nEtnie e minoranze straniere.\nGli stranieri rappresentano, al 31 dicembre 2018, il 9,82% della popolazione residente. Il gruppo nazionale pi\u00f9 numeroso \u00e8 composta da romeni (834 abitanti). Seguono bengalesi (363), albanesi (182), cinesi (147) e marocchini (120).\nDialetto.\nA Falconara \u00e8 parlato il dialetto anconitano, anche se la parlata pi\u00f9 antica, in regresso nel corso del XX secolo, \u00e8 di impronta gallo-italica marchigiana, mantenutasi fino al giorno d'oggi presso gli abitanti di Castelferretti.\nCultura.\nMusei.\nIl Museo della resistenza G. Baldelli, situato in piazza del Municipio 1, ospita varie collezioni d'epoca, tra cui l'arsenale di una banda partigiana attiva nell'appennino marchigiano (composta da pistole, baionette, fucili e armi semi-automatiche) sequestrare al partigiano Wilfredo Caimmi in Ancona.\nEventi.\nA Falconara si svolgono ogni anno molti eventi, soprattutto in estate sul litorale di Palombina. Qui in seguito, ecco un elenco degli eventi principali.\nEconomia.\nIndustria.\nIn passato Falconara Marittima ha ospitato nella zona costiera a nord, al confine con la frazione Marina del comune di Montemarciano, uno stabilimento chimico della Montecatini, oggi imponente esempio di archeologia industriale in grave stato di abbandono e degrado, circa il quale si discute da anni circa un possibile recupero dell'area (previa bonifica dei probabili residui inquinanti) e del manufatto principale a scopo turistico-culturale.\nMolte sono le piccole e medie imprese, in gran parte collocate nella zona industriale di Castelferretti, alcune delle quali legate alle attivit\u00e0 del vicino Aeroporto \"Raffaello Sanzio\".\nLa raffineria API.\nLa principale attivit\u00e0 economica \u00e8 oggi rappresentata dalla raffineria API e dagli impianti petroliferi API adibiti alla produzione di energia elettrica, nonch\u00e9 dall'indotto da essi generato.\nL'adiacenza dell'aeroporto, della ferrovia adriatica e dell'accesso alla variante \u201cFalconara-Pontelungo\u201d della SS. 16 Adriatica agli impianti API provoca timori per la sicurezza della zona e richieste da parte dei residenti e delle associazioni ambientaliste di chiusura della raffineria o la sua riconversione.\nGli incidenti mortali.\nIl 25 agosto 1999, alle 5:35, l'esplosione della raffineria ed il rogo che ne consegue causano due morti e la paralisi completa della ferrovia Bologna-Ancona che attraversa l'impianto stesso e delle infrastrutture viarie adiacenti, ovvero la Statale 16 \"Adriatica\" e l'aeroporto internazionale \"Raffaello Sanzio\". L'8 settembre 2004, alle 7:15, esplode l'area deposito bitumi della raffineria causando la morte di un camionista e il ferimento di altre tre persone.\nGli incidenti non-mortali.\nLa vicinanza del complesso industriale all'abitato e le esalazioni dei prodotti in stoccaggio o in lavorazione all'interno dell'impianto destano numerose preoccupazioni nei falconaresi e negli abitanti dei comuni limitrofi. Si sono verificati diversi incidenti non mortali che hanno per\u00f2 contribuito a diffondere un forte senso di disagio nella popolazione locale.\nL'11 aprile 2018, nel corso delle attivit\u00e0 di bonifica, propedeutiche alla manutenzione del serbatoio TK61, il quale era fuori servizio da Febbraio, si \u00e8 verificato un incidente che ha portato alla fuoriuscita di greggio. Le esalazioni di benzene sono state percepite per giorni sino all'interno dei vicini comuni di Ancona e di Montemarciano, fino a Senigallia.\nArtigianato.\nTra le attivit\u00e0 economiche pi\u00f9 tradizionali, diffuse e importanti vi sono quelle artigianali, come la lavorazione della ceramica, della maiolica e della pelletteria.\nInfrastrutture e trasporti.\nFerrovie.\nFalconara Marittima rappresenta un importante nodo ferroviario di collegamento e scambio fra la linea adriatica Bologna-Ancona e l'appenninica Roma-Ancona.\nSulla linea per Fabriano-Orte-Roma sono presenti la fermata di Falconara Stadio e la fermata di Castelferretti, situata di fronte al terminal delle partenze dell'aeroporto internazionale \"Raffaello Sanzio\". Da quest'ultima \u00e8 possibile prendere treni regionali sia per arrivare alla Stazione Centrale di Ancona, sia raggiungere le altre localit\u00e0 della provincia toccate dalla transappenninica, quali Jesi e Fabriano. I treni da/per Ancona impiegano circa 15'.\nAeroporti.\nFalconara Marittima ospita sul suo territorio, in localit\u00e0 Castelferretti, l'aeroporto internazionale \"Raffaello Sanzio\".\n\u00c8 l'unico aeroporto internazionale delle Marche. Vi operano sia vettori di linea che compagnie charter internazionali. Nel 2015 lo scalo di Ancona ha registrato 521.065 passeggeri, in aumento dell'8,4% rispetto al 2014. Nel settore cargo, il totale delle merci veicolate nel 2014 ha raggiunto il valore di 6.990 tonnellate, in aumento del 5,02% rispetto al 2013. Quest'ultimo dato pone l'aeroporto delle Marche al dodicesimo posto tra gli aeroporti italiani, dopo Torino e prima di Catania, e al secondo posto tra gli aeroporti adriatici, dopo Venezia e prima di Bari.\nLa struttura \u00e8 dotata di una pista di volo di 2.965 x 45\u00a0m.\nSport.\nCalcio.\nLa squadra locale di calcio \u00e8 la Falconarese. Dal passato illustre, ha giocato in IV serie; milita nel campionato di Prima Categoria nella stagione 2021/2022, assieme alla Castelfrettese, squadra rappresentante la frazione di Castelferretti. L'Olimpia Juventu milita invece nel torneo di Terza Categoria.\nNella frazione Palombina Vecchia c'\u00e8 l'ASD Palombina Vecchia che milita in Seconda Categoria.\nCalcio a 5.\nIl Citt\u00e0 di Falconara milita nella Serie A di calcio a 5 femminile. La societ\u00e0 \u00e8 attiva dal 2000, inizialmente con il nome di Leopardi Falconara, che dal 1995 al 2011 ha schierato pure una formazione nei campionati federali di calcio a 11. Nell'estate 2012 il Leopardi si fonde con i Dolphins, squadra di calcio a 5 femminile militante in serie C regionale, assumendo il nome di Citt\u00e0 di Falconara. Nel 2012-13 la sezione femminile conquista la promozione in serie A nazionale, vincendo tutte le partite del campionato e riportando cos\u00ec la citt\u00e0 di Falconara in una massima serie. Nella stagione 2014-2015 si qualifica per i playoff scudetto: sar\u00e0 successivamente eliminata agli ottavi ma il risultato \u00e8 tuttavia sufficiente per accedere alla neocostituita Serie A \u00c9lite, successivamente rinominata Serie A. Nel palmar\u00e8s anche le edizioni 2012 e 2013 della Supercoppa Marche.\nFino alla stagione 2018/2019 ha avuto anche una squadra maschile che vanta numerose partecipazioni alla serie C1, la massima categoria del futsal regionale.\nSempre a Falconara giocano il Dlf Dinamis Falconara (attualmente in serie C1 maschile) con un florido settore giovanile. La storia di questa squadra \u00e8 decennale: fondata nel 1990 , nella stagione 2014-2015 arriva prima nel girone C2 con 73 punti e 135 gol fatti e 69 gol subiti (record di g.s. nella sua storia).Nella stagione successiva in c1 arriva quarta battendo il record di gol fatti nella stagione precedente (142 gf in campionato in 30 paetite) .La permanenza in C1 ( massimo campionato regionale di calcio a 5) dur\u00f2 altri 2 anni fino alla stagione 2017/2018 in cui arriv\u00f2 quattordicesima registrando soli 22 punti e il peggior attacco delle ultime 6 stagioni.Con la retrocessione la squadra cambia nettamente : decide di rivoluzionare la rosa e di investire sul settore giovanile ( si creano due squadre giovanili:u17 e u19 con pi\u00f9 di 30 giovani giocatori ) . L'investimento \u00e8 stato fatto,insieme al Citt\u00e0 di Falconara e al comune ,anche sul campo del Pala Badiali . Questi investimenti portano la squadra a rimanere in alto nella classifica e a giocarsi ,a fine stagione, i play-off ,persi solo in finale . Il 6 agosto 2019 \u00e8 una data importante per questa squadra, dopo aver fatto investimenti e dato tutto sul campo ,vengono promossi in C1 dopo 473 giorni , a causa della mancata iscrizione del Campocavallo e del Futsal pesaro .Infine \u00e8 presente anche il Castelferretti, squadra dell'omonima frazione falconarese, che vince nel 2012-13 il girone B della serie D maschile e conquista una storica promozione in C2. Dopo solo un anno di permanenza \u00e8 per\u00f2 costretto a dire arrivederci alle categorie regionali, stante l'ultimo posto nel girone A della serie C2.\nPallavolo.\nLa squadra locale di pallavolo, la Pallavolo Falconara, ha militato per molti anni nel campionato di A1, conquistando due semifinali scudetto negli anni ottanta e una coppa confederale (assimilabile alla Coppa UEFA del calcio). Nel 2000-2001 cede il titolo alla Dorica Pallavolo di Ancona.\nLa societ\u00e0 sportiva Sabini Castelferretti \u00e8 una squadra di pallavolo che attualmente milita nella serie C maschile del campionato italiano, tra le pi\u00f9 antiche societ\u00e0 di pallavolo delle Marche (1966). Vanta passate stagioni in serie A2.\nRugby.\nNel maggio 2006 \u00e8 nata la squadra del Falconara Rugby A.S.D. che milita nel campionato di serie C; il campo sportivo, detto \"del Cormorano\", si trova in localit\u00e0 Rocca Priora. La societ\u00e0 ha un ampio settore giovanile con squadre under: 6, 8, 10, 12, 14 e 16, e dal 2011 vanta la presenza della squadra di Rugby Old dei Granchiavanti.\nPallamano.\nLa Pallamano Falconara milita nel campionato di serie B maschile, dopo avere raggiunto la serie A2 nel campionato 2007/2008."}
{"id": "33285", "revid": "125927237", "url": "https://it.wikipedia.org/wiki?curid=33285", "title": "Genga", "text": "Genga \u00e8 un comune italiano di abitanti della provincia di Ancona nelle Marche.\nA Genga ebbero origine l'omonima famiglia, a cui appartenne papa Leone XII.\nInoltre \u00e8 anche un centro termale, riserva naturalistica e zona di interesse speleo-carsico con le grotte di Frasassi.\nGeografia fisica.\nIl comune di Genga \u00e8 situato nella zona preappenninica delle Marche. Il territorio, uno dei pi\u00f9 vasti della regione, si estende su una superficie di 74\u00a0km\u00b2. Le linee di confine sono costituite dai comuni di Arcevia, Serra San Quirico, Fabriano e Sassoferrato. Il suolo \u00e8 quasi tutto di tipo collinare, con la sola eccezione dei tratti pianeggianti che delimitano il fiume Sentino, che scorre parallelo alla strada comunale Frasassi e che attraversa il paese in tutto il suo spazio. Dista 63\u00a0km dal capoluogo di provincia Ancona.\nStoria.\nOrigini.\nDelle origini del castello di Genga non si sa molto perch\u00e9 sono molto antiche.\nAlcune leggende poetiche riporterebbero le origini ai tempi di Pirro, re degli Epiri, allorch\u00e9 un certo Lucio Sentinate, dopo aver militato inizialmente con quel re e poi con i Romani, acquist\u00f2 il monte Giunguno e vi edific\u00f2 il Castello di Genga.\nUn'altra leggenda ricorda che una ragazza di nome Genga s'innamor\u00f2 di un tedesco di nome Gallo, con il quale unitasi in matrimonio diede origine alla famiglia dei Conti della Genga.\nCertamente si pu\u00f2 ritenere che popolazioni provenienti dalla valle del Sentino si stabilirono nel territorio; poi sopraggiunsero gli Umbri che uniti ai Piceni occuparono tutto il Piceno Annonario.\nGalli e Romani.\nNel 386 a.C. gran parte di questo territorio fu invaso dai Galli Senoni, che cacciati nel 283 a.C. dai Romani, stabilirono varie citt\u00e0-colonie, tra le quali pi\u00f9 consistente quella di Senigallia. In epoca romana, il territorio di Genga dovrebbe aver fatto parte del municipio di Sentinum.\nMonumenti e luoghi d'interesse.\nI pezzi pi\u00f9 rilevanti sono:\nCultura.\nCucina.\nI casolari rurali forniscono salumi e prosciutti che possono essere assaggiati con il pane nero prodotto con il grano locale. Le tagliatelle stese con il \"lasagnolo\" vengono servite con il sugo di asparagi o di funghi del sottobosco, in dipendenza delle stagioni. Altre specialit\u00e0 sono: la \"crescia\" cotta sotto la brace, le lumache, la polenta con il rag\u00f9 di cinghiale, i \"vincisgrassi\" e il \"mistr\u00e0\".\nInfrastrutture e trasporti.\nLe vie di comunicazione sono numerose e ben identificate dalla sede autostradale A14 con l'uscita di Ancona Nord.\nL'aeroporto di Falconara costituisce una congiunzione con i voli da e per Milano, Roma, Pescara.\nLa linea ferroviaria Ancona-Roma fa scalo nella stazione di Genga e consente in questa un comodo e facile ingresso.\nLa strada SS 360 Arceviese e la SS 76 sono poi le naturali congiunzioni con il territorio di Genga.\nAll'altezza di Marotta si pu\u00f2 utilizzare anche la agevole e rapida comunicazione SS 424 che, attraverso Pergola, si unisce alla strada comunale Frasassi.\nSport.\nCalcio.\nLa squadra propria del paese era il Genga Grotte che ha militato la sua ultima stagione in Terza Categoria ma ora non esiste pi\u00f9. \u00c8 stato fondato il Sassoferrato Genga calcio che, pur avendo sede a Sassoferrato, rappresenta anche Genga e gioca in Promozione.\nCalcio a 5.\nIl paese ha una squadra di calcio A 5 che gioca in Serie D, la A.S.D. FRASASSI C5."}
{"id": "33286", "revid": "1516566", "url": "https://it.wikipedia.org/wiki?curid=33286", "title": "Casaleggio Boiro", "text": "Casaleggio Boiro (\"Casalegio B\u00f2iro\" in piemontese, \"Casa\u00e8zo\" in ligure) \u00e8 un comune italiano di 367 abitanti in provincia di Alessandria, in Piemonte, nell'Alto Monferrato.\nParte del territorio comunale fa parte del Parco Regionale delle Capanne di Marcarolo.\nStoria.\nCitato in un documento di donazione al monastero di Santa Maria di Castiglione, appartenne agli Obertenghi di Parodi. Nel 1164, Federico Barbarossa ne conferm\u00f2 il possesso al marchese di Monferrato Guglielmo il Vecchio. Feudo, nel 1435, di Francesco Sforza pass\u00f2 poi agli Spinola che lo tennero sino al 1705, alternandosi per breve periodo ai Grillo (1589) ed agli Scotti.\nNel 1863 il comune di Casaleggio assunse la nuova denominazione di \"Casaleggio Boiro\".\nSimboli.\nLo stemma e il gonfalone del comune di Casaleggio Boiro sono stati concessi con decreto del presidente della Repubblica del 15 dicembre 1981.\nMonumenti e luoghi d'interesse.\nIl castello fu costruito nel X secolo su un'impervia rocca e ampliato nel XII secolo.\nFu scelto come set per rappresentare il castello dell'Innominato nello sceneggiato televisivo \"I promessi sposi\" del 1967, per la regia di Sandro Bolchi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33289", "revid": "2039709", "url": "https://it.wikipedia.org/wiki?curid=33289", "title": "Maiolati Spontini", "text": "\u00c8 famoso per aver dato i natali al grande compositore musicale Gaspare Spontini, il cui nome \u00e8 stato aggiunto alla denominazione del comune nel 1939.\nA Maiolati si trova anche un grande parco, il \"Colle Celeste\", dedicato alla moglie dell'artista, Celeste Erard.\nIl territorio comunale comprende anche Moie, nella quale risiede la maggior parte della popolazione.\nGeografia antropica.\nFrazioni.\nMoie.\nCome molte altre localit\u00e0 delle Marche site in pianura, vicine alle vie di comunicazione stradali e/o ferroviarie, Moie ha finito per superare per numero di abitanti ed importanza economica il capoluogo di origine medievale, sito in alto sulla collina.\nSport.\nCalcio.\nLa squadra del Maiolati calcio gioca in Seconda Categoria e i colori sociali sono il giallo e il blu."}
{"id": "33290", "revid": "125820063", "url": "https://it.wikipedia.org/wiki?curid=33290", "title": "Lega di Spartaco", "text": "La Lega di Spartaco o Lega Spartachista (in tedesco: \"Spartakusbund\") fu un'organizzazione socialista rivoluzionaria d'ispirazione marxista consiliarista, formatasi in Germania durante gli anni della Prima guerra mondiale. Sorta inizialmente con il nome di \"Gruppo Internazionale\" (\"Gruppe Internationale\"), quale fazione di sinistra interna del Partito Socialdemocratico di Germania, conflu\u00ec in seguito nel Partito Socialdemocratico Indipendente di Germania (\"Unabh\u00e4ngige Sozialdemokratische Partei Deutschlands\") nel 1917, partecipando alfine, tra il 1918 ed il 1919, alla fondazione del Partito Comunista di Germania (\"Kommunistische Partei Deutschlands\"). La Lega prese il nome dal celebre gladiatore trace Spartaco, che, in un pi\u00f9 vasto contesto d'insurrezioni e rivolte anti-schiaviste, capeggi\u00f2 una vasta e duratura rivolta contro la Repubblica romana, passata appunto alla storia come la guerra di Spartaco.\nCostituitasi in seno al movimento pacifista tedesco, sorto in reazione agli orrori della Grande Guerra, divenne, di fronte all'imperante militarismo assunto dai socialdemocratici al potere, il primo nucleo di quello che sar\u00e0 poi il Partito Comunista di Germania, mirante ad una rivoluzione simile a quella attuata dai bolscevichi in Russia (per quanto la stessa Rosa Luxemburg fosse estremamente critica a diversi suoi aspetti e, di conseguenza, temesse in sue possibili derive autoritarie).\nDiffuse svariate pubblicazioni clandestine tra cui il giornale \"Lettere di Spartaco\" (nome ripreso anche dai partigiani italiani per le pubblicazioni che avrebbero supportato l'imminente insurrezione contro il nazi-fascismo). Due fondatori del movimento, Karl Liebknecht (a suo tempo ancora esponente del Partito Socialdemocratico) e Rosa Luxemburg, furono imprigionati, dal 1916 al 1918, per un loro fallito tentativo di organizzare un grande sciopero internazionale di massa contro la guerra.\nNel gennaio del 1919, gli Spartachisti, alla fine, insorsero contro il governo di Berlino, con una violenta rivolta armata conosciuta come la Rivolta spartachista, venendo brutalmente repressi dall'esercito tedesco e dai \"Freikorps\" (\"Corpi franchi\", organizzazioni paramilitari anticomuniste assunte dallo stesso governo socialdemocratico al potere), su diretto ordine dell'allora Cancelliere, il socialdemocratico Friedrich Ebert. Centinaia di Spartachisti, compresi gli stessi Liebknecht e Luxemburg, saranno infine assassinati nelle settimane seguenti ad opera dei \"Freikorps\".\nPanoramica.\nIl gruppo venne fondato, con il nome originario \"Gruppe Internationale\" (Gruppo Internazionale) la sera del 4 agosto 1914 su iniziativa di Rosa Luxemburg, in risposta all'assenso ai crediti di guerra dati quella stessa mattina dalla frazione della SPD al parlamento del Reich. Il gruppo si opponeva alla politica di collaborazione dell'SPD con il governo imperiale tedesco e propugnava la solidariet\u00e0 internazionale all'interno del movimento dei lavoratori. Questo principio era stato in precedenza affermato nel corso di una serie di manifestazioni, alle quali aveva preso parte un gran numero di membri della SPD nel periodo immediatamente antecedente all'entrata in guerra. Nell'ambito di decisioni collettive della Seconda Internazionale si era impegnata pi\u00f9 volte, a intraprendere azioni comuni, insieme agli altri partiti socialisti, per scongiurare l'ipotesi di una guerra europea tra le grandi potenze. La sua adesione alla guerra, imitata dai socialisti francesi, provoc\u00f2 il collasso della Seconda Internazionale.\nIl Gruppo Internazionale, al contrario, continu\u00f2 a sostenere le posizioni espresse dai partiti socialdemocratici europei prima della guerra, e rigett\u00f2 il conflitto, che riteneva un massacro imperialistico voluto dalla borghesia e contrario agli interessi del proletariato. A partire dal gennaio 1916 inizi\u00f2 la pubblicazione di un proprio giornale dal titolo \"Spartakusbriefe\" (lettere di Spartaco). Per questa ragione divenne conosciuto con il nome di \u201cGruppo Spartaco\u201d (\"Spartakusgruppe\") o pi\u00f9 semplicemente \"Spartakus\". \nGli Spartachisti aderirono all'USPD nel 1917 continuando comunque ad esistere anche come entit\u00e0 autonoma. L'11 novembre 1918 il Gruppo assunse, su iniziativa di Karl Liebknecht, il nome di Lega di Spartaco (\"Spartakusbund\") diventando un'organizzazione indipendente di dimensioni nazionali.\nNel corso della \"Rivoluzione di Novembre\" del 1918 combatt\u00e9 per togliere il potere dalle mani dei vertici militari, collettivizzare le industrie chiave, e dare alla Germania una Costituzione che la trasformasse in una repubblica guidata da consigli popolari. Tra la fine del 1918 e l'inizio del 1919 fond\u00f2, dopo tentativi di repressione violenta eseguiti dall'esercito su ordine del governo provvisorio di Friedrich Elbert, il Partito Comunista di Germania (\"Kommunistische Partei Deutschlands\", sigla KPD) al quale aderirono altre formazioni rivoluzionarie.\nStoria.\nGruppo Internazionale.\nLa mattina del 4 agosto 1914 la frazione dell'SPD al parlamento nazionale vot\u00f2 all'unanimit\u00e0 l'approvazione ai crediti di guerra. Quella stessa sera Rosa Luxemburg invit\u00f2 a casa propria alcuni compagni di partito contrari alla guerra. Oltre alla stessa Luxemburg presero parte a questo incontro sei persone, che divennero il nucleo del movimento spartachista: Hermann Duncker, Hugo Eberlein, Julian Marchlewski, Franz Mehring, Ernst Meyer, Wilhelm Pieck.\nNella settimana successiva si unirono: Martha Arendsee, Fritz Ausl\u00e4nder, Heinrich Brandler, K\u00e4te Duncker, Otto Gabel, Otto Geithner, Leo Jogiches, Karl Liebknecht, August Thalheimer, Bertha Thalheimer.\nAltri membri del gruppo, confluitivi quando esso si era gi\u00e0 organizzato a livello nazionale, furono: Johannes R. Becher, Willi Budich, Edwin Hoernle, Paul Lange, Jacob Walcher, Friedrich Westmeyer.\nRapporto con l'SPD.\nCon l'approvazione della guerra e con la politica di collaborazione con le autorit\u00e0 statali i vertici e il gruppo parlamentare dell'SPD avevano abbandonato tre principi che caratterizzano il programma del partito dalla sua fondazione: l'internazionalismo proletario, l'antimilitarismo (in particolare l'esplicito rifiuto di una guerra tra stati europei, enunciato nel 1912), e la lotta di classe. Il Gruppo Internazionale vedeva questa svolta come un tradimento dei principi della Socialdemocrazia, proclamati dalla Seconda Internazionale e ribaditi fino a poco prima dell'inizio della guerra nel corso di manifestazioni su scala nazionale in favore della pace. \nL'ipotesi di uscire dall'SPD venne per\u00f2 immediatamente rigettata dai membri del gruppo, che contavano sulla convinzione che il governo avrebbe ben presto messo fuori legge il partito spingendo la maggioranza SPD ad abbandonare la collaborazione con il potere costituito. Si decise di organizzare la lotta contro la guerra dall'interno del partito, spingendo la maggioranza dell'SPD a rifiutare l'approvazione di successivi crediti di guerra e a ripristinare la solidariet\u00e0 internazionale con gli altri partiti socialisti europei. \nLa prima azione del gruppo fu l'invio di 300 telegrammi a membri dell'SPD, contenenti l'invito a rigettare la decisione di appoggio alla guerra presa il 4 agosto dalla frazione parlamentare del partito. L'unica a concordare immediatamente e in modo incondizionato fu Clara Zetkin. Le uniche sezioni locali del partito a pronunciarsi a favore della posizione del gruppo furono inizialmente quelle dei quartieri berlinesi Charlottenburg e Mariendorf. Il 30 ottobre 1914 venne pubblicata a nome degli Spartachisti sul quotidiano svizzero \"Berner Tagwacht\" una presa di distanza dai vertici SPD, i quali avevano precedentemente criticato la Seconda Internazionale. Da quel momento i membri vennero sottoposti a sorveglianza da parte della polizia. Ben presto si procedette ai primi arresti e alle prime carcerazioni. \nNel marzo 1915 il gruppo pubblic\u00f2 una rivista intitolata \" \u201cInternationale\u201d \", apparsa in un solo numero e subito sequestrata dalla polizia. Nell'anno successivo, dopo essere cresciuto dandosi un'organizzazione nazionale, pubblic\u00f2 la rivista illegale \"Spartakusbriefe\" (\"lettere di Spartaco\", sotto la direzione di Rosa Luxemburg. Per questo motivo il gruppo divenne conosciuto comunemente col nome Spartakus, poi assunto ufficialmente dal gruppo stesso. Il 1\u00ba gennaio 1916 le \"direttive sui compiti della Socialdemocrazia Internazionale\u201d (\"Leits\u00e4tze \u00fcber die Aufgaben der internationalen Sozialdemokratie\"), stilate in carcere da Rosa Luxemburg, vennero assunte come programma ufficiale del gruppo. \nRapporto con l'USPD.\nGradualmente alcuni membri del gruppo parlamentare dell'SPD (che inizialmente avevano votato i crediti di guerra piegandosi alla disciplina di partito) si spostarono su posizioni ostili alla guerra senza far parte del Gruppo Internazionale. Il primo a votare contro ulteriori crediti di guerra fu Karl Liebknecht il 2 dicembre. A partire dal 1915 si costitu\u00ec un'opposizione interna al partito, cresciuta fino a 20 membri nel 1915, in seguito fino a 45. Nel marzo 1917 quest'opposizione venne espulsa dal partito. In conseguenza di ci\u00f2 venne fondato l'USPD, partito che raccoglieva membri dell'SPD contrari alla guerra.\nLa Lega di Spartaco, che pur era stata contraria alla scissione, conflu\u00ec in questo partito. Mantenne per\u00f2 il suo status di gruppo sotto forma di una \u201cunione chiusa di propaganda\u201d, con lo scopo di esercitare influenza all'interno dell'USPD. Anche nell'USPD, infatti, gli internazionalisti convinti erano una minoranza. I \u201cRevisionisti\u201d come Eduard Bernstein e Hugo Haase e i \u201cCentristi\u201d, come Karl Kautsky (in precedenza autore del programma dell'SPD), condividevano con gli Spartachisti solamente il rifiuto del sostegno alla guerra.\nLa Rivoluzione d'ottobre in Russia, nel corso della quale i Bolscevichi guidati da Lenin e Trotsky sciolsero la Duma e presero il potere, erano guardati complessivamente con favore, ma non mancavano dissensi su alcune questioni specifiche. In particolare Rosa Luxemburg ravvisava nel concetto leniniano di avanguardia il pericolo di una dittatura, che rischiava di impedire una reale partecipazione dei lavoratori alla rivoluzione. A questo proposito scrisse in prigione, nell'inverno 1917, un articolo pubblicato postumo nel 1922 dal suo compagno, lo spartachista Paul Levi.\nProgramma rivoluzionario.\nIl 7 ottobre 1918 la Lega di Spartaco reag\u00ec al cambiamento di costituzione e alla partecipazione dell'SPD al governo nella riforma del 7 ottobre 1918 con una conferenza nazionale, tenutasi illegalmente a Berlino. In quell'occasione venne stilato un programma per una rivoluzione popolare che avrebbe dovuto abbattere il capitalismo militarista e imperialista. Obbiettivi del programma erano:\nParticolarmente dettagliati erano i progetti per una democratizzazione dell'esercito, considerata il presupposto fondamentale per una rivoluzione:\nLa Lega di Spartaco proclam\u00f2 in un manifesto nazionale questi obiettivi, considerati il banco di prova per verificare i programmi di democratizzazione della MSPD (\"Mehrheitssozialdemokratische Partei Deutschlands\", \u201cpartito socialdemocratico tedesco di maggioranza\u201d, denominazione assunta fra il 1918 e il 1922 dalla SPD per marcare la separazione rispetto alla USPD), la cui partecipazione al governo era vista come un tradimento dei reali interessi dei lavoratori.\nLa Lega di Spartaco si dichiarava favorevole ad una dittatura del proletariato, intesa come controllo democratico da parte dei lavoratori dei mezzi di produzione e delle aziende. Esprimeva una forte solidariet\u00e0 con la rivoluzione d'ottobre, ma non si considerava un'\u00e9lite o partito d'avanguardia sul modello bolscevico. Bens\u00ec come custode dell'ideale socialdemocratico prebellico e come propugnatore della sua realizzazione: suo scopo dichiarato era la liberazione mondiale dalla \u201cdominazione schiavistica del capitalismo\u201d. I suoi principi si richiamavano al Manifesto del Partito Comunista pubblicato nel 1848 da Karl Marx e Friedrich Engels.\nLa Rivoluzione di Novembre.\nLa Rivoluzione di Novembre ebbe origine dalla rivolta dei marinai a Kiel. Questi si ribellarono spontaneamente contro un proseguimento della guerra considerato insensato da un punto di vista militare, occupando le navi ed eleggendo o nominando consigli degli operai e dei soldati senza essere guidati da partiti di sinistra. Presupposto essenziale per questa solidariet\u00e0 tra operai e soldati fu un importante sciopero dell'industria degli armamenti nel gennaio del 1918. In quell'occasione avevano fatto la loro comparsa dei \u201crappresentanti rivoluzionari\u201d apartitici, sebbene vicini all'USDP, che ora portavano la rivoluzione nelle grandi citt\u00e0. In tutta la Germania questi nuovi consigli dei lavoratori si richiamano ad alcuni degli obiettivi della Lega di Spartaco, senza che questa avesse potuto esercitarvi un'influenza diretta, o intervenire nella loro organizzazione, essendo stata fino ad allora vietata.\nKarl Liebknecht fu rilasciato il 23 ottobre 1918, arriv\u00f2 a Berlino l'8 novembre, assumendo la direzione della Lega di Spartaco. Il 9 novembre 1918 proclam\u00f2, dapprima nel Tiergarten, e successivamente davanti al castello di Berlino, una \u201clibera repubblica socialista tedesca\u201d. Poco prima l'esponente dell'MSPD Philipp Scheidemann aveva proclamato dal balcone del Reichstag una \u201crepubblica democratica tedesca\u201d.\nL'11 novembre 1918 la Lega di Spartaco venne fondata come organizzazione a livello nazionale. Il nome intendeva esprimere un maggior livello di organizzazione e una presa di distanza dall'USPD. Rosa Luxemburg redasse il programma, che conteneva misure immediate per la protezione della rivoluzione:\nNei mesi successivi la Lega di Spartaco tent\u00f2 di influenzare in questo senso la situazione politica per mezzo del quotidiano \"Die Rote Fahne\" (\"La Bandiera Rossa\"). Con le prime sparatorie il 6 dicembre, ma soprattutto col tentativo di sciogliere la \"Volksmarinedivision\" (una formazione armata composta da marinai insorti) si rese manifesta l'intenzione da parte di Friedrich Ebert di ostacolare gli obiettivi rivoluzionari. A partire dal 10 dicembre Rosa Luxemburg si dichiar\u00f2 pubblicamente favorevole alla creazione di una repubblica guidata da consigli popolari.\nFondazione della KPD.\nIl 14 dicembre venne pubblicato sul quotidiano spartachista \"Die Rote Fahne\" un articolo programmatico redatto da Rosa Luxemburg dal titolo \"Cosa vuole la Lega di Spartaco?\" (\"Was will der Spartakusbund?\") nel quale si poteva leggere: \"La Lega di Spartaco non assumer\u00e0 mai il governo se non, con il chiaro, univoco consenso delle masse proletarie tedesche, mai in altro modo se non per mezzo della consapevole adesione del proletariato alla visione, agli scopi e ai metodi di lotta della Lega di Spartaco\".\nDopo gli scontri di dicembre a Berlino la Lega di Spartaco convoc\u00f2 un congresso nazionale dal 29 al 31 dicembre a Berlino. L\u00e0 i suoi membri, insieme con i membri dell'IKD (\"Internationale Kommunisten Deutschlands\", \u201cComunisti Internazionalisti Tedeschi\u201d) formarono il Partito Comunista di Germania (KPD). Questo assunse, praticamente senza modifiche, l'articolo di Rosa Luxemburg del 14 dicembre 1918 come proprio programma. Sosteneva un socialismo senza compromessi e promuoveva il proseguimento e la diffusione della rivoluzione che era iniziata attraverso la presa del potere da parte dei consigli operai nelle fabbriche. \nLa posizione rispetto al parlamentarismo, rimaneva dibattuta. \nI membri dirigenti del KPD erano a favore di una partecipazione della KPD alle successive elezioni per l'assemblea nazionale di Weimar ma furono battuti nella votazione interna alla lega per 62 delegati contro 23. Questa congresso di partito faceva propria la posizione espressa una settimana prima da Karl Liebknecht: \"Ma l'assemblea nazionale non significa altro che una democrazia politica formale. Non ha in alcun modo il significato di quella democrazia che il socialismo propugna. La scheda elettorale non \u00e8 di certo la leva con la quale l'ordinamento sociale capitalistico pu\u00f2 essere scardinato\".\nLa Costituzione di Weimar garant\u00ec la propriet\u00e0 privata dei mezzi di produzione, l'esistenza dell'esercito e il diritto alla pensione dei membri dell'amministrazione imperiale.\nLa rivolta di gennaio.\nGi\u00e0 pochi giorni dopo la Lega dovette affrontare una prova cruciale: il 5 gennaio 1919 i \u201crappresentanti rivoluzionari\u201d delle industrie di armamenti berlinesi, che erano vicini all'USPD e che gi\u00e0 erano stati organizzatori dello sciopero di gennaio, incitarono una sollevazione armata contro il licenziamento del Capo della Polizia di Berlino Emil Eichhorn. La Lega si un\u00ec alla rivolta e tent\u00f2, nel corso di quelle che vengono erroneamente chiamate \"Rivolte spartachiste\", di spingere i consigli di soldati di Berlino ad abbattere il governo di transizione di Friedrich Ebert. Questo tentativo fall\u00ec e la ribellione fu soffocata da unit\u00e0 dell'esercito imperiale insieme ai Corpi Franchi di nuova costituzione.\nIl 15 gennaio Rosa Luxemburg e Karl Liebknecht vennero catturati, sottoposti a duri maltrattamenti e uccisi da appartenenti alla \"Garde-Kavallerie-Sch\u00fctzen-Division\", una divisione dell'esercito. Da quel momento fin\u00ec la storia della Lega di Spartaco e inizi\u00f2 quella della KPD nella Repubblica di Weimar."}
{"id": "33291", "revid": "181699", "url": "https://it.wikipedia.org/wiki?curid=33291", "title": "Mergo", "text": "Mergo \u00e8 un comune italiano di abitanti della provincia di Ancona nelle Marche.\nGeografia fisica.\nMergo \u00e8 un castello medievale ubicato per gran parte in area collinare, compresa tra un'altezza massima di 408 m s.l.m., nei pressi della Chiesa di Madonna delle Stelle, e una minima di 136 m s.l.m. lungo la valle del fiume Esino. Distante 28\u00a0km dalla cittadina di Fabriano e 50\u00a0km dal capoluogo di regione Ancona, Mergo rappresenta il tipico paese dell'entroterra marchigiano, sviluppatosi attraverso gli anni grazie al settore primario.\nOrigini del nome.\nAlcuni studiosi sostengono che il nome derivi dall'antica forma \"M\u00e8rago\", la cui radice \"mera\" indica in latino medievale una zona palustre. Mergo denota quindi un luogo acquitrinoso formatosi dagli straripamenti del fiume Esino.\nInoltre, nello stemma del paese \u00e8 presente un uccello che dovrebbe rappresentare lo Smergo, volatile della famiglia Anatidi. Si tratta di anatre, attualmente rare in Italia, che potevano trovare il loro ambiente naturale nel fondo valle paludoso. In realt\u00e0 nello stemma comunale \u00e8 presente un Merlo.\nStoria.\nDall'epoca pre-romana l'intera vallesina fu zona di transito e di commercio tra i Greci provenienti da Ancona e Numana, gli Etruschi e gli Umbri.\nNel 295 a.C. si consolid\u00f2 la presenza dei Romani che sconfissero Etruschi, Umbri, Galli e Sanniti nella battaglia del Sentino. Ci\u00f2 \u00e8 testimoniato dalla presenza di numerosi reperti archeologici di origine romana ritrovati nell'area di Angeli di Mergo.\nDivenne ufficialmente \"castrum\", cio\u00e8 luogo fortificato, nel XII secolo, pur dipendendo dal governo dalla confinante Serra San Quirico.\nUna leggenda risalente al XVI secolo narra dell'uccisione del parroco del paese per mano dei mergani stessi, che provoc\u00f2 la sospensione e la sottomissione della Parrocchia a quella di Serra San Quirico. Il movente sarebbe stato il furto di un calice d'argento nella Chiesa di San Lorenzo, ma la verit\u00e0 non fu mai scoperta. La subordinazione che ne consegu\u00ec denota che tra le due comunit\u00e0 i rapporti furono spesso di natura conflittuale.\nNei secoli a seguire il castello venne curato attraverso lavori di manutenzione e i campi e i loro prodotti vennero salvaguardati. Esistevano depositi di grano amministrati da autorit\u00e0 pubbliche o confraternite, che distribuivano alle famiglie pi\u00f9 povere il pane.\nUna delle pi\u00f9 antiche confraternite, creata nel seicento, fu la Compagnia del SS. Sacramento. Degli stessi anni c'\u00e8 la Compagnia di S. Rocco e la Compagnia del SS. Rosario. Posteriormente nacque la Confraternita del Preziosissimo Sangue.\nVerso il settecento la famiglia degli Ombrosi prese il controllo del territorio di Mergo, per poi spostarsi nella zona adiacente.\nA met\u00e0 ottocento Mergo raggiunse la propria autonomia amministrativa e parrocchiale e con l'inizio del nuovo secolo cominci\u00f2 anche un incremento demografico della popolazione. Accadde, tuttavia, che Mergo perse nuovamente la sua indipendenza nel 1928 quando insieme a Rosora form\u00f2 il comune Rosora Mergo, da cui riottenne definitiva autonomia il 1\u00ba febbraio 1946.\nGeografia antropica.\nFrazioni.\nMergo ha una sola frazione chiamata Angeli. Questa frazione confina con un'altra frazione omonima appartenente al comune di Rosora e quindi per distinguerle si usa chiamare l'una \"Angeli di Mergo\" e l'altra \"Angeli di Rosora\"."}
{"id": "33292", "revid": "122811308", "url": "https://it.wikipedia.org/wiki?curid=33292", "title": "Monsano", "text": "Monsano \u00e8 un comune italiano di abitanti della provincia di Ancona nelle Marche.\nGeografia fisica.\nTerritorio.\nMonsano \u00e8 situata nella bassa valle del fiume Esino, su un poggio di 191\u00a0m s.l.m., e il suo territorio si estende su una superficie di 14\u00a0km\u00b2.\nAnticamente coperto da foreste di querce e allori, declina dolcemente verso valle, tra distese di olivi e il moderno, tranquillo centro abitato. A valle, una ampia zona industriale.\nStoria.\nOrigini.\nIl luogo era abitato gi\u00e0 dal X secolo a.C. dai Piceni, sembra arrivati dalla Marsica per una Primavera Sacra. In seguito vi arrivarono i Greci, che fondarono la vicina Jesi, e circa nel 250 d.C.i Romani. Divenuta ben presto vallo tra la Regio VI Umbria e la Regio V Picenum, sar\u00e0 ancora demarcazione tra Bizantini del nord ed i Longobardi a sud con il confine posto nella vicinissima Monte San Vito.\nIl toponimo di \"Musianum\", ossia luogo dedicato alle Muse, fa riferimento alla presenza sul territorio di una \"Lauriola\", bosco di lauri, piante sacre ad Apollo, dove una leggenda vuole vi abitassero le muse.\nMedioevo.\nIl primo documento che menziona Monsano risale al 1197, quando viene citato come dipendenza dell'Abbazia di Valfucina, alle pendici del Monte San Vicino (territorio comunale di San Severino Marche. Fino alla fine del XIII secolo \u00e8 una Villa collegata alla Pieve di San Giovanni (esistita fino al 1897 come chiesa cimiteriale).\nDominazione jesina.\nNel 1283, come riportato da un documento documento di Papa Martino IV, la Santa Sede riconosce la villa di Musiano sotto la giurisdizione del Comune di Jesi. Dunque rientra ben presto negli aspri conflitti fra Jesi e Ancona per il controllo dell'Abbazia di Chiaravalle e quindi lo sbocco sul mare.\nNel 1340 Jesi perde Monte San Vito, e decide la fortificazione di Monsano con l'erezione delle mura elevandola a Castello e trasformandola in baluardo di difesa della citt\u00e0 Regia. Il Castello dalla pianta rettangolare di circa 200 metri per 90 con torrioni d'angolo, tre pentagonali ed uno cubico, era munito di merli e ponte levatoio sull'unica porta davanti a un fossato. \nI rapporti con la citt\u00e0 di Jesi restarono assai tesi, tanto che, in cattive acque, i monsanesi non esitavano a darsi al nemico.\nNel 1461, durante le lotte fra i Malatesta e papa Pio II, gli jesini decisero di abbattere le mura civiche.\nOggi delle mura originali verso il mare e dei merli non v'\u00e8 pi\u00f9 traccia. Il fossato fu colmato nel 1590 per insalubrit\u00e0.\nStoria moderna.\nIn nome di Monsano, fino ad allora anche conosciuto come Musciano, Mosciano, Mustrani o Montanello, fu imposto con Regio Decreto nel 1864.\nSimboli.\nIl primo \"Leone Rampante\", jesino, appare sullo stemma dal 1283, quando Monsano entra a far parte della Respublica \u00c6sina.\nIn seguito lo stemma venne coronato e affiancato da ramoscelli di alloro e rovere, a simboleggiare la presenza, in antichit\u00e0, di boschi di Querce e Lauri (Allori), quest'ultimi dedicati al culto delle Muse di Apollo.\nLa descrizione araldica dello stemma \u00e8 la seguente:\nLa descrizione araldica del gonfalone \u00e8 la seguente:\nSport.\nCalcio.\nLa squadra di calcio \u00e8 la \"Polisportiva Monsano 1978\" che milita attualmente nella 2\u00aa Categoria. I colori sociali sono il rosso e blu."}
{"id": "33294", "revid": "580", "url": "https://it.wikipedia.org/wiki?curid=33294", "title": "Monte Roberto", "text": "Monte Roberto \u00e8 un comune italiano di abitanti della provincia di Ancona nelle Marche.\nGeografia fisica.\nTerritorio.\nIl comune sorge in una collina alta 348 m s.l.m., nella parte centrale della provincia di Ancona e della Vallesina. Il territorio inoltre \u00e8 attraversato dal fiume Esino presso le due frazioni, Pianello Vallesina e Ponte Pio. \u00c8 situato a circa 30\u00a0km dalla costa adriatica e il suo territorio \u00e8 caratterizzato da un'ampia vista panoramica, che nelle giornate serene consente di scorgere sia il Mare Adriatico che le montagne dell'Appennino umbro-marchigiano, si estende su una superficie di 13,51\u00a0km\u00b2 e confina a nord con Castelbellino, a est con Jesi, a sud con San Paolo di Jesi e Cupramontana e a ovest con Maiolati Spontini. Il punto pi\u00f9 basso (72 m s.l.m.) del territorio \u00e8 localizzato nella frazione di Ponte Pio, mentre il punto pi\u00f9 alto (367 m s.l.m.) si trova nei pressi della strada provinciale che porta a Maiolati Spontini. Le frazioni comunali sono quattro: Pianello Vallesina (la pi\u00f9 importante fra tutte), Ponte Pio, Sant'Apollinare(dove si trova anche la zona industriale) e Costa. Il terreno di Monte Roberto \u00e8 caratterizzato da campi a coltura intensiva, ricco di querce, di viti per la produzione del Verdicchio dei Castelli di Jesi e di olivi sopra tutto, tra le numerose variet\u00e0 regionali il leccino, la mignola, la raggia e l'ascolana, mentre a fondo valle nella zona di Pianello Vallesina si trovano colture di cereali come grano (al punto da farle meritare l'appellativo di \"granaio\" dello Stato Pontificio), orzo, granoturco e farro e di prodotti ortofrutticoli tipo pomodori, mele, ciliegie e pesche.\nFlora e fauna.\nSono presenti vari boschi composti principalmente da querce come il cerro ed il rovere, poi da faggi, olmi montani ed acacie e da vari animali come la volpe, il cinghiale, il picchio, il riccio, la lepre e l'istrice, invece nel fiume Esino sono presenti varie specie di salici piangenti, pioppi e di canne, di pesci come la trota, il barbo italico e il cavedano italico e di uccelli tipo il cannareccione, il pendolino europeo e l'usignolo di fiume.\nIdrografia.\nIl territorio comunale \u00e8 attraversato da tre rigagnoli a carattere torrentizio, il primo \u00e8 il Fosso di San Giovanni che nasce nel territorio di Cupramontana, il secondo che sgorga da Staffolo attraversa Sant'Apollinare ed il terzo \u00e8 un fosso che nasce all'interno del territorio comune. Tutti e tre rigagnoli sono affluenti di destra del fiume Esino, l'unico corso d'acqua di maggiore importanza del luogo e di tutta la provincia di Ancona, seguito dal Musone, dal Cesano e dal Misa.\nClima.\nDi inverno il clima \u00e8 freddo e umido con piogge molto abbondanti che sono condizionate dalla disposizione dell'Appennino umbro-marchigiano rispetto alla circolazione occidentale prevalente nell'area Mediterranea e con nevicate che cadono per brevi periodi, occasionalmente anche per lunghi come la nevicata del 2012, che ha portato accumuli di neve fresca fino a 2 metri e con temperature che di solito scendono sotto lo zero provocando gelate mattutine. Sempre di inverno occasionalmente si possono verificare nebbie durante il mattino. Le estati invece sono calde e secche con una elevata presenza di umidit\u00e0, con rilevanti attivit\u00e0 temporalesche soprattutto nella parte pomeridiana e con punte massime fino a 35\u00b0C, a volte anche superiori come l'ondata di caldo del 2012. La media annuale di piovosit\u00e0 \u00e8 di 839,3 mm.\nOrigini del nome.\nLa storia ci riferisce che attraverso la prima menzione della localit\u00e0 in un documento del 1079 l'origine del nome Monte Roberto deriverebbe con tutta probabilit\u00e0 da \"Monte di Roberto\" e \"un signore del luogo\" chiamato Roberto doveva essere probabilmente un feudatario laico di origine longobarda.\nStoria.\nRicco di testimonianze di epoche preistoriche, il territorio di Monte Roberto era popolato prima della dominazione della civilt\u00e0 romana prima dagli Umbri, poi dai Piceni e infine nel IV secolo a.C. dai Galli senoni una trib\u00f9 celtica proveniente dalla Romagna. Con la Caduta dell'Impero romano d'Occidente, il paese venne conquistato nel 476 da Odoacre, capo degli Sciri, poi nel 493 dagli Ostrogoti guidati da Teodorico, nel 554 con Giustiniano I, imperatore dell'Impero bizantino che istitu\u00ec l'Esarcato d'Italia, nel 751 dai Longobardi che lo annessero al Ducato di Spoleto e nel 754 dai Franchi di Pipino il Breve che conquist\u00f2 i territori del vecchio esarcato e con l'accordo papale della Promissio Carisiaca li don\u00f2 all'autorit\u00e0 di Papa Stefano II Orsini, creando lo Stato della Chiesa e dando quindi inizio al potere temporale dei Papi. Nel medioevo iniziarono ad essere presenti numerosi monasteri benedettini. Dopo l'anno 1000, Monte Roberto si presentava come un piccolo agglomerato edilizio e contrada che facevano parte del territorio di Castelbellino, soggetto inizialmente all'autorit\u00e0 di un feudatario laico, un \"dominus loci\" chiamato Roberto (da cui avrebbe preso origine il toponimo) probabilmente di origine longobarda. Nel 1137 Lotario II, imperatore del Sacro Romano Impero fu respinto, e nel 1167 anche l'imperatore Federico Barbarossa. Nel 1219, Monte Roberto venne inglobato nel Contado della citt\u00e0 di Jesi, quindi nello Stato Pontificio. Nel 1354 Monte Roberto viene assediato e saccheggiato dalle bande del condottiero Fra Moriale, come punizione per aver aderito alle politiche dei Visconti al fine di mantenere la sua autonomia. Viene poi riconquistato dal cardinale Egidio Albornoz inviato dal pontefice nella \"riconquista\" delle Terre Pontificie\". Nel 1433 il paese fu occupato dalle truppe di Francesco Sforza, Duca di Milano nel tentativo di conquista dell'Italia Centrale. Successivamente fu anche in potere dei Malatesta, una famiglia nobiliare che governava l'odierna provincia di Rimini. Nel 1517 il comune venne saccheggiato dalle truppe di Francesco Maria I Della Rovere nella guerra contro la famiglia dei Medici per rimpossessarsi del Ducato di Urbino e successivamente fu riconquistato dall'esercito papale, ma nel 1808 fu conquistato, assieme alle Marche al Regno Napoleonico, nella cosiddetta Repubblica Romana. Con la Restaurazione del 1815 si ritorn\u00f2 di nuovo sotto il papato e nel 1860 fu annesso al Regno d'Italia con la battaglia di Castelfidardo, vinta dal Regno di Sardegna guidato da Vittorio Emanuele II di Savoia. Monte Roberto quindi, cos\u00ec come totalmente la regione Marche rimase strettamente legato allo Stato Pontificio fino al 1861, quando ci fu la proclamazione del Regno d'Italia e perci\u00f2 venne definitivamente riconosciuto Comune autonomo della provincia di Ancona dal Parlamento del Regno d'Italia. Dalla prima met\u00e0 del '900 ha avuto un notevole incremento, a valle, la frazione di Pianello Vallesina, divisa in parte con il comune di Castelbellino: un insediamento formatosi inizialmente intorno ad una chiesa del '600, Santa Maria del Trivio, situata in una posizione favorevole, all'incrocio fra diverse strade che andavano verso i castelli di Monte Roberto, Castelbellino e Maiolati Spontini, e facilmente raggiungibile da Jesi: fattori che favorirono la nascita del nucleo abitativo, denominato Pianello.\nStemma.\nLo Stemma del comune \u00e8 di colore azzurro con un leone coronato di argento circondato da un ramo di quercia e di alloro; al di sopra dello stemma \u00e8 posta una corona argentata con interno pure di colore rosso. Lo stemma venne attribuito al Comune di Monte Roberto con Regio decreto-legge del 1930.\nGonfalone.\nIl gonfalone comunale \u00e8 diviso in 2 parti: una di colore giallo e l'altra di azzurro. Al centro \u00e8 posto un leone coronato d'argento circondato da un ramo di quercia e di alloro. In cima \u00e8 presente un fiocco tricolore, a simboleggiare la bandiera della Repubblica Italiana.\nMonumenti e luoghi d'interesse.\nArchitetture religiose.\nAbbazia di Sant'Apollinare.\n\u00c8 situata a Sant'Apollinare, frazione comunale ed \u00e8 con tutta probabilit\u00e0 la pi\u00f9 antica abbazia della Vallesina; la sua origine si pu\u00f2 far risalire al VII-VIII secolo e collegata alla primitiva immigrazione di monaci nella valle dell'Esino. La dedicazione a Sant'Apollinare, vescovo di Ravenna, \u00e8 un'eco del dominio ravennate-bizantino del VI-VII secolo in un territorio divenuto poi zona di confine tra bizantini e longobardi. Conobbe il massimo splendore nei secoli XII-XIV, mentre nel Quattrocento inizi\u00f2 un lento decadimento. Da allora non mancarono interventi che cambiarono il volto dell'antica struttura. Solo in tempi pi\u00f9 recenti, nel 1968 e nel 1973, pi\u00f9 oculate operazioni di restauro hanno fatto recuperare all'abbazia l'autentica fisionomia romanico-gotica. L'affresco absidale del 1508, scoperto durante i lavori di restauro e recuperato nel 1974 togliendo un sovrastante dipinto ad olio del XVIII secolo, \u00e8 stato attribuito ad Arcangelo di Andrea di Bartolo da Jesi.\nChiesa di San Carlo.\nUn tempo propriet\u00e0 della Confraternita del SS. Sacramento, ora del comune, la prima chiesa risale al XVII secolo, quella attuale \u00e8 stata ricostruita nelle immediate vicinanze durante la terza decade dell'Ottocento. Vi si conservano all'interno due tele del pittore Antonio Sarti.\nChiesa parrocchiale di San Silvestro.\nDedicata a Papa Silvestro I, \u00e8 stata costruita tra il 1768 e il 1795 su progetto dell'architetto Mattia Capponi di Cupramontana. Conserva dal 1928, resti provenienti dalla Chiesa di Santa Chiara di Jesi, la cantoria e i due coretti laterali in legno dorato e scolpito realizzati verso il 1710 da Angelo Scoccianti scultore di Cupramontana. Vi sono poi due tele del pittore genovese Stefano Casabona, una tela di Antonio Sarti raffigurante il martirio di San Lorenzo, proveniente dall'antica chiesa, ed un crocifisso ligneo del XVI-XVII secolo di bella fattura.\nChiesa della Sacra Famiglia.\nI lavori di costruzione sono iniziati nel gennaio 2011 e si sono conclusi nel giugno 2012. \u00c8 stata realizzata per volont\u00e0 del cittadino ed ex sindaco Elvio Socci che, colpito da un male incurabile, \nEdicole votive.\nNel territorio sono presenti due edicole sacre, che sono situate a Monte Roberto, lungo la Strada Provinciale 11 dei Castelli in direzione di Castelbellino.\nArchitetture civili.\nCastello.\nLe mura castellane risalgono al XIV-XV secolo; in parte restaurate, alcuni tratti caddero durante il terremoto del 1741. L'anello edilizio, di forma ovale allungata ha un circuito quasi continuo, sui torrioni e sulle mura sono state realizzate in tempi pi\u00f9 recenti civili abitazioni. Sul torrione ad occidente c'\u00e8 la cosiddetta \"sala del trono\" le cui decorazioni risalgono alla prima o seconda decade dell'Ottocento. La leggenda vuole riportare a Roberto il Guiscardo (1015 - 1085) l'origine del castello di Monte Roberto, dove avrebbe trascorso la sua infanzia l'imperatore Federico II di Svevia. Solo nel corso del 1200 si ha la trasformazione in un castello vero e proprio.\nVilla Salvati.\nDimora storica delle Marche, venne eretta in stile neoclassico fra il 1805 e il 1820 per volere di Serafino Salvati, ricco proprietario terriero che fece la sua fortuna come imprenditore industriale. Il progetto \u00e8 dell'architetto romano Giuseppe Camporesi, che vi concep\u00ec un ingresso solenne costituito da un lunghissimo viale di tigli. L'interno e decorato e incentrato sullo scalone centrale a stucchi e statue con rampe sostenuto da colonne e impostato su arcate. La decorazione pittorica richiama lo stile del piemontese Felice Giani, gi\u00e0 attivo nella vicina citt\u00e0 di Jesi. Oggi \u00e8 adibita ad istituto d'istruzione superiore per l'ambiente e l'agricoltura.\nTeatro Beniamino Gigli.\nSituato nel capoluogo, \u00e8 stato costruito nel 1816. In un primo tempo non si tratt\u00f2 di un vero e proprio edificio teatrale, ma di un semplice palco con delle panche nella sala principale della casa del governo. L'iniziativa fu di pochi nobili del paese per il sostegno della spesa. Lo spazio destinato al teatro \u00e8 di modeste dimensioni e la pianta \u00e8 impostata su una curva troncata alle estremit\u00e0 dal boccascena. Lungo la curva sono disposte le colonne di sostegno del ballatoio. Il primo progetto, poi modificato con il restauro del 1920, presentava un sistema di palchetti di legno incastrati fra le colonnine. Le colonne erano in mattoni rivestite di legno, poi sostituite da colonnine di legno dipinto. Il ballatoio era suddiviso in palchetti scoperti. L'originalit\u00e0 dell'impostazione di questo teatro non ricalca i canoni del teatro all'italiana, ma piuttosto quelli della sala alla francese, tenuto conto che la costruzione avvenne durante il periodo napoleonico, ma la scelta di questo impianto architettonico alla francese \u00e8 dovuto anche al fatto che, appunto come in Francia, la sala doveva essere polivalente, dotata di attrezzature semplici ed equivalenti per ogni destinazione d'uso, cos\u00ec da consentire una agevole trasformazione. Anche la struttura a ballatoio, con i palchetti separati da ringhiere richiama gli stilemi francesi cos\u00ec diversi dalla struttura italiana con i palchi ad alveare.\nMonumento ai caduti di tutte le guerre.\nIl monumento \u00e8 posto all'entrata di Monte Roberto a fianco ad un tornante sulla Strada provinciale 11 dei Castelli. \u00c8 stato collocato subito dopo la fine della seconda guerra mondiale in un'area verde ricoperta da una folta pineta. L'accesso al complesso \u00e8 dato da un basamento in materiale roccioso circondato ai lati da siepi. Al centro del monumento si trovano le statue di due uomini in bronzo che rappresentano ciascuna i due conflitti mondiali combattuti e che vengono sorrette da una lastra in marmo. Ai fianchi dell'opera sono state introdotte un cannone italiano della seconda guerra mondiale e due aste con le bandiere d'Italia e dell'Unione Europea. Davanti a questa statua \u00e8 presente un libro in marmo dove sono scritti i nomi di tutti i cinquanta caduti della prima guerra mondiale e della seconda guerra mondiale che risiedevano a Monte Roberto e Pianello Vallesina. Sempre su questo libro c'\u00e8 scritto: \"Nessun tempo canceller\u00e0 questi nomi che l'eroica morte per la patria consacrava all'immortalit\u00e0. Il municipio ed il popolo\".\nEconomia.\nL'economia \u00e8 prevalentemente dominata dalle attivit\u00e0 di agricoltura, industria e turismo.\nAgricoltura.\nNel territorio sono presenti numerose aziende agricole e sono praticate le attivit\u00e0 di:\nIndustria.\nNel comune si trova una zona industriale che \u00e8 localizzata a Sant'Apollinare. Le industrie presenti sono:\nTurismo.\nIl picco dei flussi turistici si verifica in estate, quando molti turisti stranieri, specialmente tedeschi e britannici, giungono per trascorrervi le vacanze negli agriturismi locali. Le principali attrazioni del territorio comunale sono:\nAssociazioni.\nMonte Roberto fa parte delle seguenti associazioni:\nSociet\u00e0.\nEtnie e minoranze straniere.\nAl 31 dicembre 2014 a Monte Roberto risultano residenti 242 cittadini stranieri, che rappresentano il 9,0 % della popolazione totale. Le maggiori nazionalit\u00e0 presenti sono:\nLingue e dialetti.\nIl dialetto parlato a Monte Roberto risente di influssi derivanti dal dialetto toscano, umbro, laziale e con alcune cadenze dell'area settentrionale della regione. Monte Roberto viene attraversata dall'isoglossa che fa da spartiacque tra i dialetti con influssi settentrionali e quelli pi\u00f9 marcatamente meridionali. Il confine naturale di questa sommaria suddivisione \u00e8 la direttrice Ancona-Roma che nell'area marchigiana possiamo identificarla con il fiume Esino. \nReligione.\nSul territorio comunale esistono due parrocchie, una a Monte Roberto (Parrocchia San Silvestro Papa) e l'altra a Pianello Vallesina (Parrocchia San Benedetto Abate da Norcia) entrambe appartenenti alla Diocesi di Jesi. Inoltre \u00e8 presente un'abbazia nella frazione di Sant'Apollinare che \u00e8' con tutta probabilit\u00e0 la pi\u00f9 antica abbazia della Vallesina; la sua origine si pu\u00f2 far risalire a prima del mille e collegata alla primitiva immigrazione di monaci nella valle dell'Esino. La dedicazione a S. Apollinare, vescovo di Ravenna, \u00e8 un'eco del dominio ravennate-bizantino del VI-VII secolo in un territorio divenuto poi zona di confine tra bizantini e longobardi. Conobbe il massimo splendore nei secoli XII-XIV, mentre nel Quattrocento inizi\u00f2 un lento decadimento. Da allora non mancarono interventi che cambiarono il volto dell'antica struttura. Solo in tempi pi\u00f9 recenti, nel 1968 e nel 1973, pi\u00f9 oculate operazioni di restauro hanno fatto recuperare all'abbazia l'autentica fisionomia romanico-gotica. L'affresco absidale del 1508, scoperto durante i lavori di restauro e recuperato nel 1974 togliendo un sovrastante dipinto ad olio del secolo XVIII, \u00e8 stato attribuito ad Arcangelo di Andrea di Bartolo da Jesi (1518). La religione maggiormente praticata a Monte Roberto \u00e8, come per l'Italia e per la maggior parte degli stati dell'Europa occidentale, quella cattolica; i cittadini stranieri invece sono prevalentemente praticanti di confessione ortodossa (Macedonia del Nord, Romania, Moldavia) buddhista (Cina) e religione musulmana (Marocco, Albania e Tunisia).\nQualit\u00e0 della vita.\nDal gennaio 2010 in tutto il territorio di Monte Roberto si \u00e8 scelto di adottare, grazie alla gestione del Consorzio Intercomunale Vallesina-Misa di Ancona il sistema di raccolta differenziata porta a porta aderito con i comuni del posto.\nCultura.\nIstruzione.\nIstruzione.\nSono presenti nel territorio comunale una scuola dell'infanzia, una scuola primaria, una scuola secondaria di primo grado e una scuola secondaria di secondo grado. Tutte queste scuole si trovano a Pianello Vallesina e sono:\nBiblioteche.\nLa Biblioteca Comunale \u00e8 ubicata al primo piano del Teatro Polivalente, in Via Bruno Buozzi, 7.\nInfrastrutture e trasporti.\nLinee stradali.\nI principali collegamenti stradali sono in tutto cinque e sono rappresentati da:\nLinee ferroviarie.\nLe stazioni ferroviarie pi\u00f9 vicine sono:\nAmministrazione.\nPro Loco.\nLa Pro loco di Monte Roberto \u00e8 gemellata con:\nSport.\nCalcio.\nCalcio maschile.\nFin dal 2003, anno di fondazione, il Pianello Vallesina Calcio \u00e8 l'unica squadra di calcio del paese; attualmente milita nel Girone D del campionato provinciale di Terza Categoria2021/2022. I colori sociali sono il giallo ed il blu e disputa le proprie partite interne allo Stadio comunale \"Amorveno Carletti\" di Pianello Vallesina. Nel suo primo anno di attivit\u00e0 venne promosso al campionato regionale di Seconda Categoria, in cui raggiunse in molte stagioni diverse salvezze. In questa categoria ci gioc\u00f2 fino alla stagione 2013/2014, quando retrocedette in Terza Categoria. Nell'anno successivo arriva secondo in classifica, qualificandosi cos\u00ec ai play-off persi in finale contro l'Union Morro d'Alba. Nel campionato 2015/2016 conclude la stagione arrivando al quinto posto partecipando ancora ai play-off persi per\u00f2 questa volta col San Marcello, sempre in finale. Nel campionato successivo, dopo essere arrivato terzo in classifica, viene sconfitto nel triangolare play-off dal New Team Urbino, ma comunque ritorna in Seconda Categoria dopo tre anni. Il club retrocede immediatamente nella stagione successiva.\nCalcio femminile.\nLa societ\u00e0 viene fondata nell'estate 1998, quando diverse ragazze del luogo riescono a convincere il primo presidente del club a fondare una compagine calcistica femminile a Jesi. Il primo sponsor \u00e8 la Rimeco che d\u00e0 anche il nome alla squadra. Inizialmente viene iscritta in Serie C, ottenendo dopo diversi anni la promozione nel campionato nazionale di Serie B. Nel terzo livello nazionale ben figura risultando pi\u00f9 volte vincitrice della Coppa Disciplina e sfiorando in pi\u00f9 occasioni la promozione in Serie A2. Il salto nel secondo livello nazionale avverr\u00e0 nell'estate 2007 grazie ad un ripescaggio. Dopo 3 tornei eccellenti, per motivi economici la squadra si autoretrocede nuovamente a livello regionale tornando in Serie C. Nel 2012 vincendo il campionato di Serie C e grazie all'unione del campionato di A2 con quello di Serie B, la squadra torna al secondo torneo nazionale. Nel campionato di Serie B 2015-2016 le Leoncelle vincono il girone B e conquistano la prima storica promozione in Serie A, dove milit\u00f2 fino alla stagione 2016-2017 quando retrocedette con alcune giornate d'anticipo in Serie B. Nonostante abbia la propria sede a Monte Roberto, la squadra disputa le proprie partite interne allo Stadio Comunale \"Pacifico Carotti\" di Jesi, per via dell'insufficienza di campi campi calcistici nel capoluogo.\nPallavolo.\nPallavolo femminile.\nNel 1982 fu fondato il Pianello Vallesina Volley, unica squadra di pallavolo del comune, che disputa le proprie partite interne nella palestra \"Franco Contadini\" di Pianello Vallesina. I colori sociali sono il bianco e il blu e fino alla stagione 2015/2016 ha partecipato al campionato provinciale di Seconda Divisione Femminile, venendo promossa in Prima Divisione Femminile l'ottavo livello del campionato italiano di pallavolo femminile. Nella stagione 2016/2017 ottiene la salvezza con parecchie giornate di anticipo.\nCiclismo.\nCiclismo su strada.\nMonte Roberto ha assistito l'11 maggio 2012 al transito dei ciclisti nella 6\u00aa tappa Urbino-Porto Sant'Elpidio di 210 km del Giro d'Italia 2012. I corridori, prima di passare per il centro abitato di Pianello Vallesina, erano provenienti da Castelbellino Stazione e dopo aver percorso la frazione comunale erano diretti a San Paolo di Jesi. Il vincitore di tappa fu il colombiano Miguel \u00c1ngel Rubiano con la maglia della Androni Giocattoli-Venezuela, mentre la Maglia rosa and\u00f2 ad Adriano Malori, corridore della Lampre-ISD.\nPattinaggio di velocit\u00e0 in linea.\nFondata nel 1980 l'Associazione Sportiva Rotellistica Pianello Vallesina, disputa le proprie corse sulla pista piana di Pianello Vallesina. I colori di questa squadra sono il blu ed il bianco ed infine nel 2015 ha festeggiato il 35\u00ba anno di attivit\u00e0 agonistica e sempre nel 2015, nel mese di febbraio \u00e8 riuscita a partecipare per la prima volta ad un trofeo internazionale, svoltosi a S\u00e3o Sebasti\u00e3o ed a Santa Maria, entrambe frazioni del comune di Lagos, in Portogallo.\nPesca sportiva.\nNel 1989 il comune di Monte Roberto su richiesta fatta in Provincia dal Presidente dei cacciatori, usufruiva di un contributo per la costruzione di un lago di pesca sportiva bonificando vecchie cave di ghiaia. Nel 1990 da un gruppo di pescatori diedero vita alla Societ\u00e0 Pesca Pianello Vallesina e successivamente il lago venne inaugurato. L'Amministrazione stipul\u00f2 una convenzione con la Societ\u00e0 per la gestione dell'impianto che fino al 1994 funzion\u00f2 come pesca sportiva poi nel 1995 divent\u00f2 lago sociale FIPSAS (campo gara). Nel 2000 per problemi di acque il lago \u00e8 stato trasformato in carpodromo e successivamente in lago di pesca al colpo e in un campo gara FIPSAS. L'impianto oggi si \u00e8 arricchito con l'integrazione di un piccolo laghetto per la pesca alla trota utilizzabile per gare di velocit\u00e0, inoltre \u00e8 presente un canale per la pesca alla trota torrente dove nel periodo invernale si organizzano piccole gare sociali facendo cos\u00ec permettere di imparare ai ragazzi e ai bambini la pesca al torrente.\nStrutture sportive.\nSono inoltre presenti nel territorio due campi sportivi (uno a Monte Roberto e l'altro a Pianello Vallesina), tre campi da tennis (due a Monte Roberto e uno a Pianello Vallesina) ed un percorso vita che si sviluppa per diversi chilometri in ambienti naturali (a Pianello Vallesina)."}
{"id": "33295", "revid": "322321", "url": "https://it.wikipedia.org/wiki?curid=33295", "title": "Monte San Vito (Italia)", "text": "Monte San Vito \u00e8 un comune italiano di abitanti della provincia di Ancona nelle Marche.\nGeografia fisica.\nMonte San Vito si trova sul versante sinistro della bassa Vallesina al centro di un rettangolo formato da Morro d'Alba (est), Monsano (sud), Chiaravalle (ovest, 6 km) e Montemarciano (nord), a 25\u00a0km da Ancona. Il centro storico \u00e8 situato sulla sommit\u00e0 di una collina fra i torrenti Triponzio e Guardengo.\nMonte San Vito \u00e8 raggiungibile mediante l'Autostrada A14 Bologna-Taranto (uscita Ancona nord, a circa 7\u00a0km dal paese)\nStoria.\nIl primo documento scritto in cui si menziona Monte San Vito \u00e8 del 1053. Successivamente si ha una citazione nel 1155, dai quali si deduce la formazione in un unico insediamento anteriore al X secolo.\nNel 1177 Federico I il Barbarossa lo sottrasse dalla giurisdizione del marchese anconetano per porlo sotto suo diretto dominio, dandogli nel contempo in concessione un territorio comprendente i castelli di Morro, Alberello, Orgiolo e Morruco, sei ville (tra le quali quelle di San Marcello e di Antico) e il territorio che si estendeva fino al mare, includendo la Selva di Castagnola, ad eccezione dell'Abbazia cistercense.\nAlla morte dell'imperatore, and\u00f2 sotto la giurisdizione della Diocesi di Senigallia, e poi, in seguito ad accordi, venne ceduto nel 1213 alla vicina e potente citt\u00e0 di Jesi, generando aspre contese con la citt\u00e0 di Ancona.\nNel XV secolo il castello fu occupato dai Malatesta, che lo consolidarono, costruendo una rocca che \u00e8 attualmente parte del Palazzo del Municipio.\nAncona, si rivolse direttamente al papa Martino V, ma solo con il successore Eugenio IV (7 febbraio 1432) pot\u00e9 ottenere la sovranit\u00e0 su Monte San Vito.\nLe diatribe fra Ancona e Jesi terminarono solo quando papa Leone X De' Medici assegn\u00f2 definitivamente il castello alla citt\u00e0 dorica. Monte San Vito divenne quindi uno dei castelli di Ancona.\nI seguenti due secoli, sotto il governo pontificio, furono caratterizzati da una costante crescita dovuta allo sviluppo agricolo, che consent\u00ec al paese una certa ricchezza economica, testimoniata da un documento di papa Pio VII del 1803, da cui risulta che il patrimonio comunale era pari alla considerevole cifra di 100.667 scudi romani.\nNel 1822 Eugenio Beauharnais (figliastro di Napoleone Bonaparte, ora Duca di Leuchtemberg e genero del Re di Baviera) vende alla sorella Ortensia 30 terreni ed un palazzo ubicati a Monte S. Vito, facenti parte dei beni da lui ricevuti come \"Appannaggio\" quando era Vicer\u00e9 d'Italia. I beni erano stati requisiti alla Collegiata ed ai Conventuali di Monte San Vito e all'Abbazia Cistercense di Chiaravalle.\nNegli anni successivi Ortensia Beauharnais soggiorna frequentemente a Monte San Vito insieme ai suoi due figli, uno dei quali sar\u00e0 il futuro Imperatore Napoleone III. Damiano Armandi, precettore dei due ragazzi ed amministratore dei beni di Ortensia, sar\u00e0 ad Ancona uno dei protagonisti dei moti rivoluzionari contro lo Stato Pontificio.\nMonumenti e luoghi d'interesse.\nL'antico nucleo castellano racchiude diverse architetture:\nEconomia.\nLa produzione agricola principale \u00e8: olio d'oliva di qualit\u00e0 e Lacrima di Morro d'Alba, mentre nell'industria si distingue il settore metalmeccanico.\nSport.\nCalcio.\nLa squadra di calcio locale \u00e8 il Borghetto che disputa la Seconda Categoria marchigiana."}
{"id": "33298", "revid": "598631", "url": "https://it.wikipedia.org/wiki?curid=33298", "title": "Monterado", "text": "Monterado (\"M\u00f2nt'rad\" in dialetto gallo-piceno) \u00e8 stato un comune italiano di abitanti della provincia di Ancona nelle Marche.\nA seguito di un referendum indetto il 19 e 20 maggio 2013 e la successiva approvazione del consiglio della regione Marche del 17 luglio 2013, il comune di Monterado \u00e8 confluito, in data 1\u00ba gennaio 2014, nel nuovo comune di Trecastelli, del quale \u00e8 adesso un municipio insieme agli ex comuni di Castel Colonna e Ripe.\nGeografia fisica.\nLa localit\u00e0 sorge sulle colline dell'immediato entroterra della cittadina di Senigallia.\nIl suo territorio circonda due enclave del comune di Monte Porzio (PU).\nStoria.\nIl 13 luglio 1267 nasce il paese di Monterado; il priore di Fonte Avellana, San Albertino degli Ubaldini, d\u00e0 la possibilit\u00e0 agli abitanti di \"Fractula\" (Francavilla di Castel Colonna) di insidiare la collina di Monterado con la costruzione di un castello.\nNel 1285 i Malatesta iniziano a governare, e la loro giurisdizione durer\u00e0 fino al 1462, quando succederanno i Della Rovere con il \"Commissariato Ducale di Tomba\" e poi nel Ducato di Urbino fino al 1631, per passare sotto la legazione pontificia di Urbino ed ancora sotto quella di Pesaro.\nI gesuiti del Collegio Germanico di Roma nel 1742 costruiscono il \"Palazzo di Monterado\", e per attuare questo sono costretti a demolire tutte le case dell'antico borgo; si salveranno solamente le mura malatestiane, ancora visibili.\nNel 1810 il palazzo e tutti i 54 poderi di propriet\u00e0 del Collegio passano in propriet\u00e0 - come \"Appannaggio\" - ad Eugenio Beauharnais, Vicer\u00e9 d'Italia e figliastro di Napoleone Bonaparte. Dopo il 1814 rimarranno in propriet\u00e0 allo stesso Eugenio ed ai suoi eredi e, fino al 1844, faranno parte dell'\"Appannaggio Leuctemberg\".\nAll'Unit\u00e0 d'Italia e nel 1860 Monterado entra a far parte della provincia di Ancona.\nNell'anno 1870 il conte Cerasi crea nel fianco della collina un bosco di querce e pini, sette ettari di esempio di macchia mediterranea.\nMonumenti e luoghi d'interesse.\nIl castello.\nL'eremo di Santa Croce di Fonte Avellana un tempo controllava il borgo ed amministrava terre, contadini, braccianti agricoli ed artigiani; nel 1500 tutti i beni passarono ai gesuiti che con l'enorme ricchezza cominciarono a costruire il castello senza risparmiare nulla, facendolo progettare da Luigi Vanvitelli attorno alla met\u00e0 del Settecento.\nIl vicer\u00e9 d'Italia Eugenio di Beauharnais nel 1810 ne ricevette l'appannaggio e suo figlio Massimiliano nel 1824 lo trasform\u00f2 in una residenza principesca.\nFu riscattato successivamente dal papato aiutato soprattutto dai nobili romani, e dopo alternanti vicissitudini fu acquistato dal conte Cerasi e quindi dopo averne preso in affitto i poderi Alessandro Cinciari riusc\u00ec a diventarne proprietario comperandolo dalla baronessa Lardinelli Incalzi.\nSport.\nLa squadra di calcio locale \u00e8 il Ponterio che disputa la Seconda Categoria marchigiana.\nEconomia.\n\u00c8 di tradizione prevalentemente agricola. Negli ultimi periodi la zona si \u00e8 arricchita di molte piccole industrie di artigianato, specialmente per accessori e vera e propria costruzione di imbarcazioni e natanti."}
{"id": "33299", "revid": "1391074", "url": "https://it.wikipedia.org/wiki?curid=33299", "title": "Morro d'Alba", "text": "Morro d'Alba \u00e8 un comune italiano di abitanti della provincia di Ancona nelle Marche.\nGeografia fisica.\nIl comune di Morro d\u2019Alba \u00e8 uno dei comuni della provincia di Ancona ed ha una superficie di 19,12 km\u00b2. Si trova situato su di un colle a 199 metri di altitudine posto ad una distanza intermedia tra i centri di Jesi e Senigallia e dunque tra le valli dei fiumi Esino e Misa che percorrono rispettivamente le due citt\u00e0. La distanza stimata dal mare \u00e8 di circa 10 chilometri e si pu\u00f2 ben scorgere dal panorama offerto dal castello che mostra proprio l\u2019esempio del paesaggio tipico delle Marche dove le coltivazioni ordinate e i colori cangianti secondo le stagioni sfumano fino all\u2019azzurro del mare da una parte, mentre sullo sfondo opposto la catena degli Appennini fa da cornice. \nIl comune \u00e8 parte dei Castelli di Jesi e della Valle del Triponzio, uno dei maggiori affluenti del fiume Esino. Proprio la presenza dell\u2019acqua infatti ha reso possibile la formazione dei primi insediamenti in questi territori. Molti sono infatti i pozzi, rinvenuti anche negli ambienti ipogei del castello, e molte sono le fonti come la Fonte del Re che era una fonte che si trovava nei pressi della frazione di Sant\u2019Amico dove probabilmente si sono stanziate le prime comunit\u00e0 e che trae il nome dalla scoperta del medaglione de re dei Goti Teodorico risalente probabilmente al 500 e che si trova oggi al Museo Nazionale Romano. La presenza di Goti e Longobardi \u00e8 inoltre attestata in alcuni toponimi e nel culto di San Michele Arcangelo, tutt\u2019oggi patrono del paese e rappresentato anche nello stemma del comune.\nStoria.\nMorro d'Alba ha origini lontanissime. La sua esistenza storica \u00e8 accertata intorno all'anno Mille, quando compare come \"Curtis\" in un atto imperiale di Federico I. Ma le sue campagne, le zone dell'attuale territorio comunale, risultavano gi\u00e0 abitate in epoca romana. Ad attestarlo \u00e8 un medaglione aureo che riporta la scritta ricostruita \"Theodoricus pius princeps invictus semper\", rinvenuto in una tomba a Sant'Amico, nelle vicinanze del paese e oggi conservato presso il Museo delle Terme di Roma. Il toponimo sembra ricordare la \"mora\" o cippo di confine sull'\"alba\" o colle, che segnava la separazione tra i comitato medievali di Jesi e di Senigallia.\nCompare invece come \"Castrum\" in un altro atto del 1213, quando Senigallia \u00e8 costretta a cedere Morro d'Alba al vicino comune di Jesi. Entrer\u00e0 cos\u00ec a far parte del contado della Respublica Aesina, e ne seguir\u00e0 tutte le sorti storiche. Nel 1326, Morro d'Alba viene assediata dalle milizie di Fabriano, e nel 1365 le mura devono essere ricostruite, forse a causa dei danni subiti da una incursione dei banditi della \"Compagnia Maledicta\" di FraMoriale. Nel 1481 subisce diverse incursioni degli Anconetani.\nSoltanto nel 1808, con il Regno Napoleonico, viene definitivamente sottratta al comune di Jesi; \u00e8 poi nel 1860, con l'unit\u00e0 d'Italia, che Morro d'Alba entra a far parte della provincia di Ancona. Proprio questo avvenimento comport\u00f2, nel 1862, l'aggiunta del termine Alba al nome del paese, per evitare delle confusioni con altre localit\u00e0 del Regno.\nIl 14 novembre 1949 a Morro D'Alba nasce il pittore Enzo Cucchi, esponente della Transavanguardia italiana. Nelle sue opere rimarr\u00e0 sempre il ricordo delle natie Marche e del Mare Adriatico. \nIl 23 ottobre 2016 dopo un referendum consultivo Morro D'Alba respinge fortemente la proposta di fusione per incorporazione con Senigallia.\nMonumenti e luoghi d'interesse.\nIl comune di Morro d\u2019Alba fa parte dell\u2019associazione Borghi pi\u00f9 belli d'Italia ed \u00e8 uno dei borghi pi\u00f9 suggestivi delle Marche; questo conserva ad oggi numerose testimonianze del suo passato quali la cinta muraria e il camminamento interno \"La Scarpa\", i sotterranei, il Palazzo comunale, la chiesa di San Gaudenzio e quella della Santissima Annunziata.\nArchitetture religiose.\nChiesa di San Gaudenzio.\nLa Chiesa di San Gaudenzio \u00e8 collocata all\u2019interno delle mura e caratterizzata da ricchissime decorazioni parietali e da un pavimento in pietra del Furlo bianca e rosa. Al suo interno sono presenti diverse tele tra cui un esemplare di \u2018Ultima Cena\u2019 (1735) appartenente a Giovanni Francesco Ferreri e \u2018Il battesimo di Ges\u00f9\u2019 (1941) di Ciro Pavisa che \u00e8 una copia dell\u2019omonima tela eseguita da Andrea Verrocchio con alcuni suoi collaboratori tra cui Leonardo da Vinci.\nChiesa della Santissima Annunziata.\nLa Chiesa della Santissima Annunziata venne eretta nel 1670 ed era nota alla popolazione come Chiesa di Santa Teleucania poich\u00e9 qui nel 1819 i fratelli don Angelo e don Francesco Remedi avevano esposto al pubblico la salma della santa martire ottenuto a Roma. Oggi \u00e8 usata come auditorium nel quale si organizzano congressi, concerti e mostre.\nArchitetture civili.\nCamminamento \"La Scarpa\".\nIl camminamento \u2018La Scarpa\u2019 definisce la peculiarit\u00e0 del borgo stesso racchiudendolo all\u2019interno delle sue mura. Si tratta dell\u2019antica fortezza medievale costruita proprio a scopo difensivo probabilmente gi\u00e0 dal XIII secolo e che nel tempo ha subito numerose modifiche riscontrabili ancora oggi sulla struttura.\nPalazzo Comunale.\nIl Palazzo Comunale si trova all'interno del castello ed \u00e8 stato realizzato tra 1763 e 1775. Nella sua sala consiliare sono presenti oltre che dei semibusti dedicati ai benefattori della citt\u00e0, anche alcune opere di autore ignoto quali la 'Vergine immacolata tra San Michele Arcangelo e San Benedetto' e 'San Michele Arcangelo e il demonio', entrambe risalenti alla fine del XVII secolo. Vi \u00e8 anche una pala d\u2019altare di Claudio Ridolfi, pittore di origine veneta attivo nelle Marche che si chiama 'Incoronazione della Vergine e i santi Francesco Bonaventura, Michele Arcangelo, Domenico Giuseppe' del 1630 circa.\nMuseo Utensilia.\n\u00c8 ubicato presso \"La Scarpa\" che non \u00e8 altro che il vecchio camminamento di ronda della fortezza. Il Museo si trova in questa sede dal 2008 ed espone una collezione ragionata di oggetti appartenenti alla cultura mezzadrile che ha caratterizzato questo territorio per anni. Venne inaugurato nel 1986 per volont\u00e0 di Sergio Anselmi allora direttore del museo di storia della Mezzadria di Senigallia ed era allestito presso i locali dell\u2019ex scuola media di Morro d\u2019Alba. \nAd oggi \u00e8 composto da otto sale situate negli ambienti del castello. In una di queste sale vi \u00e8 un cannone di bottega napoletana fuso nel 1851 e che venne conquistato in battaglia dal Re Vittorio Emanuele II contro Carlo III di Borbone. Si trova qui perch\u00e9 \u00e8 stato donato dal Museo storico nazionale di Artiglieria di Torino nel 1862 per far esercitare la locale Guardia Nazionale nonch\u00e9 poi anche per festeggiare qualche ricorrenza. Oggi lo troviamo in questi ambienti perch\u00e9 non venne donato a titolo gratuito, bens\u00ec in cambio della cessione da parte del Comune di Morro d\u2019Alba al Museo dell\u2019Artiglieria di Torino della pi\u00f9 antica bombarda italiana nota fino ad oggi, realizzata in un unico pezzo di ferro battuto, risalente probabilmente al XIV secolo e rinvenuta proprio qui durante i lavori di recupero delle grotte assieme a tre mascoli.\nEventi.\nNumerose sono le tradizioni e le manifestazioni di Morro d'Alba tra cui ricordiamo la \u201cSagra del Lacrima\u201d in occasione della prima domenica di Maggio in cui troviamo stand gastronomici e degustazione del vino DOC Lacrima di Morro d\u2019Alba, la festa tipica del borgo ossia il \u201cCantamaggio\u201d che si tiene la terza domenica di Maggio quando in piazza viene piantato l\u2019albero del maggio e gruppi di cantori del paese e dei dintorni portano di casa in casa il canto rituale di questua che si conclude con la danza del saltarello e l\u2019offerta di doni alimentari da parte dei padroni di casa. La festa termina il 31 Maggio con il rogo dell\u2019albero in piazza per allontanare la negativit\u00e0. Il 10 Agosto inoltre si tiene la manifestazione \u201cCalici di Stelle\u201d promossa dall\u2019Associazione Nazionale Citt\u00e0 del Vino di cui Morro d\u2019Alba fa parte, durante la quale si potranno gustare il Lacrima e altri prodotti gastronomici locali morresi assistendo ad intrattenimenti musicali; e infine il terzo sabato e la terza domenica di Ottobre si tiene la \u201cFesta del Lacrima e del Tartufo di Acqualagna\u201d con stand gastronomici a tema, intrattenimenti musicali e varie attivit\u00e0. \nIl comune di Morro d\u2019Alba \u00e8 inoltre dotato di aree camper e altre strutture ricettive ed \u00e8 attraversato da diversi tipi di itinerari turistico-culturali realizzati nell\u2019ambito dell\u2019iniziativa Leader quali: la via del sole che partendo da Jesi tocca vari centri collinari i cui campi esposti a mezzogiorno favoriscono la coltura della vite e la produzione di pregiati vini DOC tra cui il Lacrima stesso, due differenti percorsi per gli appassionati di mountain bike, un itinerario dedicato a passeggiate a cavallo e infine l\u2019itinerario storico-culturale che tocca i pi\u00f9 interessanti siti storici, architettonici, artistici e museali della zona.\nEconomia.\nProdotti tipici.\nIl pi\u00f9 famoso prodotto di questo paese sulle colline marchigiane \u00e8 la Lacrima di Morro d'Alba, vino di una certa importanza nella regione e in Italia. Deve il suo nome alla particolare goccia (chiamata appunto lacrima) che fuoriesce dal grappolo d'uva quando essa giunge a maturazione.\nSport.\nLa squadra di calcio del paese era l'Union Morro d'Alba. La societ\u00e0 si \u00e8 fusa con le vicine e rivali San Marcello e Belvederese per formare il Terre del Lacrima, che milita in Seconda Categoria.\nA Morro d'Alba \u00e8 inoltre presente una squadra di pallavolo, la Societ\u00e0 Sportiva Volley 3."}
{"id": "33301", "revid": "1652635", "url": "https://it.wikipedia.org/wiki?curid=33301", "title": "Numana", "text": "Numana \u00e8 un comune italiano di abitanti della provincia di Ancona nelle Marche, situato nella Riviera del Conero.\nCon il R.D. N. 5426 del 18/12/1869 ha variato il nome precedente di \"Umana\" in quello attuale.\nGeografia fisica.\nTerritorio.\nNumana \u00e8 una cittadina costiera dell'Adriatico centrale, che sorge alle pendici meridionali del monte Conero. Il territorio di Numana contiene il 16% del Parco regionale del Conero.\nIl centro storico si trova sulla parte denominata \"Numana alta\", in quanto \u00e8 alla sommit\u00e0 di una falesia a picco sul mare e si pu\u00f2 definire quasi in continuit\u00e0 con l'abitato di Sirolo, mentre \"Numana bassa\" include la sottostante zona del porto turistico.\nLa spiaggia di \"Numana alta\" comprende due baie formatesi a ridosso della falesia: la \"Spiaggiola\" e la \"Spiaggia dei frati\", mentre la spiaggia di \"Numana bassa\" si estende a sud del porto fino alla frazione di Marcelli.\nLa parte interna del territorio numanese \u00e8 prevalentemente collinare. Qui si trova anche l'altra frazione di Numana chiamata gli \"Svarchi\". Nella parte meridionale del comune di Numana, che corrisponde ai confini meridionali del Parco regionale del Conero, si trova la foce del fiume Musone, un'area umida di notevole valenza ambientale e naturalistica.\nStoria.\nI primi abitanti di questa zona dell'Adriatico furono i Piceni, come testimoniano i ricchi reperti archeologici trovati nelle necropoli.\nI Siculi, citati da Plinio il Vecchio (\"Naturalis historia\", III, 111) come fondatori di Numana, devono intendersi come l'antica popolazione preistorica, che prima di stabilirsi in Sicilia viveva lungo la penisola italiana. La citt\u00e0 divent\u00f2 presto un emporio greco tra i pi\u00f9 importanti dell'Adriatico, che ebbe i suoi momenti di splendore nel VI e V secolo a.C., ossia prima della fondazione della colonia di Ank\u00f3n (attuale Ancona) da parte dei greci siracusani.\nNumana pass\u00f2 sotto il controllo romano in un anno imprecisato, ma comunque dopo la battaglia di Sentino (oggi Sassoferrato) nel 295 a.C..\nDurante il regno di Augusto la cittadina era compresa all'interno della \"Regio V Picenum\" (citata fra l'altro da Plinio il Giovane), a cui apparteneva l'attuale costa meridionale marchigiana e la parte settentrionale della provincia di Teramo. Con la caduta dell'Impero romano d'Occidente Numana divenne un possedimento dei Longobardi, i quali occuparono anche alcune citt\u00e0 costiere marchigiane e romagnole pi\u00f9 note come pentapoli; tali localit\u00e0, funestate dalle guerre e distrutte dai terremoti vennero infine restituite al Papa dal re franco Carlo Magno, che ivi lasci\u00f2 il \"Crocifisso Miracoloso\", simulacro proveniente dalla Terra Santa.\nPassata sotto il controllo pontificio, la citt\u00e0 venne designata come diocesi e centro culturale del Medioevo, durante il quale divent\u00f2 uno dei Castelli di Ancona. Dimenticata nei secoli successivi, la cittadina venne annessa al Regno d'Italia nel 1860, a seguito della battaglia di Castelfidardo, che aveva inoltre stabilito il passaggio dell'Umbria e delle Marche sotto il controllo del neo-stato guidato dai Savoia. Residenza estiva di nobili famiglie romane sin dalla fine dell'Ottocento, Numana fu, insieme ad Ancona, sede della diocesi di Ancona e Numana, diventata successivamente arcidiocesi di Ancona-Osimo. Unita a Sirolo, divenne comune autonomo nel 1928; a partire dagli anni settanta grazie alla costruzione del porto turistico, Numana \u00e8 una localit\u00e0 turistica affermata, insignita dal 2000 con la Bandiera Blu della FEE.\nMonumenti e luoghi d'interesse.\nAntiquarium statale.\nA Numana ha sede un noto antiquarium statale, dove sono esposti i corredi delle tombe picene e romane. L\u2019Antiquarium si sviluppa su tre livelli: al piano terra vi \u00e8 la biglietteria, al primo piano e al secondo le sale espositive in ordine cronologico. Sono esposti reperti dell'area dell\u2019antica Numana e della zona del Conero a sud di Ancona, dalla preistoria fino all'et\u00e0 romana. Si tratta perlopi\u00f9 di corredi dell'et\u00e0 del Ferro e della civilt\u00e0 picena (IX-III sec. a.C.) con una campionatura di vasi ed oggetti rappresentativi rinvenuti negli scavi delle necropoli e degli abitati. Tra i reperti, si segnalano i due carri, biga e calesse, e una selezione di oggetti del corredo funebre della cosiddetta tomba della Regina, risalente alla fine del VI sec. a.C.\nSantuario del Crocifisso.\nLa chiesa moderna fu costruita nel 1968 dopo la demolizione dell'edificio cinquecentesco precedente, attribuito a Pellegrino Tibaldi, salvando del vecchio tempio solo parte degli affreschi della volta, opera del pittore Andrea Lilli). Completamente diversa dalla seicentesca chiesa di San Giovanni Battista, la moderna chiesa ha una base ottagonale con un campanile a punta e l'ingresso principale \u00e8 situato dinnanzi al palazzo dei Vescovi, sede del comune di Numana.\nCustodisce un antico crocifisso in legno di cedro, che la tradizione religiosa ritiene miracoloso. Il crocifisso \u00e8 stato recentemente restaurato e riportato allo stato originale. Il Cristo \u00e8 raffigurato alla maniera orientale, non sofferente, ma trionfante, con corona, occhi aperti e volto sereno, senza barba. Secondo la tradizione venne trasportato dalla Terra Santa in Europa dall'imperatore franco Carlo Magno come dono per papa Leone III; tuttavia, a causa di una tempesta, la nave dell'imperatore fu costretta a fermarsi nella cittadina dove abbandon\u00f2 il simulacro. Il crocifisso venne custodito in una chiesa di Numana alta, ma venne perso di nuovo a causa solo di un terremoto e maremoto che fece franare parte della falesia su cui si estendeva gran parte del borgo antico. Fu ritrovato in mare dai pescatori e portato nel santuario di San Giovanni. Nel 1500, a causa della decadenza di Numana, e per la floridezza del vicino castello di Sirolo dove i pellegrini che andavano ad onorare il sacro legno trovavano ospitalit\u00e0, il crocifisso fu chiamato erroneamente \"di Sirolo\". Medaglie settecentesche mostrano il crocifisso, detto \"croce di Sirolo\", con barba posticcia e una lunga veste preziosa ornata di ex voto, come la Madonna di Loreto. Da qui il detto popolare, una volta molto comune nelle Marche: \"Chi va a Loreto e non va a Sirolo / vede la madre e non il figliuolo\". Infatti a Loreto, a pochi chilometri da Numana, si trova la casa di Maria, secondo la leggenda trasportata in volo da Nazaret dagli Angeli dalla Palestina ad un colle antistante il mare Adriatico, dove poi sorse il grande santuario in cui la santa casa \u00e8 venerata, e, attorno ad esso, la cittadina di Loreto.\nPalazzo dei Vescovi.\nSito nella piazza del paese, di fronte al santuario del Crocifisso, l'edificio appartenne a nobili famiglie romane e fu poi acquistato dai vescovi di Ancona come residenza estiva. Oggi \u00e8 la sede del comune e ospita eventi e mostre temporanee.\nArco di torre e acquedotto.\nEntrambi testimonianze della dominazione romana, sono situati a poca distanza l'uno dall'altro. L'acquedotto partiva dal Conero, era sotterraneo e venne abbellito nella parte terminale presso la piazza da una fontana ornata di stemmi di epoca posteriore; ha fornito acqua alla cittadina fino a qualche decennio fa.\nL'arco si trova nella piazza del Belvedere, o Pincio, sulla cima del promontorio che domina il porto. \u00c8 ci\u00f2 che rimane del campanile di una chiesa scomparsa o di una torre di avvistamento, in seguito al terremoto del 1930. Era usato in origine come avamposto per prevenire gli attacchi dei pirati dal mare Adriatico.\nLa Costarella.\nLa Costarella \u00e8 una delle vie pi\u00f9 tipiche di Numana, che collega la parte alta con la bassa. D'estate \u00e8 adornata di fiori e vi si possono svolgere mostre. Attualmente ricoperta di scalini, era fino ai primi anni del secolo scorso, una salita sterrata senza pavimentazione. Sino a poco tempo fa le abitazioni erano prevalentemente dei pescatori che quotidianamente percorrevano questa via per scendere al porto o per salire a vedere le condizioni del mare prima di partire. Le case antistanti sono costruite con la tipica pietra bianca del Conero.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera era di 386 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nMarcelli.\n\u00c8 la localit\u00e0 pi\u00f9 meridionale della Riviera del C\u00f2nero; si svilupp\u00f2 negli anni settanta del Novecento come localit\u00e0 turistica di seconde case da vacanza, attorno ad un precedente piccolo nucleo di pochi edifici che prendeva nome dall'omonima famiglia. Situata a 4\u00a0km dal centro e dal porto di Numana, Marcelli sorge ove un tempo si estendeva una duna costiera e la retrostante zona umida, bonificata dai signori di Numana; l'espansione pi\u00f9 recente ha interessato la collina retrostante e il litorale che giunge quasi sino alla foce del fiume Musone, limite meridionale e del Parco del Conero. A Marcelli sono situati numerosi stabilimenti balneari, campeggi e residenze turistiche. La spiaggia, ghiaiosa, \u00e8 di costa bassa e non alta e rocciosa come le altre della Riviera del Conero; la vicinanza del promontorio fa per\u00f2 s\u00ec che la profondit\u00e0 del mare sia alta anche a pochi metri dalla riva.\nTaunus.\nIl Villaggio Taunus, o semplicemente il Taunus, \u00e8 situato sulla collina di Montefreddo, a ovest rispetto al centro di Numana. Si tratta di un villaggio turistico la cui costruzione inizi\u00f2 nel 1961 e prosegu\u00ec intensa soprattutto negli anni settanta; si distingue perch\u00e9 \u00e8 costruito in base ad un progetto urbanistico ed architettonico unitario, al contrario delle altre localit\u00e0 del comune di Numana e in genere della costa marchigiana. \u00c8 opera dell'architetto Guido Gavani, che ne ha anche seguito la realizzazione in fasi successive, sino agli anni novanta del Novecento. \u00c8 costituito da villette ad uno o due piani e circondate da giardini. Il nome singolare della localit\u00e0 deriva dalla bassa catena montuosa del Taunus, in Germania, in quanto l'ideatore e costruttore del centro, Hans Walter Neumann, era un imprenditore tedesco originario di Francoforte sul Meno che era solito passare le vacanze a Numana e che scelse il nome del villaggio dopo aver notato la somiglianza della collina di Montefreddo con le colline tedesche del Taunus.\nSvarchi.\nSono la localit\u00e0 turistica pi\u00f9 recente del territorio comunale di Numana: il loro sviluppo cominci\u00f2 alla fine degli anni ottanta del Novecento attorno ad una piccola frazione agricola. Gli Svarchi sono situati su una collina a un paio di chilometri a sud ovest da Numana alta, al confine col comune di Sirolo. La posizione \u00e8 panoramica: si domina un largo tratto di campagna e si scorgono alcuni importanti centri collinari come Osimo, Castelfidardo, Loreto, Recanati e Cingoli; nelle giornate pi\u00f9 terse lo sguardo si estende sino ai Monti Sibillini.\nInfrastrutture e trasporti.\nNonostante Numana sia un affermato centro turistico delle Marche, nel territorio del suo comune non sono presenti n\u00e9 caselli autostradali, n\u00e9 stazioni ferroviarie. Sono comunque presenti numerose fermate di una linea extraurbana su corriera, sia nella parte alta, sia sul lungomare fino a Marcelli che la collegano con Ancona, Sirolo, Camerano, Porto Recanati, Loreto, Osimo e Castelfidardo.\nStrade.\nIl centro cittadino di Numana \u00e8 situato a 9\u00a0km dall'incrocio con la SS 16 Adriatica. I caselli autostradali pi\u00f9 vicini, situati sulla A14 Bologna - Taranto, sono quelli di Loreto-Porto Recanati e Ancona sud-Osimo.\nIl centro \u00e8 collegato con i comuni limitrofi attraverso le seguenti strade provinciali:\nSport.\nCalcio.\nLa squadra locale, dai colori arancione e nero, \u00e8 l'Atletico Conero che disputa il campionato di Seconda Categoria.\nCiclismo.\nIl Giro d'Italia 2002 \u00e8 passato a Numana per la 14\u00aa tappa, ossia una cronometro di circa 30\u00a0km.\nNel 2018, Numana ha ospitato la partenza della 6\u00aa tappa della Tirreno-Adriatico, con arrivo a Fano.\nLa squadra di calcio \u00e8 l'Atletico Conero, che disputa il campionato di Seconda Categoria.\nLa squadra di calcio a 5 \u00e8 il Calcetto Numana, che disputa il campionato di Serie D.\nVela.\nA Numana si svolge la manifestazione velistica \"Numana in vela\"."}
