{"id": "10717", "revid": "297059", "url": "https://it.wikipedia.org/wiki?curid=10717", "title": "Freccia (costellazione)", "text": "La Freccia (in latino Sagitta) \u00e8 la terza costellazione pi\u00f9 piccola dell'intero cielo (solo il Cavallino e la Croce del Sud sono pi\u00f9 piccole). Era una delle 48 costellazioni elencate da Tolomeo, ed \u00e8 oggi una delle 88 costellazioni moderne. Il nome non deve farla confondere con la costellazione zodiacale del Sagittario. \u00c8 composta da stelle piuttosto deboli.\nCaratteristiche.\nLa costellazione deve il suo nome alla disposizione di quattro stelle poste circa 10\u00b0 a nord di Altair, che ricorda la figura di una freccia. Giace sulla Via Lattea in un tratto in parte molto oscurato dalle propaggini settentrionali della Fenditura dell'Aquila; le sue stelle sono individuabili con molta facilit\u00e0, nella parte meridionale dell'area di cielo delimitata dal Triangolo Estivo, sebbene non siano particolarmente luminose, al punto che solo una quindicina sono visibili ad occhio nudo. La parte meridionale della costellazione contiene invece un ricco campo stellare.\nEssendo posta poco a nord dell'equatore celeste, questa costellazione pu\u00f2 essere vista da tutta la Terra, tranne che dalle parti pi\u00f9 meridionali della Terra, il continente antartico; i mesi pi\u00f9 adatti sono quelli dell'estate boreale, fra giugno e settembre, anche se specie nell'emisfero nord \u00e8 ben osservabile anche per pi\u00f9 tempo, in particolare per tutto l'autunno.\nStelle principali.\nla costellazione non contiene stelle particolarmente brillanti.\nStelle doppie.\nAlcune delle stelle doppie della costellazione sono facilmente risolvibili anche con piccoli strumenti.\nStelle variabili.\nNonostante le ridotte dimensioni, la costellazione abbonda di stelle variabili; molte di queste per\u00f2 non sono alla portata di piccoli strumenti.\nOggetti del profondo cielo.\nLa Freccia ricade nella Via Lattea e contiene al suo interno un ricco campo stellare, mentre nella parte pi\u00f9 occidentale quest'ultima \u00e8 oscurata dalla Fenditura dell'Aquila, un grande complesso di nebulose oscure appartenenti al nostro braccio di spirale che oscurano in senso longitudinale la scia della nostra Galassia. Gli oggetti non stellari scarseggiano, anche a causa delle ridotte dimensioni della costellazione, e quelli che ci sono si trovano in massima parte al di fuori della portata di piccoli strumenti.\nL'oggetto pi\u00f9 brillante \u00e8 M71, il quale \u00e8 un ammasso globulare molto sparso, che \u00e8 stato a lungo scambiato per un denso ammasso aperto. Si trova ad una distanza di circa 13.000 anni luce ed \u00e8 stato scoperto dall'astronomo francese Philippe Loys de Ch\u00e9seaux nell'anno 1745 o 1746.\nSistemi planetari.\nHD 231701 \u00e8 una stella gialla di sequenza principale che possiede un sistema planetario; possiede un pianeta, probabilmente un gigante gassoso, con una massa simile a quella di Giove che orbita a 0,55 UA dalla sua stella madre.\nStoria e mitologia.\nQuesta costellazione \u00e8 una di quelle in cui Johann Bayer sbagli\u00f2 l'ordine, in questo caso degradando la stella pi\u00f9 brillante addirittura allo status di \u03b3 (vedi la voce sulla nomenclatura di Bayer).\nAnche se la Freccia non contiene alcuna stella brillante, molte culture l'hanno riconosciuta come una freccia, tra cui i Persiani, gli Ebrei, i Greci e i Romani. Perci\u00f2 esistono diversi miti riguardo ad essa. I due pi\u00f9 importanti fanno riferimento alle vicine costellazioni di Ercole e dell'Aquila.\nSecondo il primo, il Titano Prometeo rub\u00f2 il fuoco agli Dei e lo port\u00f2 ai mortali, facendo arrabbiare Zeus cos\u00ec tanto che lo incaten\u00f2 ad una roccia nel Caucaso, dove un'aquila (rappresentata nell'omonima costellazione) gli mangiava il fegato. Poich\u00e9 Prometeo era immortale, il suo fegato ricresceva ogni giorno, e l'aquila tornava ogni giorno per mangiarlo di nuovo... Eracle (identico al romano Ercole) lo salv\u00f2 dalla sua punizione infinita durante la sua Undicesima Fatica uccidendo l'uccello con una freccia e liberandolo.\nUn'altra storia racconta di come Eracle uccise gli uccelli del lago Stinfalo che terrorizzavano l'Arcadia. Gli uccelli stessi erano identificati con le costellazioni Aquila, Cigno e Lira.\nLa Freccia \u00e8 stata inoltre interpretata da alcuni come la freccia di Cupido, o come una freccia scoccata dal Sagittario contro lo Scorpione."}
{"id": "10718", "revid": "125658573", "url": "https://it.wikipedia.org/wiki?curid=10718", "title": "Configurazione elettronica", "text": "In meccanica quantistica, il termine configurazione elettronica si riferisce alla disposizione degli elettroni legati, ossia al loro comportamento attorno ai nuclei di uno o pi\u00f9 atomi.\nOrbitali gli stati, e le funzioni d'onda.\nGli elettroni sono fermioni soggetti al principio di esclusione di Pauli, il quale stabilisce che due fermioni non possono occupare lo stesso stato quantico contemporaneamente. Questo principio \u00e8 fondamentale nel determinare la configurazione degli elettroni negli atomi: una volta che uno stato viene occupato da un elettrone, l'elettrone successivo deve occupare uno stato differente.\nIn un atomo, gli stati stazionari (indipendenti dal tempo) di funzione d'onda elettronica (ovvero gli stati che sono \"stati particolari\" dell'equazione di Schr\u00f6dinger H\u03a8 = E\u03a8 dove H \u00e8 l'hamiltoniana) vengono detti \"orbitali\", per analogia con la visione classica dell'elettrone come particella che orbita attorno al nucleo. Per un atomo multielettronico, con x elettroni, l'espressione corretta della funzione d'onda deve considerare le coordinate spaziali di tutti gli x elettroni contemporaneamente. Ci\u00f2, in termini matematici, viene espresso dalla funzione d'onda \u03a8 = \u03a8(n1, n2, n3...nx). Tuttavia, per gli scopi della chimica, viene sfruttata una notevole semplificazione utilizzando la cosiddetta \"approssimazione orbitalica\": cio\u00e8 ogni elettrone viene considerato singolarmente come appartenente a un \"atomo idrogenoide\" e la carica nucleare Ze, carica che viene utilizzata per calcolare il termine relativo all'energia potenziale da inserire nell'equazione di Schr\u00f6dinger, viene corretta utilizzando la carica nucleare efficace Zeff. Quindi la forma semplificata della funzione d'onda, utilizzata per descrivere un atomo polielettronico, diviene una funzione del tipo \u03a8 = \u03a8(n1)\u03a8(n2)\u03a8(n3)...\u03a8(nx).\nIl quadrato del modulo del valore di \u03a8 in un punto (ampiezza d'onda complessa) rappresenta la densit\u00e0 di probabilit\u00e0 di trovare l'elettrone in quel punto. Gli orbitali di un atomo sono distinti da quattro numeri quantici: \"n\", \"l\", \"ml\" e \"ms\" e, per il principio di Pauli, non \u00e8 possibile che due elettroni abbiano lo stesso valore per tutti e quattro i numeri.\nNumero quantico principale (\"n\").\nIl primo numero quantico \"n\", detto \"numero quantico principale\", determina la distanza media dal nucleo (dimensione dell'orbitale), che aumenta al crescere di \"n\", e la maggior parte dell'energia dell'elettrone (livello energetico = periodo). Elettroni (e orbitali) che condividono \"n\" appartengono dunque allo stesso livello di energia, il numero quantico principale inoltre definisce l'energia dell'elettrone.\nIl \"numero quantico principale\" assume tutti i valori interi positivi in ordine crescente anche se le orbite stazionarie definite della condizione quantistica \"m\" \u00d7 \"v\" \u00d7 \"r\" = \"n\" \u00d7 \"h\"/(2\"\u03c0\") (dove l'unica variabile \u00e8 \"n\", essendo le altre costanti) sono solamente le prime sette.\nI vari livelli correlati ai differenti valori di \"n\" vengono a volte detti \"gusci\" e (principalmente per ragioni storiche) vengono anche indicati da lettere, come elencato di seguito:\nStati con valori di \"n\" superiori a quelli mostrati nella tabella sono perfettamente ammissibili in teoria ma relativi ad atomi che non sono stati ancora scoperti (il valore \"n\"=8, ad esempio, si inizier\u00e0 a utilizzare con elementi aventi numero atomico superiore a 119).\nNumero quantico orbitale (l).\nIl secondo numero quantico \"l\", detto \"numero quantico orbitale\" (o, pi\u00f9 impropriamente, \"numero quantico secondario\" o \"azimutale\" o \"angolare\" o \"rotazionale\"), corrisponde al momento angolare dello stato. Questi stati prendono la forma di un'armonica sferica e sono quindi descritti da polinomi di Legendre.\nPer ogni valore di \"n\", il \"numero quantico orbitale\" assume in ordine crescente tutti i valori interi compresi tra 0 e \"n\"-1.\nI vari stati correlati ai differenti valori di \"l\" vengono a volte detti \"sottolivelli\" o \"sottogusci\" e (principalmente per ragioni storiche) vengono anche indicati da lettere, come elencato di seguito:\nAnche in questo caso, stati con valori di \"l\" superiori a quelli mostrati nella tabella sono perfettamente ammissibili in teoria ma relativi ad atomi che non sono stati ancora scoperti (il valore \"l\"=4, ad esempio, si inizier\u00e0 a utilizzare con elementi aventi numero atomico superiore a 121).\nNumero quantico magnetico (ml) e numero quantico di spin (ms).\nCome abbiamo visto, ogni sottoguscio pu\u00f2 accogliere 2(2\"l\"+1) elettroni. Questo perch\u00e9, per ogni valore di \"l\", il terzo numero quantico \"ml\", detto \"numero quantico magnetico\" (che pu\u00f2 essere pensato in maniera inaccurata come la proiezione quantizzata del vettore momento angolare sull'asse z), assume in ordine crescente tutti i valori interi compresi tra -\"l\" e \"l\", e quindi ci sono 2\"l\"+1 stati possibili. Ogni stato distinto \"n-l-ml\" pu\u00f2 essere occupato da due elettroni con spin opposto (dato dal quarto numero quantico \"ms\", detto \"numero quantico di spin\", che per ogni valore di \"ml\" assume i due valori -1/2 e +1/2), dando cos\u00ec un totale di appunto 2(2\"l\"+1) elettroni.\nOrdine di riempimento degli stati quantici e relazione con la struttura della tavola periodica.\nAllo stato fondamentale, gli stati quantici di un atomo sono riempiti in ordine crescente di energia, secondo il principio dell'Aufbau; ovvero, il primo elettrone va a occupare lo stato libero con energia pi\u00f9 bassa e cos\u00ec via. Il fatto che lo stato 3d sia pi\u00f9 alto, come energia, dello stato 4s, ma pi\u00f9 basso del 4p \u00e8 il motivo per l'esistenza dei metalli del blocco d. L'ordine in cui gli stati vengono riempiti \u00e8 il seguente:\nCi\u00f2 porta direttamente alla struttura della tavola periodica. Difatti le configurazioni orbitali sono state ricavate da un fattore logico: le valenze rispettano un ordine ben definibile solo fino a Ca, dopodich\u00e9 riprendono tale ordine da Ga, ma tra essi si trovano altri 10 elementi identificati dai parametri di peso nella tavola, e che non seguono un preciso ordine periodico di valenza (che \u00e8 molto variabile a seconda delle condizioni; in generale sono molto simili tra loro): viene definita \"periodicit\u00e0 ridotta\"; di conseguenza \u00e8 stato ritenuto che a partire da Sc, l'orbitale esterno rimanga lo stesso di Ca (per quanto accettato che le condizioni di natura fisica possano portare una variazione), ed a crescere \u00e8 il penultimo, da 9 del primo dopo Ca, cio\u00e8 Sc, a 18 dell'ultimo prima di Ga, cio\u00e8 Zn; tale progressione logica riprende poi dopo Sr fino a Cd, sempre col risultato di 18 elettroni orbitanti; dopo Ba per\u00f2 non vi sono pi\u00f9 solo 10 elementi a separare, ma 24, ragion per cui gli orbitanti diventano 32 fino ad Hg. Diversi dati empirici hanno poi confermato tale teoria, in particolare le caratteristiche similari tra i metalli alcalino terrosi e quelli del gruppo 12, ed il fatto che il gruppo 11 sia quello con la maggiore conduttivit\u00e0 elettrica. Le propriet\u00e0 chimiche di un atomo sono largamente determinate dalla disposizione degli elettroni del guscio pi\u00f9 esterno, il guscio di valenza (anche se altri fattori, come raggio atomico, peso atomico, e l'aumentata accessibilit\u00e0 a stati elettronici addizionali contribuiscono alla chimica degli elementi, man mano che le dimensioni degli atomi aumentano).\nProgredendo attraverso un gruppo, dall'elemento pi\u00f9 leggero a quello pi\u00f9 pesante, i gusci elettronici esterni (quelli che partecipano pi\u00f9 facilmente alle reazioni chimiche) sono tutti nello stesso tipo di orbitale, con forme simili, ma con un sempre maggiore livello di energia e distanza media dal nucleo. Ad esempio, i gusci esterni degli elementi del primo gruppo, introdotto dall'idrogeno, hanno tutti un elettrone nell'orbitale s. Nell'idrogeno, l'orbitale s \u00e8 nel pi\u00f9 basso stato di energia possibile per ogni atomo (ed \u00e8 rappresentato dalla posizione dell'idrogeno nel primo periodo della tavola periodica). Nel francio, l'elemento pi\u00f9 pesante del gruppo, il guscio esterno si trova nel settimo orbitale, decisamente pi\u00f9 lontano dal nucleo rispetto agli elettroni che riempiono i gusci sottostanti. Come altro esempio: sia il carbonio sia il piombo hanno quattro elettroni nell'orbitale del guscio esterno.\nA causa dell'importanza del guscio esterno, le differenti regioni della tavola periodica sono a volte dette \"blocchi della tavola periodica\", chiamati secondo il sottoguscio nel quale risiede l'ultimo elettrone: blocco s, blocco p, blocco d, ecc.\nNotazioni e semplificazioni.\nOrbitali atomici.\nL'ordine di riempimento degli orbitali, in ordine crescente di energia \u00e8 il seguente:\nDa quanto si pu\u00f2 notare non sono tutti ordinati secondo lo stesso numero quantico \"n\".\nQuesto fenomeno \u00e8 dovuto al fatto che in un atomo gli elettroni si dispongono occupando dapprima gli orbitali a minore energia e via via quelli a maggiore energia. L'energia di un orbitale aumenta all'aumentare del numero quantico principale e a parit\u00e0 di \"n\" aumenta all'aumentare del numero quantico angolare \"l\", cio\u00e8 nell'ordine s, p, d, f. Combinando questi due valori, pu\u00f2 quindi accadere che l'energia di un orbitale di un livello superiore, per esempio \"4s\" sia minore di quella di un orbitale appartenente a un livello inferiore, per esempio \"3d\". Alcuni sottolivelli possono cio\u00e8 \"invadere\" i livelli energetici adiacenti.\nUn esempio della notazione comunemente usata per esprimere la configurazione elettronica di un atomo, nel caso del silicio, \u00e8 il seguente:\nI numeri sono i numeri dei gusci, \"n\"; le lettere si riferiscono agli stati del momento angolare e i numeri sovrascritti sono i numeri degli elettroni in quello stato per l'atomo in questione. Una versione pi\u00f9 semplice \u00e8 quella di elencare il numero di elettroni di ogni guscio, ad esempio, sempre per il silicio:\nAltra esemplificazione, molto utilizzata nella pratica comune, consiste nell'evidenziare i gusci pi\u00f9 esterni esprimendo i livelli energetici precedenti tramite abbreviazione che rimanda alla configurazione del gas nobile immediatamente precedente l'elemento in oggetto.\nAd esempio, considerando sempre il silicio, la configurazione elettronica pu\u00f2 essere espressa nella seguente forma contratta:\ndove [Ne] indica la configurazione elettronica del neon.\nIl modo pi\u00f9 completo per rappresentare la configurazione elettronica degli orbitali atomici consiste nel rappresentare ogni livello energetico come una cella, dentro la quale vengono indicati gli elettroni con delle frecce; nel caso di doppietti elettronici tali frecce hanno verso opposto, in modo da sottolineare che gli elettroni di uno stesso livello energetico presentano spin opposti. Di seguito viene riportata come esempio la configurazione elettronica del silicio:\nTalvolta le celle appartenenti allo stesso numero quantico principale vengono evidenziate con lo stesso colore:\nOrbitali molecolari.\nLa rappresentazione degli orbitali molecolari \u00e8 invece pi\u00f9 complessa; ad esempio nel caso della molecola di ossigeno (O2) si ha la seguente rappresentazione:\nIn questo caso, in giallo sono indicati gli orbitali atomici di ciascun atomo di ossigeno e in rosa sono indicati gli orbitali molecolari della molecola di O2, che derivano dalla combinazione degli orbitali atomici."}
{"id": "10719", "revid": "287204", "url": "https://it.wikipedia.org/wiki?curid=10719", "title": "Luanheite", "text": "La luanheite \u00e8 un minerale descritto nel 1984 in base ad un ritrovamento avvenuto nei pressi del fiume Luanhe, nella provincia di Hebei in Cina ed approvato dall'IMA nel 1988. Il minerale ha preso il nome dalla localit\u00e0 di ritrovamento. Il minerale \u00e8 una lega di mercurio ed argento.\nMorfologia.\nLa luanheite \u00e8 stata trovata sotto forma di aggregati sferici di diametro compreso fra 0,1 e 0,6mm con superficie irregolare ricoperta da un sottile strato ossidato nero. Gli aggregati sferici sono composti da singoli grani di forma tondeggiante o tabulare di circa 10\u03bcm.\nOrigine e giacitura.\nLa luanheite \u00e8 stata scoperta nelle sabbie alluvionali aurifere associata con oro nativo, piombo nativo, zinco nativo ed argento nativo ricco di mercurio."}
{"id": "10720", "revid": "125718325", "url": "https://it.wikipedia.org/wiki?curid=10720", "title": "Oggetto del profondo cielo", "text": "Oggetto del cielo profondo (o oggetto non stellare) \u00e8 un termine usato spesso nell'astronomia amatoriale per indicare oggetti del cielo notturno che non siano n\u00e9 stelle n\u00e9 oggetti del Sistema Solare (come pianeti, comete e asteroidi). La grande maggioranza di questi oggetti non \u00e8 visibile ad occhio nudo, e solo una minoranza abbastanza brillante pu\u00f2 essere vista agevolmente con un piccolo telescopio.\nIl termine deriva dalla traduzione diretta del termine anglosassone \"deep sky\", mentre una corretta traduzione in lingua italiana prevedrebbe l'inversione di aggettivo e sostantivo: Oggetto del cielo profondo.\nOrigini e classificazione.\nLa classificazione degli oggetti astronomici non stellari cominci\u00f2 subito dopo l'invenzione del telescopio. Una delle prime liste generali fu il catalogo pubblicato da Charles Messier nel 1774, che includeva 103 \"nebulae\" e altri deboli e confusi oggetti minori che egli aveva incluso per evitare che fossero scambiati per comete, che era il suo campo di interesse. Il miglioramento dei telescopi port\u00f2 ben presto alla necessit\u00e0 di meglio precisare queste deboli nebulosit\u00e0 con una descrizione pi\u00f9 accurata in termini di nubi interstellari, ammassi e galassie.\nLa terminologia \"oggetti del profondo cielo\" \u00e8 tuttavia pi\u00f9 recente e connessa all'attivit\u00e0 amatoriale. L'origine del nome non \u00e8 nota, ma fu resa popolare dalla rivista \"Sky &amp; Telescope\", nella sezione \"Deep-Sky Wonders\" (meraviglie del cielo profondo) fin dalla sua prima edizione nel 1941, e successivamente sempre mantenuta dato che era ormai entrata nel linguaggio amatoriale.\nSuddivisione.\nGli oggetti del profondo cielo possono essere suddivisi in:\nCataloghi.\nGli oggetti non stellari vengono descritti in diversi cataloghi, sia di tipo generale che pi\u00f9 specifico.\nCataloghi generali\nCataloghi specifici\nCi sono inoltre altri cataloghi specifici che si occupano di altri oggetti, tra cui i quasar e le nebulose.\nOsservazione amatoriale.\nL'osservazione amatoriale degli oggetti del profondo cielo, a parte poche eccezioni, \u00e8 piuttosto difficile: la loro luminosit\u00e0 \u00e8 bassissima, il puntamento del telescopio deve essere estremamente preciso e va fatto quasi alla cieca. Spesso l'osservatore cerca per decine di minuti un oggetto per rendersi conto all'improvviso che era sempre stato nel campo del telescopio, ma era cos\u00ec debole da non vederlo. Le foto prese con grandi telescopi danno spesso false speranze ai principianti. L'osservazione visuale raramente riesce a cogliere tutti i dettagli, ed \u00e8 invece necessario passare all'astrofotografia.\nLa cosiddetta maratona di Messier viene indetta in un certo periodo dell'anno, quando un osservatore cerca di osservare tutti i 110 oggetti in una sola notte. Il test \"Herschel's 400\" \u00e8 molto pi\u00f9 difficile (400 oggetti) e richiede telescopi di notevole dimensione."}
{"id": "10721", "revid": "287204", "url": "https://it.wikipedia.org/wiki?curid=10721", "title": "Variabile Mira", "text": "Le variabili Mira sono una classe di stelle variabili pulsanti, caratterizzate da colore rosso, periodo di pulsazione pi\u00f9 lungo di 100 giorni, e ampiezze di pulsazione maggiori di una magnitudine. Prendono il nome dalla stella Mira (Omicron Ceti), la prima variabile di questo tipo scoperta. Sono stelle giganti rosse, nelle ultime fasi dell'evoluzione stellare (si trovano sul ramo asintotico delle giganti), che entro pochi milioni di anni espelleranno i loro strati esterni come nebulose planetarie, e diventeranno nane bianche.\nLe variabili Mira hanno masse non superiori a due masse solari, ma possono essere migliaia di volte pi\u00f9 luminose del Sole, grazie ai loro strati esterni molto estesi. Si pensa che siano pulsanti in \"modi radiali\", dove l'intera stella si espande e si contrae con simmetria sferica. La pulsazione si traduce in cambiamenti sia di raggio sia di temperatura, causando il loro cambiamento di luminosit\u00e0. Il periodo di pulsazione \u00e8 funzione della massa e del raggio della stella.\nAnche se la maggior parte delle variabili Mira presentano delle similitudini nel comportamento e nella loro struttura, sono comunque una classe eterogenea di stelle con et\u00e0, massa e composizione chimica diversa. Per esempio, molte hanno spettri dominati dal carbonio, il che suggerisce che materia dal nucleo stellare sia stato trasportato in superficie. Questo materiale spesso forma delle sfere di polvere attorno alla stella, le quali contribuiscono anch'esse alle variazioni periodiche di luminosit\u00e0. Alcune variabili Mira sono anche sorgenti naturali di maser.\nUn piccolo sottoinsieme di variabili Mira sembra avere un periodo di pulsazione variabile nel tempo: il periodo aumenta o diminuisce in modo sostanziale (fino ad un fattore tre) nel corso di alcune decine o centinaia di anni. Si pensa che questo effetto derivi da \"pulsazioni termiche\", dove una massa di idrogeno vicino al nucleo della stella diventa abbastanza calda e densa a iniziare una propria fusione nucleare, parallela a quella principale. La struttura della stella deve cambiare per adattarsi alla nuova fonte di energia, cosa che si manifesta all'esterno come un cambiamento del periodo. La teoria prevede che questo effetto si verifichi in tutte le variabili Mira, ma solo per poche migliaia di anni. Poich\u00e9 la vita di una variabile Mira (o meglio, la sua permanenza in questo stato) si misura in almeno qualche milione di anni, solo poche tra le numerose migliaia di variabili Mira conosciute mostrano questo effetto. La maggior parte delle variabili Mira esibisce comunque un piccolo cambiamento del periodo tra una pulsazione e l'altra.\nLe stelle Mira sono soggetti popolari di osservazione tra gli astronomi amatoriali interessati all'osservazione delle stelle variabili, grazie al loro enorme cambiamento di luminosit\u00e0. Alcune variabili Mira (tra cui Mira stessa) hanno una serie registrata di osservazioni lunga pi\u00f9 di un secolo.\nNella tabella sottostante alcune variabili Mira tra le pi\u00f9 brillanti e conosciute."}
{"id": "10722", "revid": "587728", "url": "https://it.wikipedia.org/wiki?curid=10722", "title": "Bandiera dell'Albania", "text": "La bandiera albanese \u00e8 una bandiera rossa con un'aquila nera a due teste al centro. Tra le bandiere pi\u00f9 antiche degli stati attuali vi sono quella dell'Austria, ma anche quella dell'Albania, raffigurante un'aquila a due teste (da ci\u00f2 deriva anche il nome del paese \"Shqip\u00ebria\" (terra delle aquile)\nStoria.\nLa bandiera dell'Albania deriva dal simile sigillo di Giorgio Castriota Scanderbeg (in albanese: Gjergj Kastrioti Sk\u00ebnderbeu), albanese del XV secolo che guid\u00f2 la rivolta contro l'Impero ottomano ottenendo una breve indipendenza dell'Albania, dal 1443 al 1478. \nL'aquila bicipite \u00e8 l'insegna araldica tipica dell'impero bizantino. Tuttavia, secondo Fan Stilian Noli, la famiglia dei Castriota \u00e8 probabile che se ne fosse appropriata non tanto per vanto di origini legate alle famiglie imperiali d'Oriente quanto perch\u00e9, in origine, Paolo Castriota, avo di Scanderbeg, essendo signore di due castelli con le relative cittadine, ne voleva simboleggiare il possesso.\nL'attuale bandiera \u00e8 stata adottata ufficialmente il 7 aprile 1992, ma le bandiere precedenti, quella del Regno albanese e quella dello Stato comunista del dopoguerra, erano praticamente identiche. La prima recava l'elmo di Scanderbeg sopra l'aquila, mentre la seconda aveva una stella rossa bordata di giallo."}
{"id": "10724", "revid": "1543377", "url": "https://it.wikipedia.org/wiki?curid=10724", "title": "Schachnerite", "text": "La schachnerite \u00e8 un minerale scoperto nel 1971 nella miniera di Landsberg, nel Verbandsgemeinde Alsenz-Obermoschel, in Germania. Il minerale \u00e8 stato dedicato al mineralogista tedesco Doris Schachner.\nLa schachnerite \u00e8 stata sintetizzata riscaldando per 24 ore a 150\u00a0\u00b0C in un tubo chiuso dei fili di argento (40,1%) con mercurio.\nMorfologia.\nLa schachnerite \u00e8 stata trovata in cristalli fino ad un centimetro, anche se la maggior parte sono pi\u00f9 piccoli, sempre geminati in maniera complessa secondo il piano (110).\nOrigine e giacitura.\nLa schachnerite \u00e8 stata scoperta nella zona di ossidazione di una vecchia di miniera di mercurio. Si \u00e8 formata per alterazione lungo i bordi e le fratture della moschellandsbergite. Si trova associata con argento nativo ricco di mercurio che va a sostituirla, limonite e, in minore quantit\u00e0, ankerite, argentite e cinabro. In pratica inizialmente si forma la moschellandsbergite che si trasforma in schachnerite e paraschachnerite che a loro volta si trasformano in argento nativo ricco di mercurio (amalgama) anche se non \u00e8 chiaro se la paraschachnerite derivi dalla schachnerite."}
{"id": "10725", "revid": "1543377", "url": "https://it.wikipedia.org/wiki?curid=10725", "title": "Paraschachnerite", "text": "La paraschachnerite \u00e8 un minerale scoperto nel 1971 nella miniera di Landsberg, nel Verbandsgemeinde Alsenz-Obermoschel, in Germania. Il nome del minerale \u00e8 stato assegnato in base alle sue relazioni con la schachnerite. La paraschachnerite \u00e8 una lega di argento e mercurio di aspetto molto simile sia alla schachnerite che all'allargentum.\nLa paraschachnerite \u00e8 stata sintetizzata riscaldando in un tubo chiuso per 24 ore a 150\u00a0\u00b0C dei fili di argento (61,73%) con mercurio.\nMorfologia.\nLa paraschachnerite \u00e8 stata trovata in cristalli fino ad un centimetro, anche se la maggior parte sono pi\u00f9 piccoli, sempre geminati in maniera complessa secondo il piano (110).\nOrigine e giacitura.\nLa paraschachnerite \u00e8 stata scoperta nella zona di ossidazione di una vecchia di miniera di mercurio. Si \u00e8 formata per alterazione lungo i bordi e le fratture della moschellandsbergite. Si trova associata con argento nativo ricco di mercurio che va a sostituirla, limonite e, in minore quantit\u00e0, ankerite, argentite e cinabro."}
{"id": "10726", "revid": "125585999", "url": "https://it.wikipedia.org/wiki?curid=10726", "title": "Nota (musica)", "text": "Una nota, nella notazione musicale, \u00e8 un segno grafico usato per rappresentare un suono. Nella musica colta moderna occidentale, le note sono scritte sul pentagramma in modo da indicare contemporaneamente l'altezza e la durata del suono. Entrambe possono essere espresse da un unico segno o possono richiedere segni aggiuntivi: le alterazioni, che modificano l'altezza, i punti e le legature di valore, che incidono invece sulla durata.\nStoria.\nGli antichi non conoscevano una notazione musicale propriamente detta, limitandosi a indicare i suoni della scala diatonica con le prime lettere dell'alfabeto.\nNel Medioevo, a causa della crescente difficolt\u00e0 nel memorizzare melodie sempre pi\u00f9 lunghe e articolate, nacque l'esigenza di \"notare\" sopra il testo da cantare alcuni segni (detti neumi) che aiutassero i cantori a ricordare la direzione (ascendente o discendente) della linea melodica. Da questi embrionali aiuti mnemonici nacque a poco a poco la moderna notazione, le cui tappe storiche fondamentali sono l'introduzione del tetragramma (attribuita a Guido d'Arezzo durante la sua permanenza presso l'Abbazia di Pomposa), e la scrittura delle durate, (inventata da Francone da Colonia) ottenuta proporzionalmente, cio\u00e8 non indicando la durata effettiva della nota, ma la durata di essa in proporzione alle altre dello stesso brano.\nOggi le note hanno l'aspetto di un cerchietto vuoto o pieno, su cui si innesta un gambo (piccola asticella segnata sotto o sopra la nota) e le eventuali code, utilizzate per segnare i valori pi\u00f9 piccoli (cio\u00e8 le durate pi\u00f9 brevi).\nGli attuali nomi delle note in uso nei paesi latini risalgono all'XI secolo e la definizione del loro criterio e del loro nome \u00e8 attribuita a Guido d'Arezzo; corrispondono alle sillabe iniziali dei primi sei versetti dell'inno \"Ut queant laxis,\" composto dal monaco storico e poeta Paolo Diacono:\nTale inno \u00e8 preso dalla liturgia dei primi vespri della festa della nativit\u00e0 di San Giovanni Battista, anticamente considerato patrono dei musicisti. Successivamente fu sostituito dall'introduzione del culto di Santa Cecilia.\nNel XVI secolo la settima nota riceve il suo nome definitivo (si, dalle iniziali di Sancte Iohannes) e nel XVII secolo in Italia la nota ut viene sostituita con il nome attuale do, da una proposta del musicologo Giovanni Battista Doni: formalmente la sillaba venne considerata difficile da pronunciare e sostituita da quella iniziale di \"Dominus\", il Signore, bench\u00e9 alcuni affermino che la nota do fosse da lui presa dalla prima parte del suo cognome Doni.\nLe note.\nLe note musicali della scala diatonica sono sette:\nLe note corrispondenti a suoni che hanno frequenza pari a una potenza intera (positiva o negativa) di due rispetto alle altre sono simili: l'intervallo determinato da queste note \u00e8 detto ottava. Di conseguenza sono comunemente chiamate con lo stesso nome. Pertanto, per identificare una nota in modo univoco si deve indicare anche l'ottava di appartenenza.\nSe consideriamo la scala cromatica, ci sono altri suoni che si ottengono abbassando o alzando di un semitono le 7 note diatoniche mediante bemolle (\u266d) e diesis (\u266f).\nLa notazione letterale.\nAnticamente si usava una notazione di origine greca che utilizzava le lettere dell'alfabeto. Tale notazione \u00e8 ancora in uso nei paesi di lingua inglese:\nA = la \u00b7 B = si \u00b7 C = do \u00b7 D = re \u00b7 E = mi \u00b7 F = fa \u00b7 G = sol\nLa notazione letterale \u00e8 tuttora in uso anche nei paesi di lingua germanica e di area mitteleuropea (p. es. in Repubblica Ceca); nei paesi di lingua tedesca la lettera B indica solo il si bemolle, mentre H viene usata per il si naturale: in origine si usava solo la lettera B (minuscola: b). La differenziazione \u00e8 stata causata dal sistema esacordale; nell'esacordo molle (cio\u00e8 quello col si bemolle) il \"b\" era scritto con l'occhiello rotondo, mentre per l'esacordo duro (quello col si naturale) si scriveva con l'occhiello quadrato. Col tempo, il \"b\" quadrato perse il tratto orizzontale alla base e fu confuso con la lettera \"h\", a causa della grande somiglianza dei due simboli.\nSuoni omofoni.\nI suoni omofoni (o omologhi) sono suoni che grazie alle alterazioni, possono essere espressi da note di diverso nome, pur restando i medesimi. Un suono di DO, infatti, pu\u00f2 essere indicato graficamente con un SI#: nel nostro sistema temperato equabile, chi lo legger\u00e0 produrr\u00e0 sul suo strumento il medesimo suono (es. sul pianoforte premer\u00e0 il medesimo tasto sia per il DO che per il SI#)).\nOgni suono, ad eccezione del sol\u266f poich\u00e9 si trova al centro del \"tritono\" (fa e si), pu\u00f2 esser chiamato e notato in tre modi. Ecco l'elenco di suoni omofoni:\nNote e frequenze.\nIn linea di principio, la musica pu\u00f2 essere composta da note di frequenza arbitraria. Per ragioni storiche e psicoacustiche, si \u00e8 consolidato l'uso di dodici note (semitoni) per ottava, specialmente nella musica occidentale (per un'esposizione di tali ragioni vedi la voce temperamento). Queste note a frequenza fissa sono in relazione matematica fra loro e sono calcolate a partire da una nota fondamentale la cui frequenza \u00e8 stabilita per convenzione. Recentemente si \u00e8 stabilito che il \"la\"4 (A4), rappresentato in chiave di violino nel secondo spazio del pentagramma, corrisponda a una frequenza acustica di .\nOgni nota \u00e8 separata dal la4 da un numero intero di semitoni. E ogni 12 semitoni, quindi ogni ottava, si ha raddoppio di frequenza. Si tratta dunque di una progressione geometrica di ragione formula_1, quindi la frequenza di una nota che dista \"n\" semitoni dalla fondamentale \u00e8 data dalla formula:\nPer esempio, troviamo la frequenza del do immediatamente sopra il la4 (do5). Per ottenere il do5 si devono aggiungere tre semitoni:\nIl segno algebrico di \"n\" \u00e8 importante; per esempio, il fa immediatamente sotto il la4 \u00e8 il fa4. Si devono quindi sottrarre 4 semitoni:\nQuindi:\nformula_4\nInsomma ogni dodici semitoni si ha una frequenza doppia, l'intervallo di un'ottava.\nCome si vede l'esponente della potenza \u00e8 espresso in dodicesimi (, , \u2026).\nRisultati notevoli a partire da la4 sono:\nla4 (440\u00a0Hz) \u00d7 2 restano 440\u00a0Hz\nla5 (440\u00a0Hz) \u00d7 2 = 880\u00a0Hz (il doppio di 440\u00a0Hz)\nla6 (440\u00a0Hz) \u00d7 2 = 1760\u00a0Hz (il doppio di 880, il quadruplo di 440)\nla7 (440\u00a0Hz) \u00d7 2 = 3520\u00a0Hz (il doppio di 1760, otto volte 440)\nla3 (440\u00a0Hz) \u00d7 2\u2212 = 220\u00a0Hz (la met\u00e0 di 440)\nLa formula\nfrequenza = 440 \u00d7 2\"n\"/12 Hz \nsegue dalle seguenti considerazioni:\n per esempio:\n La4 ha una frequenza di 440\u00a0Hz, La5 di 880\u00a0Hz, cio\u00e8 doppia di La4, in formula: freq La5 = freq La4 \u00d7 2 (1)\n per esempio:\n freq La\u266f4 / freq La4 \u00e8 uguale a freq Si4 / freq La\u266f4 = c;\n per esempio:\n freq La\u266f4 = freq La4 \u00d7 c; \n freq Si4 = freq La4 \u00d7 c \u00d7 c cio\u00e8 freq La4 \u00d7 c\u00b2\n e poich\u00e9 tra La4 e La5 vi sono 12 semitoni:\n freq La5 = freq La4 \u00d7 c \u00d7 c \u00d7 c \u00d7 c \u00d7 c \u00d7 c \u00d7 c \u00d7 c \u00d7 c \u00d7 c \u00d7 c \u00d7 c cio\u00e8: freq La5 = freq La4 \u00d7 c12 (2)\ndalla (1) e dalla (2) consegue che c12 = 2 e che c = radice dodicesima di 2\ne con formula matematica c = 2^(1/12) = 1,0594630943593\nquindi, per esempio:\n La\u266f4 = 440\u00a0Hz \u00d7 c = 440\u00a0Hz \u00d7 1,0594630943593 = 466,16\u00a0Hz\n Si4 = 440\u00a0Hz \u00d7 c \u00d7 c = 440\u00a0Hz \u00d7 1,0594630943593 \u00d7 1,0594630943593 = 493,88\u00a0Hz\nEcco, infine, la tabella delle frequenze delle varie note alle varie ottave stando alla definizione per cui \"La4 = 440Hz\":\nLe note sul pentagramma.\nLe note scritte sul pentagramma sono dette anche \"figure musicali\" e possono distinguersi in \"figure di suono\" (le cosiddette note) e in \"figure di silenzio\" (le pause).\nLe figure di suono, o note, sono formate graficamente da \"gambo\", \"testa\" ed eventuali \"code\" o \"codette\". Con questi elementi indicano e permettono di distinguere tra loro i diversi valori, ossia la durata assunta da ciascuna nota in corpo al discorso musicale.\nUna nota espressa da un circoletto/ellisse vuoto e senza gambo indica una durata intera (4/4) ed \u00e8 chiamata semibreve; se scriviamo un circoletto pi\u00f9 piccolo lasciandolo sempre vuoto, ma aggiungendovi un gambo, avremo una nota che dura una met\u00e0 (2/4) ed \u00e8 chiamata minima, se di quest'ultima nota riempiamo il circoletto d'inchiostro, avremo una nota che dura un quarto (1/4) e la chiameremo semiminima; se a questa nota riempita attacchiamo al gambo un numero di code compreso tra 1 e 4, avremo rispettivamente note del valore di 1/8, 1/16, 1/32 e 1/64 chiamate rispettivamente croma, semicroma, biscroma e semibiscroma.\nUn punto posto a fianco della testa della nota aumenta la sua durata di met\u00e0 del suo valore (es. minima = 2/4; minima puntata = 3/4).\nTesta.\nLa testa di una nota \u00e8 la sua parte circolare o ellittica. Le teste delle note possono essere riempite o essere lasciate vuote, per indicare (e distinguere) il valore da essa assunto (ossia la sua durata). In una semibreve, ad esempio, la testa \u00e8 l'unico componente grafico della nota.\nNote costituite dal solo circoletto riempito senz'altra aggiunta grafica sono spesso utilizzate per la trascrizione in notazione moderna di musiche gregoriane o comunque non mensurabili.\nGambo.\nIl gambo o plica di una nota \u00e8 la barra verticale collegata alla sua testa. \u00c8 un componente presente nella minima (1/2 di semibreve), nella semiminima (1/4), nella croma (1/8), nella semicroma (1/16), nella biscroma (1/32), nella semibiscroma (1/64) e nella fusa (1/128). Se \u00e8 rivolto verso il basso, si trova sul lato sinistro della testa, mentre se \u00e8 rivolto verso l'alto \u00e8 sul lato destro. Per motivi sia pratici sia estetici, il gambo viene solitamente scritto rivolto verso l'alto quando una o pi\u00f9 note si situano dopo il terzo rigo del pentagramma, discendendo; al contrario, quando una o pi\u00f9 note si situano al di sopra del terzo rigo del pentagramma, in senso ascendente, il gambo viene scritto rivolto verso il basso.\nCoda o codetta.\nSi dice \"coda\" o \"codetta\" della nota il tratto curvilineo o rettilineo che si traccia obliquamente al gambo e che serve a indicare e distinguere il valore di durata assegnato alla nota stessa. Un tempo veniva detta \"taglio\" ma poi si \u00e8 preferito optare per il termine coda, al fine di non confonderlo con i \"tagli supplementari\" del pentagramma. La nota munita di una singola coda \u00e8 quella che vale 1/8 (croma); quella che ne ha quattro vale 1/64 (semibiscroma). Il valore di 1/128 (la cosiddetta fusa con ben cinque code) non \u00e8 di uso comune, sebbene se ne segnali - un esempio per tutti - un fugace utilizzo nella Sonata in Mib maggiore per pianoforte di L.Van Beethoven.\nQuando una o pi\u00f9 note munite di coda sono affiancate ed appartengono ad uno stesso tempo o suddivisione della misura, \u00e8 prassi comune unire queste code tra loro trasformandole in linee continue formanti gruppi di 2, 3, 4, ...N suoni. In stampa queste linee risultano di un certo spessore (grassetto) per essere meglio individute durante la lettura e non essere confuse col rigo musicale.\nScrivendo parti destinate al canto, le eventuali code delle diverse note non vanno unite, ma lasciate isolate, cos\u00ec da porre in rilievo la coincidenza tra ogni suono e la sillaba di testo ad esso abbinato."}
{"id": "10727", "revid": "767487", "url": "https://it.wikipedia.org/wiki?curid=10727", "title": "Auriamalgama", "text": "L'auriamalgama \u00e8 un minerale composto da oro e mercurio dai quali deriva il nome."}
{"id": "10729", "revid": "1371684", "url": "https://it.wikipedia.org/wiki?curid=10729", "title": "Weishanite", "text": "La weishanite \u00e8 un minerale descritto nel 1984 ed approvato dall'IMA in base ad una scoperta avvenuta nella localit\u00e0 di Weishan (distretto minerario di Poshan), contea di Tongbai, nella provincia dello Hunan in Cina. Il nome deriva dalla localit\u00e0 di origine. \nMorfologia.\nLa weishanite si trova in microscopici cristalli di dimensione fino a 30\u03bcm visibili solamente al microscopio, in aggregati composti da numerosi cristalli.\nOrigine e giacitura.\nLa weishanite \u00e8 presente nella zona silicificata delle parti ricche di d'argento nei depositi di oro e argento nella biotite granulite associata a pirite, galena, sfalerite, pirrotite, scheelite, acantite, argento ed oro nativi."}
{"id": "10730", "revid": "1118", "url": "https://it.wikipedia.org/wiki?curid=10730", "title": "Cromosomi", "text": ""}
{"id": "10731", "revid": "287204", "url": "https://it.wikipedia.org/wiki?curid=10731", "title": "Potarite", "text": "La potarite \u00e8 un minerale scoperto nel 1925 nei pressi delle cascate di Kaietur sul fiume Potaro in Guyana. Il nome deriva dalla localit\u00e0 di origine. \u00c8 un amalgama di palladio.\nIl minerale \u00e8 stato sintetizzato sia mediante una reazione di spostamento del palladio da una soluzione di Pd(No3)2 da parte del mercurio che per sintesi diretta scaldando in un tubo sigillato per 12 ore a 400\u00a0\u00b0C una miscela dei due metalli.\nMorfologia.\nLa potarite \u00e8 stata trovata sotto forma di grani e petite dall'aspetto fibroso.\nOrigine e giacitura.\nLa potarite \u00e8 stata scoperta fra i minerali residui del lavaggio dei diamanti."}
{"id": "10732", "revid": "984922", "url": "https://it.wikipedia.org/wiki?curid=10732", "title": "Leadamalgam", "text": "Il leadamalgam o altmarkite \u00e8 un minerale scoperto nel Shiaonanshan, una regione interna della Mongolia, Cina. Il nome deriva dalla sua composizione chimica.\nMorfologia.\nIl leadamalgam \u00e8 stato scoperto sotto forma di un singolo granulo di qualche \u03bcm.\nOrigine e giacitura.\nIl leadamalgam \u00e8 stato scoperto nei concentrati di metallo frantumato provenienti dai giacimenti di solfuro di rame e nichel ricchi di platino. I minerali associati sono: cromite, ilmenite, magnetite, gersdorffite, pirite, calcopirite, violarite, millerite, galena, stibnite, elettro, niggliite, sperrylite, iridosmina, platino nativo, merenskyite e kotulskite."}
{"id": "10733", "revid": "15756", "url": "https://it.wikipedia.org/wiki?curid=10733", "title": "Bandiera dell'Algeria", "text": "La bandiera dell'Algeria \u00e8 un bicolore verde (lato dell'asta) e bianco, al centro del quale sono presenti una mezzaluna rossa e una stella,anch'essa rossa. La bandiera venne adottata il 3 luglio 1962. Essa \u00e8 simile a quelle precedenti usate dal \"Fronte di Liberazione Nazionale\" (FLN) e trarrebbe ispirazione dai colori usati da Abdel Kadir nel XIX secolo. Il bianco simboleggia la purezza, mentre il verde \u00e8 per l'Islam. La mezzaluna \u00e8 diventata un simbolo islamico, e prende origine dalla bandiera ottomana."}
{"id": "10736", "revid": "297059", "url": "https://it.wikipedia.org/wiki?curid=10736", "title": "Fornace (costellazione)", "text": "La Fornace (in latino Fornax) \u00e8 una costellazione meridionale introdotta da Nicolas Louis de Lacaille con il nome di \"Fornax Chemica\" (Fornace Chimica). \u00c8 oggi una delle 88 costellazioni moderne, e il suo nome \u00e8 stato abbreviato.\nCaratteristiche.\nLa Fornace \u00e8 una piccola e relativamente oscura costellazione situata alle medie declinazioni australi; non contiene stelle luminose, dato che il suo astro pi\u00f9 brillante, , \u00e8 solo di magnitudine 3,8, cos\u00ec come non vi sono stelle luminose nelle vicinanze appartenenti ad altre costellazioni. In aggiunta a questa vi sono alcune stelle di quarta e quinta grandezza. La costellazione si individua entro un'ansa della lunga sequenza di stelle di quarta magnitudine che delineano la parte centrale della costellazione di Eridano e per essere scorta occorre un cielo buio e possibilmente senza Luna. Entro i confini della Fornace sono state scoperte numerose galassie, anche molto remote.\nIl periodo pi\u00f9 propizio per la sua osservazione nel cielo serale ricade fra i mesi di novembre e marzo; dall'emisfero nord si presenta relativamente bassa sull'orizzonte sud alle medie latitudini, in quella parte di cielo autunnale che dalle citt\u00e0 appare completamente priva di stelle. Nonostante la sua declinazione australe, \u00e8 comunque osservabile per intero fino alle latitudini temperate pi\u00f9 settentrionali. Nell'emisfero australe \u00e8 invece osservabile mediamente molto alta nel cielo e le sue galassie costituiscono un buon campo di osservazione per gli astrofili.\nStelle doppie.\nLe stelle doppie visibili nella costellazione della Fornace sono in genere poco luminose e con una separazione piuttosto ridotta.\nStelle variabili.\nLe stelle variabili della costellazione sono molto deboli e in numero esiguo.\nLa pi\u00f9 importante in termini di variazione \u00e8 la R Fornacis, una Mireide che oscilla fra la settima e la tredicesima magnitudine con un periodo di oltre un anno.\nOggetti del profondo cielo.\nLa parte orientale della Fornace contiene un grande Ammasso di galassie, l'Ammasso della Fornace, che contiene un gran numero di galassie brillanti.\nLa pi\u00f9 celebre in assoluto della costellazione \u00e8 NGC 1365, una delle galassie spirali barrate pi\u00f9 famose e fotografate del cielo, grazie alla sua forma molto regolare e ai suoi bracci molto luminosi; pi\u00f9 essere osservata anche con un piccolo telescopio, in cui si mostra per\u00f2 come una macchia chiara allungata. Nelle fotografie mostra molto bene la sua struttura.\nUn'altra galassia molto brillante \u00e8 NGC 1097, posta al centro della costellazione; \u00e8 anch'essa una spirale barrata, con uno dei due bracci fortemente distorto. Pu\u00f2 essere osservata con facilit\u00e0 con un piccolo strumento.\nNGC 1316 si trova sul bordo sudorientale della costellazione ed \u00e8 una galassia visibile anche con un potente binocolo; possiede una forma lenticolare con una barra. Altre galassia sono visibili verso il confine meridionale e orientale, come la coppia formata da NGC 1399 e NGC 1404, o come NGC 1398, pi\u00f9 a nord.\nNella costellazione \u00e8 stato anche osservato uno degli ammassi di galassie pi\u00f9 remoti dell'universo, il Campo ultra profondo di Hubble, che conta migliaia di galassie poste ad oltre 13 miliardi di anni luce.\nSistemi planetari.\nNella Fornace sono stati scoperti tre sistemi planetari, tutti costituiti da un solo pianeta noto e in tutti i casi si tratterebbe di un gigante gassoso."}
{"id": "10737", "revid": "125393553", "url": "https://it.wikipedia.org/wiki?curid=10737", "title": "Bandiera della Slovenia", "text": "La bandiera slovena \u00e8 composta da tre bande orizzontali uguali, di colore: bianco (in alto), blu e rosso. Nella parte superiore sinistra (lato dell'asta), centrato tra la banda blu e quella bianca, \u00e8 presente lo stemma nazionale. Lo stemma nazionale \u00e8 uno scudo con disegnato il profilo del monte Tricorno, la vetta pi\u00f9 alta della Slovenia, in bianco su sfondo blu; sotto di esso ci sono due linee ondulate blu, che rappresentano il Mare Adriatico e i fiumi sloveni, mentre al di sopra si trovano tre stelle dorate a sei punte, disposte a triangolo inverso, che sono prese dallo stemma dei Conti di Celie (in sloveno \"Celjski grofje\"), l'importante casa dinastica del tardo XIV e inizio XV secolo.\nStoria della bandiera slovena.\nSebbene i colori della bandiera slovena vengano frequentemente considerati panslavisti, derivano in realt\u00e0 dallo stemma medievale della Carniola, la provincia centrale della Slovenia, considerata il fulcro della nazione slovena, ed erano utilizzati come colori nazionali prima che venissero disposti sulla bandiera. La disposizione attuale del tricolore deriva dalla Rivoluzione del 1848. Nella primavera del 1848, infatti, alcuni studenti sloveni di Lubiana presero i colori del vecchio stemma della Carniola (aquila azzurra su fondo bianco con una mezzaluna rosso-gialla), allineandoli per ricalcare il disegno della bandiera russa, ispirandosi cos\u00ec all'idea della fratellanza slava in opposizione al pangermanismo. Fu esibita per la prima volta il 7 aprile 1848 nel centro di Lubiana, nei pressi della centralissima Piazza Pre\u0161eren. Nonostante la ferrea opposizione della locale \"\u00e9lite\" tedescofona, fu riconosciuta dal Governo austriaco come bandiera ufficiale della Carniola, al posto del tradizionale bicolore bianco-azzurro. Si tratt\u00f2 di una singolare e insolita decisione, in quanto le autorit\u00e0 austriache solevano interpretare ogni tricolore come simbolo sostanzialmente nazionalista e quindi potenzialmente rivoluzionario e repubblicano e ne scoraggiavano o addirittura proibivano l'uso. Tutte le province austriache potevano inoltre usare solo il bicolore (le uniche eccezioni erano il Regno di Croazia e Slavonia, la cui bandiera era interpretata come la combinazione di due bicolori, e il Regno d'Ungheria dopo il compromesso del 1866). Gli sloveni interpretarono perci\u00f2 questa decisione come una vittoria della propria causa nazionale: la bandiera, in quanto ufficiale (sebbene solo in Carniola), non poteva essere perseguitata e si diffuse come il simbolo di tutti gli sloveni, a prescindere dalla provincia in cui vivevano.\nContinu\u00f2 a essere associata alla Slovenia durante l'incorporazione al Regno di Jugoslavia. Venne usata anche dagli sloveni nella Venezia Giulia italiana, sebbene il suo uso fosse proibito e severamente punito dal regime fascista. Durante la Seconda guerra mondiale fu usata sia dalla Resistenza sia dai Domobranci (che vi aggiunsero l'aquila azzurra dallo stemma carniolino). Dopo l'instaurazione del regime comunista vi fu aggiunta una stella rossa. A seguito dell'indipendenza slovena venne aggiunto lo stemma e la bandiera venne adottata ufficialmente il 27 giugno 1991, dopo una lunga polemica sullo stemma della nuova Repubblica.\nBisogna inoltre evidenziare che la Costituzione slovena definisce la bandiera dello Stato come \"bandiera nazionale slovena bianco-azzurro-rossa con lo stemma della Repubblica\". Da questa definizione deriva che la bandiera con lo stemma (quello attuale \u00e8 stato ideato, sulla base dell'ex stemma della Slovenia comunista, nel 1991 da Marko Poga\u010dnik) \u00e8 la bandiera dello Stato sloveno, mentre quella tradizionale, senza stemma, usata ininterrottamente dal 1848 al 1945, rappresenta il popolo sloveno. In teoria potrebbe essere quindi usata anche la bandiera senza stemma, per rappresentare il popolo sloveno quanto tale: questo tricolore (senza stemma) potrebbe essere usato anche dagli sloveni che vivono fuori dai confini della Slovenia, come gli Sloveni della Carinzia o la minoranza slovena in Italia. Nella prassi per\u00f2 la bandiera tradizionale senza stemma \u00e8 quasi completamente scomparsa dopo il 1991: in Slovenia \u00e8 stata soppiantata dalla nuova bandiera della Repubblica, mentre le altre comunit\u00e0 slovene (in Carinzia, nel Friuli Venezia Giulia, in Croazia e in Ungheria) preferiscono usare altri simboli tradizionalmente sloveni, come la foglia di tiglio, il garofano rosso o la Pietra del Principe.\nRecentemente c'\u00e8 stata una campagna per modificare in parte o completamente la bandiera, allo scopo di aumentare la riconoscibilit\u00e0 internazionale della Slovenia e specialmente per differenziarla dalla Slovacchia e dalla sua bandiera. Una delle proposte pi\u00f9 polari \u00e8 quella di sostituire la banda rossa con una verde, colore che spesso rappresenta gli sloveni."}
{"id": "10740", "revid": "2166030", "url": "https://it.wikipedia.org/wiki?curid=10740", "title": "Bandiera della Georgia", "text": "L'attuale bandiera della Georgia, la cosiddetta \"Bandiera delle cinque croci\" (in lingua georgiana: \u10ee\u10e3\u10d7\u10ef\u10d5\u10e0\u10d8\u10d0\u10dc\u10d8 \u10d3\u10e0\u10dd\u10e8\u10d0 - translitterato \"Khutjvriani drosha\"), \u00e8 stata riportata in uso dopo circa 500 anni. Fu in passato la bandiera del Regno georgiano di epoca medievale, ed \u00e8 stata usata come simbolo ufficiale del partito politico del Movimento Nazionale Unito.\n\u00c8 usata anche come bandiera di comodo.\nStoria della bandiera.\nLa \"bandiera delle cinque croci\" \u00e8 stata usata almeno fin dal XIV secolo, quando venne descritta da uno sconosciuto geografo medioevale nel \"Libro del Conoscimiento de todos los Reinos\" (\"Libro della conoscenza di tutti i regni\"). L'elemento centrale della bandiera \u00e8 la croce di San Giorgio (tuttora usata nella bandiera inglese), che \u00e8 il santo patrono della Georgia. Secondo lo studioso georgiano Giorgi Gabeskiria, le altre quattro croci vennero probabilmente aggiunte durante il regno di Giorgio V (conosciuto anche come \"il Brillante\" o \"lo Splendido\"), che scacci\u00f2 i mongoli. Attorno a quell'epoca, il nuovo disegno fu adottato come una variante della Croce di Gerusalemme, un simbolo usato dai crociati nella Terra santa che, similarmente, usava una grossa croce centrale con attorno altre croci pi\u00f9 piccole nei quattro quadranti. Le croci si dice che rappresentino le cinque sacre ferite di Cristo.\nLa bandiera cadde in disuso successivamente, nel periodo medioevale, ma venne riesumata dai nazionalisti georgiani a seguito dell'indipendenza dall'Unione Sovietica nel 1991. La maggioranza dei georgiani, compreso l'influente patriarca della Chiesa apostolica autocefala ortodossa georgiana, appoggi\u00f2 la reintroduzione della bandiera, e nel 1999 il parlamento georgiano pass\u00f2 una legge per il cambiamento della bandiera. Comunque, la legge non venne promulgata dal Presidente, Eduard Shevardnadze. Venne adottata alla fine degli anni novanta dal principale partito politico dell'opposizione, il \"Movimento Nazionale Unito\" guidato da Mikheil Saak'ashvili, come simbolo di resistenza nazionale al governo di Shevardnadze.\nLa bandiera venne adottata dal Parlamento georgiano il 14 gennaio 2004. Venne riconosciuta formalmente da un decreto presidenziale firmato da Saak'ashvili il 25 gennaio, appena dopo il suo insediamento come nuovo Presidente della Georgia; il decreto \u00e8 entrato in vigore il giorno successivo. La sua adozione non fu senza controversie, in quanto alcuni lamentarono il fatto che l'adozione di una bandiera di partito come emblema nazionale fosse una mossa antidemocratica.\nBandiere storiche.\nDurante la breve esistenza della Georgia come Stato indipendente (la Repubblica Democratica di Georgia) dal 1918-1921, venne adottata una bandiera tricolore, con campo rosso scuro e cantone orizzontale nero e bianco all'asta, probabile rielaborazione del vessillo dell'antico regno georgiano. Il disegno venne scelto in base a una competizione nazionale vinta dal pittore Jakov Nikoladze. Venne abolita dall'Unione Sovietica a seguito della presa della Georgia del 1921, ma venne ripristinata il 14 novembre 1990 dal Consiglio Supremo della Repubblica di Georgia. Perse in seguito popolarit\u00e0 in quanto venne associata al periodo caotico e violento che segu\u00ec l'indipendenza della Georgia dall'Unione Sovietica.\nDurante il periodo sovietico, la Georgia adott\u00f2 diverse versioni della bandiera rossa sovietica, che incorporavano il nome della Repubblica Socialista Sovietica Georgiana o, pi\u00f9 tardi, una falce, martello e stella rossi, sovrapposti a un sole azzurro in cantone e una banda azzurra nella parte superiore della bandiera. Questa venne abolita dal parlamento georgiano, quando dichiar\u00f2 l'indipendenza dall'Unione Sovietica nel novembre 1990."}
{"id": "10741", "revid": "124767112", "url": "https://it.wikipedia.org/wiki?curid=10741", "title": "Bandiera della Repubblica Popolare Cinese", "text": "La bandiera della Repubblica Popolare Cinese, nota anche come la \"bandiera rossa a cinque stelle\" (\u4e94\u661f\u7ea2\u65d7 in \"pinyin\": \"wu xing hongqi\"), venne disegnata da Zeng Liansong (\u66fe\u8054\u677e z\u0113ng li\u00e1n s\u00f2ng), un economista di professione e talentuoso artista che risiedeva a Rui'an (\u745e\u5b89 \"r\u00f9i \u0101n\"), che si trova a Zhejiang: disegn\u00f2 la bandiera in risposta ad una circolare distribuita dalla conferenza politica consultiva del popolo cinese (CPCPC) nel luglio del 1949, poco dopo che essa prese il potere.\nDopo che pi\u00f9 di 3.000 proposte vennero ricevute il disegno di Zeng venne scelto, dopo essere stato nominato come uno dei trentotto finalisti. Mao Zedong in persona iss\u00f2 la prima di queste bandiere su un'asta che sovrastava piazza Tienanmen, il giorno in cui venne mostrata per la prima volta.\nSimbologia.\nIl disegno incorpora alcuni dei ben noti simboli del comunismo: lo sfondo rosso e il giallo brillante per le stelle. La stella pi\u00f9 grande simboleggia la guida del Partito Comunista Cinese. L'interpretazione popolare vuole che le quattro stelle pi\u00f9 piccole rappresentino le quattro classi sociali: gli operai, i contadini, gli studenti e i soldati, ma questa resta comunque un'interpretazione. Per l'autore della bandiera, Zeng, le quattro stelle simboleggiano i lavoratori, i contadini, i piccoli borghesi e la borghesia.\nStoria.\nIl disegno sub\u00ec numerosi cambiamenti e venne approvato dal CPCPC il 27 settembre 1949 durante la sua prima sessione plenaria. Il disegno originale prevedeva varie differenze rispetto alla bandiera odierna. Originariamente la bandiera aveva una falce e martello dipinte all'interno della stella pi\u00f9 grande (rappresentante l'unit\u00e0 e la forza combinata del governo e del popolo, oltre al simbolo comunista per eccellenza) e alcune strisce gialle orizzontali sotto le stelle (rappresentanti l'etnia han, maggioritaria in Cina, e forse il Fiume Giallo). Queste idee vennero comunque abbandonate in favore di un disegno pi\u00f9 semplice ed essenziale."}
{"id": "10744", "revid": "1318658", "url": "https://it.wikipedia.org/wiki?curid=10744", "title": "Radio (elettronica)", "text": "La radio \u00e8 una tecnologia elettronica che utilizza la radiazione elettromagnetica, la cui frequenza (la media di fotoni in un intervallo di tempo) \u00e8 al di sotto della luce visibile. Tale tecnologia viene utilizzata principalmente per telecomunicazioni o per altri scopi, come la localizzazione di oggetti, tramite i radar, o lo studio di fenomeni celesti, attraverso la radioastronomia.\nTerminologia.\nLa radiazione elettromagnetica utilizzata per la trasmissione radio \u00e8 comunemente chiamata onde radio e copre la gamma di frequenze compresa nell'intervallo .\nIl dispositivo elettronico che permette di trasmettere e/o ricevere onde radio, \u00e8 chiamato radio. In particolare, se \u00e8 in grado solo di trasmettere \u00e8 chiamato \"radiotrasmettitore\" o \"radiotrasmittente\"; se \u00e8 in grado solo di ricevere \u00e8 chiamato \"radioricevitore\", o \"radioricevente\"; se \u00e8 in grado sia di ricevere che di trasmettere \u00e8 chiamato \"ricetrasmettitore\" o \"ricetrasmittente\".\nStoria.\nIl matematico e fisico scozzese James Clerk Maxwell fu il primo a descrivere, nel 1873, la teoria del fenomeno delle onde elettromagnetiche nel suo \"Trattato di elettricit\u00e0 e magnetismo\", mentre il fisico tedesco Heinrich Rudolf Hertz mise in pratica la teoria e gener\u00f2 onde elettromagnetiche utilizzando dei semplici circuiti elettrici nei quali venivano create delle scariche ad alta frequenza, attraverso il rocchetto di Ruhmkorff. Mediante dei circuiti risonanti fu in grado di rivelare tali onde. Hertz realizz\u00f2 cos\u00ec il primo oscillatore in grado di generare onde elettromagnetiche rilevabili a breve distanza. Questo rudimentale sistema fu perfezionato nel tempo, passando dai semplici circuiti elettrici, ai sistemi coherer, molto pi\u00f9 sensibili dei precedenti.\nFunzionamento.\nPer poter compiere la distanza tra la radio trasmittente e la radio ricevente, \u00e8 necessario usare un'antenna: un dispositivo trasduttore in grado di trasformare una grandezza elettrica in segnali elettromagnetici. La lunghezza e la forma delle antenne, trasmittenti e riceventi, sono proporzionali alla lunghezza d'onda della frequenza usata. Nelle comunicazioni professionali o amatoriali, le antenne sono particolarmente curate, mentre nelle comunicazioni broadcast generalmente l'antenna deve trasmettere a grandi potenziali; in questo modo le radio riceventi possono usare antenne anche di piccole dimensioni. Per poter trasmettere informazioni da una trasmittente ad una ricevente, \u00e8 necessario definire una frequenza ed una modulazione. Ad esempio, per poter ricevere le emittenti radiofoniche private, \u00e8 necessario usare un semplice apparato in grado di sintonizzarsi tra gli 87,5 e i 108 MHz in modulazione di frequenza (FM). Tali frequenze corrispondono ad una lunghezza d'onda di circa 3 o 4 metri.\nLe onde radio.\nLe onde radio sono una forma di radiazione elettromagnetica, creata grazie ad un elemento carico accelerato ad una frequenza legata alla sezione di radio frequenza (RF) dello spettro elettromagnetico. Nella radio, questa accelerazione \u00e8 causata da una corrente alternata in un'antenna. Le frequenze radio vanno da poche decine di hertz ad alcune centinaia di gigahertz.\nAltri tipi di radiazioni elettromagnetiche, con frequenze superiori allo spazio in radio frequenza, sono l'infrarosso, la luce visibile, l'ultravioletto, i raggi x e i raggi gamma.\nQuando l'energia di un singolo fotone associato a radiazioni elettromagnetiche di una data frequenza \u00e8 troppo bassa per rimuovere un elettrone da un atomo, le onde aventi quella frequenza sono classificate \"radiazioni non ionizzanti\"; le onde radio sono sempre non ionizzanti.\nLe onde elettromagnetiche si propagano nell'aria e nel vuoto dello spazio e non richiedono un mezzo di trasporto. Quando le onde radio incontrano un conduttore elettrico, l'antenna, l'oscillazione elettrica o il campo magnetico induce una corrente alternata nel conduttore. Questa pu\u00f2 essere trasformata in audio o altri segnali che trasportano informazioni.\nLa parola radio \u00e8 usata per descrivere questo fenomeno e le trasmissioni di televisione, radio, radar e telefoni cellulari sono tutte classificate come emissioni in radio frequenze.\nApplicazioni.\nDiversi scienziati e inventori mostrarono l'utilit\u00e0 della telegrafia senza fili, radiotelegrafia, o radio, fin dal 1890. Heinrich Rudolf Hertz riusc\u00ec a generare onde elettromagnetiche a brevissima distanza durante i suoi esperimenti a cui Guglielmo Marconi si ispir\u00f2. Marconi fu per\u00f2 il primo a coprire distanze utili per le telecomunicazioni utilizzando un apparecchio inventato da Temistocle Calzecchi-Onesti nel 1884. Famoso \u00e8 l'esperimento effettuato nella primavera del 1895 a Pontecchio (BO) in cui Marconi raggiunse una distanza di circa 2 km: era il primo segnale radio della storia. \u00c8 la comunicazione tra due o pi\u00f9 persone in codice Morse per mezzo di onde radio. Oggi \u00e8 in disuso, sebbene venga ancora parecchio utilizzata dai radioamatori, per le lunghe distanze usufruibili utilizzando poca potenza. La radiotelegrafia \u00e8 stata la prima applicazione della radio: \u00e8 la prima volta che le onde elettromagnetiche vengono utilizzate per trasportare un'informazione."}
{"id": "10745", "revid": "125723371", "url": "https://it.wikipedia.org/wiki?curid=10745", "title": "Bandiera dell'Argentina", "text": "La bandiera dell'Argentina \u00e8 stata adottata per legge il 27 febbraio 1812. La bandiera consiste in tre bande orizzontali di uguali dimensioni. Le due bande esterne sono azzurre e quella centrale \u00e8 bianca, con al centro il \"Sol de Mayo\" (sole di maggio).\n\"Sol de Mayo\".\nAl centro della striscia bianca \u00e8 posto un emblema del Sole (Sol de Mayo, simbolo di una divinit\u00e0 indigena) che, secondo la tradizione, venne creato nel 1812 dall'intellettuale, diventato in seguito generale, Manuel Belgrano (figlio di un ligure nato a Costa d'Oneglia, ora frazione di Imperia, il cognome completo \u00e8 Belgrano-Peri) ispirato da uno sguardo verso il cielo mentre si trovava sulle rive del fiume Paran\u00e1 nella localit\u00e0 dove sorge l'attuale citt\u00e0 di Rosario, citt\u00e0 gemellata con Imperia\nL'emblema del sole \u00e8 un'importante icona per gli argentini, ed \u00e8 apparso anche sulle versioni antecedenti della bandiera.\nBandera de Ornato.\nAccanto alla bandiera ufficiale (\"Bandera Oficial de Ceremonia\") caricata del Sol de Mayo, viene spesso sventolata la bandiera civile senza sole detta \"Bandera de Ornato\", ritenuta comunque ufficiale e pienamente rappresentativa della nazione.\nColori.\nMentre le dimensioni e le proporzioni sono state da sempre ben definite (addirittura con dimensioni ufficiali: 0,9 \u00d7 1,4 metri, con le bande colorate 30\u00a0cm per ognuna), i colori della bandiera argentina sono spesso oggetto di diatribe in quanto non c'\u00e8 una determinazione precisa in nessun testo legislativo.\nEsiste per\u00f2 un detto popolare molto comune, che si confonde con la realt\u00e0, almeno tra gli abitanti di Buenos Aires. Si racconta che la vera origine dei colori della bandiera argentina derivano dai colori delle vesti della Madonna, nelle rappresentazioni tradizionale dei due veli bianco e celeste.\nIl legislatore si \u00e8 sempre e solo limitato a definire bianca e celesti le tre bande orizzontali, che nella classificazione \"Pantone\" corrisponderebbero a queste campionature:"}
{"id": "10747", "revid": "125188102", "url": "https://it.wikipedia.org/wiki?curid=10747", "title": "Bandiera della Bulgaria", "text": "La bandiera bulgara consiste di tre bande orizzontali di uguali dimensioni. I colori sono, dall'alto: bianco, verde e rosso. \nStoria.\nIn seguito alla liberazione ottenuta nel corso della Guerra russo-turca (1877-1878), la bandiera bulgara venne descritta nella costituzione di T\u0103rnovo come:\nDal 1948 al 1990 lo stemma della Repubblica Popolare di Bulgaria fu apposto sul lato sinistro della striscia bianca: esso raffigurava un leone tra due fasci di grano e sormontato da una stella rossa a cinque punte, simbolo del socialismo. Dal 1971 furono riportati gli anni 681, anno della costituzione del Primo Impero bulgaro da parte di Asparuh, e 1944, quando il Partito Comunista Bulgaro (in bulgaro \"\u041e\u0442\u0435\u0447\u0435\u0441\u0442\u0432\u0435\u043d \u0444\u0440\u043e\u043d\u0442\") prese il potere.\nAnche l'attuale costituzione bulgara, adottata nel 1991, descrive la bandiera bulgara:\nLegge sulla bandiera.\nSecondo la legge sul sigillo e sulla bandiera nazionale della Repubblica di Bulgaria, promulgata il 24 aprile 1998:"}
{"id": "10750", "revid": "1229741", "url": "https://it.wikipedia.org/wiki?curid=10750", "title": "Bandiera della Grecia", "text": "La bandiera della Grecia \u00e8 composta da nove strisce orizzontali bianche e blu di uguali dimensioni e da una croce bianca nel cantone in alto a sinistra.\nDescrizione ed uso.\nLa bandiera \u00e8 composta da nove strisce orizzontali di uguali dimensioni a colori alterni. Nella legge greca N 851 del 1978 si fa riferimento alla bandiera della repubblica come formata dai colori bianco e blu. La prima striscia partendo dall'alto \u00e8 color blu. Nell'angolo superiore sul lato dell'asta \u00e8 presente un quadrato, color blu anch'esso, con una croce greca bianca al centro. La croce simboleggia la chiesa greco-ortodossa, rappresentante del Cristianesimo ortodosso (religione ufficiale della Grecia) e in particolare la riconoscenza del popolo greco verso di essa, per l'importante ruolo giocato nel mantenimento dell'identit\u00e0 nazionale durante i secoli della dominazione ottomana, quando la chiesa era, fondamentalmente, l'unico mezzo attraverso il quale imparare a scrivere e a leggere in greco, grazie alle cosiddette \"scuole nascoste\" (\"cryf\u00e0 schol\u00eca\"), vere e proprie scuole fuorilegge, in cui gli uomini di chiesa mettevano la loro istruzione al servizio della popolazione.\nLe nove strisce, invece, secondo l'interpretazione pi\u00f9 comune rappresentano le nove sillabe della frase \"Libert\u00e0 o morte\" (\u0388\u03bb\u03b5\u03c5\u03b8\u03b5\u03c1\u03af\u03b1 \u1f22 \u0398\u03ac\u03bd\u03b1\u03c4\u03bf\u03c2 - E-lef-the-r\u00ec-a i Th\u00e0-na-tos). A questa interpretazione se ne aggiunge un'altra, secondo cui le nove strisce rappresentano le nove lettere della parola \u0388\u03bb\u03b5\u03c5\u03b8\u03b5\u03c1\u03af\u03b1 (Libert\u00e0). Altri invece teorizzano che simboleggino le Nove Muse. Secondo un popolare leggenda entrambi i colori deriverebbero da quelli della Casa Reale, d'origine bavarese, regnante in Grecia fino al 1862, tale teoria \u00e8 per\u00f2 priva di fondamento dal momento che la creazione della bandiera (che deriva probabilmente da vessilli precedenti) precede la nascita della monarchia greca di sei anni. Pi\u00f9 probabile un riferimento all'azzurro del mare e del cielo e al bianco della schiuma delle onde, delle nuvole e la purezza dell'anima greca.\nNon \u00e8 da escludere un influsso proveniente dalla bandiera degli Stati Uniti d'America.\nIn lingua greca la bandiera assume la doppia denominazione di \"Galanolefki\" (blu-bianca) e \"Kyanolefki\" (ciano-bianca)."}
{"id": "10752", "revid": "1872303", "url": "https://it.wikipedia.org/wiki?curid=10752", "title": "Bandiera della Germania", "text": "La bandiera della Germania \u00e8 composta da tre bande orizzontali di uguale misura. I colori sono, partendo dall'alto: nero, rosso e oro (in tedesco \"Schwarz-Rot-Gold\").\nOrigini e simbolismi.\nEsistono due teorie sulle origini esatte di questi colori: la prima sostiene che risalgono alle uniformi dei \"L\u00fctzowsches Freikorps\", composti principalmente da studenti universitari, che si formarono verso la fine della lotta contro l'occupazione napoleonica di gran parte della Germania, un'altra sostiene che derivino da colori simili presenti sullo stemma del Sacro Romano Impero, il cui stendardo era composto da un'aquila nera posta su uno sfondo di colore oro, con becco ed artigli rossi. La prima sembra essere pi\u00f9 accreditata attualmente, ma pu\u00f2 essere che la seconda fornisca la vera origine con un retroterra storico pi\u00f9 ampio. In entrambi i casi, questi colori furono ben presto visti come i colori nazionali durante il periodo della Confederazione Tedesca, nella prima met\u00e0 del XIX secolo.\nL'oro e il nero, colori tradizionali della bandiera asburgica, vennero scelti in rappresentanza della Germania meridionale, mentre il rosso, associato a diversi stemmi delle citt\u00e0 anseatiche, simboleggia la Germania settentrionale.\nStoria.\nIl primo utilizzo della bandiera rossa-nera-oro \u00e8 del 1832, quando venne issata in rappresentanza dell'unit\u00e0 dei popoli tedeschi durante una manifestazione ad Hambach. Il vessillo originale, ideato da Johann Philipp Abresch, \u00e8 tutt'ora conservato in un museo della citt\u00e0 di Neustadt an der Weinstra\u00dfe.\nIl 1848 vide un movimento nazionalistico cercare di trasformare una confederazione poco legata in uno stato unificato. Quando il Parlamento di Francoforte si riun\u00ec il 9 marzo 1848, dichiar\u00f2 i colori ufficiali della federazione e adott\u00f2 la bandiera nero-rosso-oro (\"Schwarz-Rot-Gold\").\nLa Prussia, il pi\u00f9 influente tra gli stati tedeschi, resistette al movimento, anche se lavorava per stabilire una Germania unificata che fosse pi\u00f9 favorevole agli interessi prussiani. Un passo importante in questa direzione fu la fondazione della Confederazione Tedesca del Nord nel 1867, che il 25 giugno di quell'anno adott\u00f2 una bandiera che ai colori richiamanti l'Impero austriaco (oro e nero) sostitu\u00ec i colori prussiani (nero e bianco) e i colori della Lega Anseatica e del Brandeburgo (rosso e bianco) in un tricolore orizzontale nero-bianco-rosso (\"Schwarz-Wei\u00df-Rot\"). Questa bandiera sarebbe stata anche la bandiera nazionale, del successivo Impero tedesco dal 1871 al 1918, che sostitu\u00ec la Confederazione Tedesca.\nA seguito della sconfitta tedesca della prima guerra mondiale la bandiera imperiale cadde in disuso e la nuova Repubblica di Weimar ripristin\u00f2 ufficialmente la sequenza nero-rosso-oro, l'11 agosto 1919. Durante i giorni della Repubblica di Weimar ci fu dibattito su quale bandiera usare, con i monarchici, i nazionalisti e i nazionalsocialisti favorevoli alla bandiera imperiale. Quando i nazisti presero il potere nel 1933 infatti la reintrodussero, anche se successivamente, il 15 settembre 1935, sostituirono tutte le bandiere governative tedesche con bandiere il cui disegno era basato sulla svastica presente nella loro bandiera di partito.\nBandiera nazista.\nCon l'instaurarsi del regime nazista in Germania, avvenuto nel 1933, la bandiera nero-rosso-oro spar\u00ec rapidamente e con un decreto del 12 marzo venne reintrodotto il vecchio tricolore imperiale nero-bianco-rosso; si stabil\u00ec inoltre che la bandiera nazista e quella imperiale fossero utilizzate entrambe quali bandiere nazionali. Nel 1935, un anno dopo la morte del Presidente del Reich Paul von Hindenburg e l'ascesa di Hitler alla posizione di F\u00fchrer, il sistema della doppia bandiera termin\u00f2 e prevalse l'uso esclusivo della bandiera nazista quale bandiera nazionale della Germania, mentre la vecchia bandiera nero-bianco-rossa fu proibita e considerata \"reazionaria\".\nIl disegno della bandiera nazista fu presentato da Hitler nell'estate del 1920 e la sua descrizione era la seguente: sfondo rosso al centro un cerchio interamente bianco che conteneva una svastica nera al centro. La bandiera oltre che creare un collegamento simbolico con l'Impero tedesco per via della sua scelta dei colori, aveva inoltre un ulteriore significato, riportato da Hitler nel suo libro \"Mein Kampf\", il bianco infatti rappresentava il nazionalismo, il rosso il socialismo e la svastica simboleggiava la missione di combattere per il trionfo della razza ariana. Albert Speer afferm\u00f2 nelle sue memorie che \u00absolamente per due altri progetti lui (Adolf Hitler) ebbe la stessa attenzione che prest\u00f2 alla sua casa sull'Obersalzberg: la bandiera di guerra del Reich ed il suo personale stendardo quale Capo di Stato\u00bb.\nUna versione con il cerchio non centrato ma spostato verso l'asta della bandiera fu usata quale insegna civile sulle navi tedesche e anche sulle navi da guerra della \"Kriegsmarine\" (denominazione della marina militare tedesca dal 1933 al 1945). Le insegne naziste si presentavano uguali su tutte e due le facce. Dal 1933 fino ad almeno il 1938 prima che una bandiera con la svastica venisse ufficialmente utilizzata doveva prendere parte in una cerimonia dove le si faceva toccare la Blutfahne (bandiera di sangue); si trattava della bandiera nazista usata dalle SA durante il fallito Putsch di Monaco del 1923. Questa cerimonia di \u201csantificazione\u201d aveva luogo durante il raduno di Norimberga. Non si sa se questa tradizione continu\u00f2 dopo l'ultimo raduno che ebbe luogo nel 1938.\nDopo la seconda guerra mondiale.\nDopo la sconfitta della Germania nazista nella Seconda guerra mondiale, la Germania venne occupata dagli alleati e cess\u00f2 di esistere come Stato sovrano. Il governo di occupazione band\u00ec le bandiere nazionali esistenti ed eman\u00f2 un ordine che istituiva la bandiera di segnalazione internazionale rappresentante la lettera \"C\" (meno un lembo triangolare) come bandiera provvisoria della Germania.\nDopo l'occupazione alleata, la bandiera nero-rosso-oro venne di nuovo adottata come bandiera nazionale, ma con una variazione delle proporzioni da 2:3 a 3:5. La Repubblica Federale Tedesca (Germania Ovest) la adott\u00f2 il 9 maggio 1949, ed essa \u00e8 quella attualmente in uso. La Repubblica Democratica Tedesca (Germania Est) inizialmente utilizz\u00f2 la stessa bandiera, ma il 1\u00ba ottobre 1959 introdusse il proprio emblema di Stato al centro di essa; questa versione fu utilizzata fino alla riunificazione delle due Germanie nel 1990."}
{"id": "10757", "revid": "1234826", "url": "https://it.wikipedia.org/wiki?curid=10757", "title": "Testata giornalistica", "text": "La testata giornalistica \u00e8 il titolo di un periodico (ad esempio un giornale quotidiano o un settimanale) registrato secondo la legge. Lo stesso termine si usa per estensione anche riguardo ai mezzi d'informazione diffusi su internet. I due elementi fondamentali di una testata giornalistica sono il nome e il carattere tipografico con cui \u00e8 scritta. La testata ha una funzione molto simile al marchio di un prodotto e costituisce l'elemento distintivo della pubblicazione.\nCaratteristiche.\nIl nome deriva dal fatto che, storicamente, il titolo di una pubblicazione \u00e8 sempre stato posto alla testa della pagina. In ambito radiofonico e televisivo le testate giornalistiche sono date rispettivamente dai radiogiornali (o giornali radio) e telegiornali con cui le maggiori reti, radiofoniche e televisive, coprono il settore dell'informazione.\nAlcuni fondatori di giornali scelgono di riprendere nomi di testate gi\u00e0 esistenti. Per esempio:\nDisciplina legislativa nel mondo.\nItalia.\nLa legge italiana sulla stampa (Legge 8 febbraio 1948, n. 47) prevede che, all'atto della registrazione di una testata vadano indicate:\nNegli ultimi anni del XX secolo si sono sviluppate le testate giornalistiche online. Gli editori di vari quotidiani o periodici cartacei (ad esempio il \u00abCorriere della Sera\u00bb o \u00abla Repubblica\u00bb) offrono sempre pi\u00f9 spesso una versione digitale \"sfogliabile\" via web, oppure una versione dedicata, per tablet e smartphone, distribuita tramite applicazione mobile."}
{"id": "10759", "revid": "26630", "url": "https://it.wikipedia.org/wiki?curid=10759", "title": "Manometro", "text": "Il manometro \u00e8 uno strumento di misura della pressione relativa dei fluidi. La corretta accezione del lemma si riferisce a strumenti dedicati alla misura di pressioni maggiori dell'atmosferica; per valori inferiori all'atmosferica il termine corretto \u00e8 vacuometro o vuotometro (misuratore del vuoto).\nInizialmente la parola manometro si riferiva solo a strumenti idrostatici con liquido a colonna, oggi chiamati \"manometri ad U\", poi fu esteso per abbracciare anche strumenti a quadrante o digitali.\nClassificazione.\nVi sono numerosi tipi di manometro adatti ad impieghi differenti. La maggior parte di questi tipi in realt\u00e0 misura una pressione relativa, ossia la differenza tra la pressione atmosferica nel punto di misura e la pressione dell'ambiente di cui si desidera la misura. Questi includono i manometri ad U, a membrana, Bourdon.\nManometri ad U.\nSono costituiti da un tubo (di solito trasparente) curvato ad U e riempito di un liquido di densit\u00e0 nota. Un'estremit\u00e0 del tubo \u00e8 lasciata aperta all'atmosfera, mentre l'altra \u00e8 in collegamento diretto con l'ambiente di misura. Il liquido contenuto nel tubo si sposter\u00e0 verso l'alto in uno dei due rami della U di un valore tale che la differenza di peso tra le due colonne di liquido bilanci esattamente la pressione (o depressione) presente nell'ambiente di misura. Per i serbatoi ad acqua spesso si usa il mercurio con formula_1= 133000 N/m\u00b3. Si veda la figura 1 per uno schema.\nSe si esprimono i valori in unit\u00e0 coerenti, si avr\u00e0:\nformula_2\ndove:\nPer la sua estrema semplicit\u00e0 tale manometro non \u00e8 soggetto a guasti. La sua risoluzione non \u00e8 per\u00f2 molto elevata, a causa dell'inevitabile fenomeno del menisco.\nSul piano orizzontale che passa per il menisco A la pressione sar\u00e0 uguale nei due rami:\nformula_3\nQuando il recipiente collegato \u00e8 pieno di un liquido, avremo:\nformula_4\ndove:\nSi faccia attenzione che nel caso la pressione relativa in A \u00e8 negativa, il menisco B' nel ramo aperto si porterebbe ad una quota pi\u00f9 bassa dello stesso A.\nManometri Bourdon.\nSono costituiti da un tubo solitamente di sezione ellittica e il cui asse \u00e8 disposto lungo una circonferenza (ma pu\u00f2 essere avvolto anche per pi\u00f9 di 360\u00b0, e quindi assumere forma di spirale), detto appunto tubo Bourdon. Si era notato che un tubo di tale forma tende ad aumentare il proprio raggio di curvatura all'aumentare della pressione interna al tubo; la misurazione del raggio d\u00e0 la misura della pressione. Nella pratica, il tubo \u00e8 collegato ad una estremit\u00e0 con un punto fisso, messo in connessione con l'ambiente di misura; l'altra estremit\u00e0 \u00e8 connessa ad un leverismo che ne amplifica lo spostamento, e lo traduce nel movimento circolare di un indice lungo una scala graduata. Vedi la figura 2. I manometri Bourdon costituiscono la stragrande maggioranza dei misuratori di pressione oggi usati.\nManometri a diaframma.\nAnche detti a membrana poich\u00e9 l'elemento deformabile \u00e8 una membrana solitamente ondulata per accrescerne la flessibilit\u00e0. La membrana separa l'ambiente di misura dall'esterno, e si \"gonfier\u00e0\" se la pressione da misurare \u00e8 maggiore di quella atmosferica, e viceversa. Il leverismo, non molto diverso da quello dei manometri Bourdon, amplifica questo rigonfiamento e lo trasmette ad un indice, come per i manometri Bourdon. Vi sono molte varianti del manometro a membrana, generalmente usate come manometri differenziali (vedi sotto).\nManometri piezoelettrici.\nSfruttano la propriet\u00e0 di alcuni materiali, detti piezoelettrici, di generare carica elettrica o differenze di potenziale quando al materiale stesso viene applicata una pressione.\nVacuometri.\nI manometri misurano una differenza rispetto alla pressione atmosferica nel punto di misura, ossia una pressione \"relativa\". Questi strumenti possono essere quindi usati come \"vacuometri\" (anche detti \"vuotometri\", termine assai improprio ma di uso comune), possono cio\u00e8 indicare una pressione negativa (pi\u00f9 precisamente, una differenza di pressione negativa rispetto alla pressione atmosferica). Tuttavia, in alcuni casi \u00e8 necessario misurare la pressione \"assoluta\", molto usata nelle applicazioni tecniche ed in fisica. Per le nostre limitazioni ambientali, non si pu\u00f2 assumere come origine pratica di una misura il vuoto assoluto; si ovvia a questo limite creando artificialmente le condizioni di vuoto assoluto.\nLa prima applicazione di questo principio si deve ad Evangelista Torricelli, che misur\u00f2 la pressione atmosferica facendo in modo di creare una camera a vuoto (la zona A-C della figura a fianco). In realt\u00e0 nella camera non si creava il vuoto assoluto, ma solo un vuoto molto spinto, poich\u00e9 il mercurio contenuto nel tubo, avendo una (bassissima) tensione di vapore, vaporizzava leggermente - l'errore era comunque del tutto trascurabile.\nOggi lo strumento pi\u00f9 usato per misurare con precisione la pressione assoluta \u00e8 la \"cella Barton\", evoluzione del barometro aneroide.\nLa cella Barton \u00e8 nata come misuratore di pressione differenziale; assumendo come riferimento il vuoto assoluto (come nell'esperimento di Torricelli) diviene un misuratore di pressione assoluta.\nI vacuometri si dividono in tre gruppi: per basso vuoto, per alto vuoto, per ultra vuoto; combinando questi gruppi in unica scala graduata si possono misurare pressioni dai 10 mBar fino a 10e-11 mBar. I manometri per liquidi sono costruttivamente diversi da quelli per gas."}
{"id": "10760", "revid": "588670", "url": "https://it.wikipedia.org/wiki?curid=10760", "title": "Montatura altazimutale", "text": "Una montatura altazimutale \u00e8 un sistema meccanico, in genere riferito ai telescopi, che sostiene lo strumento e permette di puntarlo seguendo movimenti paralleli all'orizzonte (azimut) o perpendicolari ad esso (altezza). \u00c8 in genere realizzata come una montatura a forcella.\nQuesta montatura, avendo l'asse principale (azimut) perpendicolare al suolo, origina il fenomeno della cosiddetta \"rotazione di campo\", secondo il quale l'immagine risultante ruota ad una velocit\u00e0 dipendente dalla declinazione del corpo celeste osservato. Quest'effetto ha reso fino a circa 20 anni fa le montature altazimutali inadatte alla fotografia a lunga posa sia per piccoli che grandi telescopi.\nCon il progredire dell'elettronica e con la diffusione del software, \u00e8 stato agevole compensare questo effetto, per cui tutti i moderni telescopi vengono ormai costruiti quasi esclusivamente in montatura altazimutale, perch\u00e9 si riducono le dimensioni strumentali e della cupola con notevole risparmio: a parit\u00e0 di diametro dello specchio principale l'ingombro di una montatura altazimutale \u00e8 circa 1/3 minore di quello di una equatoriale. Il software si prende cura di annullare, tramite elettronica dedicata, la rotazione di campo.\nIn una montatura altazimutale sono dunque tre i \"ruotismi\": \nLa montatura altazimutale si presenta assai pi\u00f9 robusta e rigida della montatura equatoriale, in quanto il centro di gravit\u00e0 coincide con il centro dell'asse di rotazione (azimut), al contrario dell'equatoriale, che presenta le masse spostate al di fuori del centro di gravit\u00e0 \"naturale\". Montature moderne costruite secondo il principio dell'altazimutale sono l'NTT, il TNG, il VLT. Nel campo degli strumenti amatoriali, la montatura altazimutale viene usata nei modelli pi\u00f9 economici. \u00c8 semplice come progettazione e costruzione, ma non \u00e8 ideale nell'uso astronomico, perch\u00e9 la sfera celeste ruota secondo assi, che non sono paralleli n\u00e9 perpendicolari all'orizzonte (a meno che uno non stia osservando precisamente dall'equatore terrestre), e l'osservatore \u00e8 costretto a manovrare continuamente il telescopio su entrambi i movimenti, per mantenere l'oggetto nel campo di vista. Inoltre, usando questa montatura, il campo inquadrato ruota lentamente, cosa che impedisce la fotografia degli oggetti celesti.\nLa montatura \"dobsoniana\".\nQuesta montatura \u00e8 detta dobsoniana dal nome del suo ideatore, l'americano John Dobson. Si tratta di una montatura altazimutale costruita con materiali \"poveri\" e precari: alluminio leggero, ed assai pi\u00f9 spesso legno compensato, e talvolta addirittura cartone pressato. Anche se equipaggia a volte telescopi con specchi di generose dimensioni ed anche se molto in voga nel mondo amatoriale, specie anglosassone, \u00e8 adatta solo per osservazioni visuali."}
{"id": "10763", "revid": "92723", "url": "https://it.wikipedia.org/wiki?curid=10763", "title": "Pubblico dominio", "text": "L'espressione pubblico dominio indica in generale il complesso e la globalit\u00e0 delle opere (ed in particolare delle informazioni) che, decorso il termine della protezione legale, possono essere liberamente utilizzate, senza chiedere autorizzazioni n\u00e9 corrispondere alcun compenso.\nStoria.\nL'evoluzione del concetto si ebbe, in Europa, a partire dalla fine del XVIII secolo, quando sempre pi\u00f9 Paesi iniziarono ad elaborare norme a tutela dei creatori delle opere d'arte e dell'ingegno; la questione del pubblico dominio \u00e8 infatti di rilievo non solo in materia di propriet\u00e0 letteraria e dunque di diritto d'autore propriamente detto, ma anche a proposito dei diritti sui disegni e sulle invenzioni (con lo sviluppo della normazione su marchi e brevetti). Se prima di questa fase la locuzione \"pubblico dominio\" indicava primariamente ci\u00f2 che oggi \u00e8 pi\u00f9 facilmente riconoscibile nella nozione di \"demanio\", cio\u00e8 complesso dei beni e delle rendite di propriet\u00e0 spettanti allo stato, con il progressivo articolarsi delle protezioni garantite dagli ordinamenti ad autori, inventori ed altri creatori di opere, all'originario significato della locuzione si affianc\u00f2 perci\u00f2 quello oggi prevalente.\nIntorno al 1860, il \"Dictionnaire de l'Acad\u00e9mie fran\u00e7aise\" ne forniva la seguente definizione:\nAlcuni dei passaggi di maggior rilievo in argomento si ebbero come accennato a partire dalla fine del Settecento; in quel tempo le normative in genere prevedevano tutela per gli autori solo per gli illeciti pi\u00f9 gravi e palesi, come il plagio, e tutte le protezioni tenevano in buona considerazione, insieme a quelli degli autori, i diritti degli stampatori, antesignani della moderna figura dell'editore.\nIn Italia, tuttavia, gi\u00e0 nel 1536 era stata scritta una delle opere giuridico-letterarie che maggiormente contribuirono in seguito allo sviluppo di norme di simile indirizzo, il saggio \"De rebus et dispositionibus dubiis\" (\"Delle cose e delle disposizioni dubbie\") di Alberto Bruno da Asti; questo giurista, con riferimento all'allora gi\u00e0 \"fiorente\" attivit\u00e0 della ristampa non autorizzata di opere altrui, suggeriva che non fosse consentito \"lucrare con altrui danno\", sottolineando il rischio che \"pel timore di abusi e ristampe\", gli Scrittori si svogliassero di pubblicare le opere loro ed invocando appositi provvedimenti da parte dell'imperatore o del papa affinch\u00e9 fosse garantita una giusta remunerazione per le fatiche dell'intelletto.\nSi cominciava ad investigare s\u00ec sulla natura di quel ricettacolo in cui tutto il prodotto intellettuale non protetto sarebbe andato a defluire, anche se ancora non organicamente col nome di \"pubblico dominio\". Ma della nascente idea di \"propriet\u00e0 letteraria\" non si parlava ancora in termini giuridici di propriet\u00e0 (quiritaria o bonitaria che fosse), o almeno non in termini di generale condivisione, anzi molte furono le confutazioni alla pretesa di una simile identificabilit\u00e0 dei diritti spettanti all'autore (che come ricordato dal Bruno stesso avevano precedenti in diritto romano solo nel caso del \"premio\" ricevuto da Appio per la pubblicazione delle sue opere). Proprio poich\u00e9 il pubblico dominio era il luogo che accoglieva quanto non assorbito dai diritti di sfruttamento esclusivo dell'opera garantiti agli autori, le ipotesi di inquadramento di questi diritti alla stregua di forme di propriet\u00e0 condizionava, come del resto ancora oggi, le riflessioni sulla natura giuridica del pubblico dominio.\nMentre la dottrina elaborava, in Inghilterra nel 1557 si accordava alla \"Stationers' Company\" (\"Worshipful Company of Stationers and Newspaper Makers\") un vero e proprio monopolio su tutte le opere, i cui diritti di pubblicazione potevano essere scambiati solo fra i soci della Compagnia; questa era congegnata in modo da assicurare l'esclusione degli autori dal novero dei soci, con la conseguenza che l'auto-pubblicazione risultava di fatto impossibile. La compagnia aveva un potere di normazione settoriale e la sua norma forse pi\u00f9 nota \u00e8 quella dalla quale deriva lo stesso termine \"copyright\": una volta che uno dei soci avesse dichiarato presso la Compagnia di avere acquisito i diritti su un testo (detto in quel contesto \"copy\"), gli altri soci si sarebbero astenuti dal pubblicarlo lasciando al titolare l'esclusivo \"diritto di copia\" (\"copyright\"); a tal fine la Compagnia aveva organizzato un registro, lo \"entry book of copies\" (o \"Stationers' Company Register\") che faceva fede fra gli editori inglesi. La privativa fu limitata nel 1695, fu poi lo \"Statute of Anne\" a modificare la situazione nel 1709.\nIn Europa una parte rilevante dei plagi e delle ristampe abusive si manifestavano nell'illecita riproduzione di opere di autori principalmente di altri stati (non che mancasse peraltro l'uso di fare \"vittime\" fra i connazionali), con all'apice di questa criticit\u00e0 il clamoroso caso delle accuse rivolte a Leibniz di aver plagiato il lavoro di Newton sull'analisi infinitesimale, un caso che con i s\u00e9guiti polemici che ebbe divenne un vero e proprio incidente diplomatico e fu causa di una grave frattura fra gli ambienti scientifici inglesi e continentali. Nelle more dell'attesa di decisive definizioni dottrinali circa la propriet\u00e0 letteraria, da un lato i governi fecero intanto ricorso ad una discreta trattatistica internazionale, a complemento di interventi legislativi interni, per tutelare ciascuno i propri autori; dall'altro lato, autori illustri anche di scienze non direttamente giuridiche si dedicarono al tema apportandovi contributi in genere volti al riconoscimento di prerogative autorali. Kant, ad esempio, ne \"L'illegittimit\u00e0 della ristampa dei libri\" (\"Von der Unrechtm\u00e4\u00dfigkeit des B\u00fcchernachdrucks\"), del 1795 con sillogismo riaffermava la separazione fra la propriet\u00e0 della singola copia di un'opera ed il diritto di effettuarne riproduzioni.\nSul piano legislativo, nell'imminenza ed al sorgere del XIX secolo, fiorirono norme e trattati internazionali da Venezia alla Francia, dalla Prussia alla Gran Bretagna, mentre oltreoceano gli appena indipendenti Stati Uniti gi\u00e0 nel 1787 avevano inserito nella loro costituzione la garanzia di tutela del diritto autorale.\nMalgrado una cos\u00ec grande e partecipata elaborazione sulla tutela dei diritti, non altrettanto spessore ebbe l'indagine sulla \"terra di nessuno\" che al copyright residuava. Dal punto di vista del diritto internazionale, il pubblico dominio \u00e8 oggi perci\u00f2, come in passato, solo quell'insieme di opere d'ingegno e altre conoscenze (opere d'arte, musica, scienze, invenzioni, ecc.) sulle quali nessuna persona o organizzazione ha un interesse proprietario (tipicamente un monopolio concesso governativamente come il diritto d'autore o il brevetto). Tali opere e invenzioni sono considerate parte dell'eredit\u00e0 culturale pubblica, e chiunque pu\u00f2 utilizzarle o modificarle senza restrizioni (se non si considerano le leggi che riguardano sicurezza, esportazione). Mentre il diritto d'autore venne adunque creato per difendere l'incentivo finanziario di coloro i quali svolgono un lavoro creativo, e come mezzo per incoraggiare ulteriore lavoro creativo, le opere di pubblico dominio esistono in quanto tali, e il pubblico ha il diritto di usare e riutilizzare il lavoro creativo di altri senza dover pagare un prezzo economico o sociale.\nContenuto concettuale.\nAlla base della definizione fornita da \"Dictionnaire de l'Acad\u00e9mie fran\u00e7aise\" vi sarebbe la concezione giuridica di grande diffusione, per la quale il pubblico dominio sarebbe individuabile in una condizione antitetica ed antagonista a quella dell'ordinaria, costitutiva e \"naturale\" sottomissione di ciascun bene intellettuale alla propriet\u00e0, sebbene temporalmente limitata, di taluno (tipicamente il suo autore) e si comporrebbe di ci\u00f2 che sia uscito dalla propriet\u00e0 di singoli e di ci\u00f2 che non possa mai entrarvi. Il pubblico dominio non gode infatti di una definizione univoca e \"autonoma\", che prescinda cio\u00e8 da quelle relative al diritto d'autore, ed \u00e8 ricavabile principalmente per differenza da queste, tanto nei sistemi europei quanto negli Stati Uniti.\nPer questa ragione anche i termini di ingresso delle opere nel pubblico dominio sono di fatto ricavati dalla decadenza delle protezioni assegnate agli eventuali diritti degli autori. La gestione del pubblico dominio \u00e8 differente nei vari paesi del mondo. In assenza di qualche tipo di garanzia di diritto di monopolio, la \"propriet\u00e0 intellettuale\", tutte le opere appartengono al pubblico dominio. Quando i diritti d'autore o altre protezioni, giungono a termine, l'opera diventa di pubblico dominio.\nAssenza di protezione legale.\nLe opere d'ingegno rientrano nel pubblico dominio quando non esiste nessuna legge che stabilisce dei diritti di propriet\u00e0, o quando l'oggetto in questione \u00e8 specificatamente escluso da tali diritti dalle leggi vigenti. Ad esempio, la maggior parte delle formule matematiche non \u00e8 soggetta a diritti d'autore o brevetti nella larga parte dei casi (anche se la loro applicazione in forma di programmi per computer pu\u00f2 essere brevettata). Analogamente, opere che furono create molto prima che tali leggi venissero promulgate, fanno parte del pubblico dominio, come i lavori di William Shakespeare e Ludwig van Beethoven, le invenzioni di Archimede o le opere di Alessandro Manzoni.\nDecadenza.\nMolti dei diritti d'autore e dei brevetti hanno una scadenza determinata. Quando tale scadenza arriva, l'opera ricade nel pubblico dominio.\nNella maggior parte delle nazioni, il brevetto scade 20 anni dopo che \u00e8 stato depositato. Un marchio di fabbrica scade subito dopo essere divenuto un termine generico. I diritti d'autore sono molto pi\u00f9 complessi; generalmente essi giungono a scadenza in tutte le nazioni quando tutte le seguenti condizioni sono soddisfatte:\nQueste condizioni sono basate sull'intersezione tra le leggi sui diritti d'autore degli Stati Uniti e dell'Unione Europea, che sono riconosciute dalla maggior parte degli altri firmatari della Convenzione di Berna. Si noti che i termini di estensione nella tradizione statunitense non \"ripristinano\" l'opera a pubblico dominio (da cui la data del 1924), mentre nella tradizione europea questo avviene perch\u00e9 la \"direttiva sull'armonizzazione dei termini di protezione del diritto d'autore\" si basa sui termini in vigore in Germania, che sono gi\u00e0 stati estesi alla vita dell'autore pi\u00f9 70 anni.\nEsistono comunque delle eccezioni rilevanti, in particolare in Messico i diritti d'autore giungono a scadenza dopo 100 anni, in Colombia dopo 80 anni ed in Guatemala e Samoa dopo 75 anni. Questi ultimi due paesi, comunque, applicano la regola del termine minore, a differenza dei primi due.\nEsempi di invenzioni il cui brevetto \u00e8 scaduto comprendono le invenzioni di Thomas Edison.\nEsempi di opere i cui diritti d'autore sono scaduti comprendono i lavori di Carlo Collodi e la maggior parte dei lavori di Mark Twain.\nDiniego di interesse.\nUn autore o inventore pu\u00f2 esplicitamente declinare qualsiasi interesse proprietario sull'opera, assegnandola al pubblico dominio. Poich\u00e9 il diritto d'autore si applica automaticamente a tutte le opere, l'autore deve fare una dichiarazione esplicita.\nIn ambito industriale invece la cessione al pubblico dominio pu\u00f2 essere anche implicita, e pubblicare i dettagli di un'invenzione prima di richiederne il brevetto pu\u00f2 porre l'invenzione nel pubblico dominio. Ad esempio, una volta che un giornale pubblica una formula matematica, essa non pu\u00f2 pi\u00f9 essere usata come base per la pretesa di violazione di un brevetto software. Esiste un'eccezione a questo (negli Stati Uniti, non in Europa): un inventore pu\u00f2 fare richiesta di brevetto di un'opera fino a un anno dopo alla pubblicazione (ma non, ovviamente, se qualcun altro l'ha pubblicata prima).\nRiserva di legge.\nPressoch\u00e9 in tutti i paesi esistono leggi che stabiliscono che alcuni tipi di opere o invenzioni entrano immediatamente nel pubblico dominio al momento della pubblicazione. Ad esempio, la legge statunitense sul diritto d'autore mette tutte le opere create dal governo nel dominio pubblico.\nLicenze.\nSi noti che ci sono molti lavori che non sono parte del pubblico dominio, ma per i quali il proprietario ha deciso di non avvalersi pienamente dei diritti d'autore, o di garantire parte di questi diritti al pubblico.\nNel caso del software, questo viene chiamato software libero o software open source, come ad esempio quello distribuito dalla Free Software Foundation, che \u00e8 pienamente coperto da copyright, ma reso disponibile per il pubblico, per la maggior parte degli utilizzi, sotto un tipo di licenza di tipo \"copyleft\", che vieta solo la ridistribuzione proprietaria. Si veda anche Wikipedia, che fa pi\u00f9 o meno la stessa cosa con i suoi contenuti sotto la CC BY-SA (e, salvo eccezioni, anche GNU Free Documentation License).\nSimilmente esistono licenze per altri tipi di contenuti, anche in questo caso denominati Contenuto libero o contenuto \"open\". A volte tali opere vengono erroneamente indicate come di \"pubblico dominio\" nel linguaggio colloquiale.\nIl pubblico dominio nei singoli paesi.\nBasi del diritto d'autore canadese.\nA grandi linee, in Canada il diritto d'autore persiste per 50 anni dopo la morte del compositore o curatore (ove presente).\nLa pubblicazione come tale non costituisce diritto d'autore, per cui ogni ristampa non riveduta di un'opera di pubblico dominio \u00e8 a sua volta di pubblico dominio. Nel caso di revisioni significative anonime, la legge canadese sul diritto d'autore prevede la protezione per 50 anni dopo la pubblicazione, che per\u00f2 si prolunga a 50 anni oltre la morte del curatore delle revisioni qualora esso diventa pubblicamente noto.. La data di pubblicazione pu\u00f2 essere essenziale anche per determinare lo stato di pubblico dominio negli Stati Uniti (v. Copyright statunitense per opere pre-1923).\nElenco non esaustivo per determinare se una revisione, in campo musicale, \u00e8 significativa:\nIn molti paesi ci sono delle eccezioni per edizioni scientifiche, comprese le edizioni critiche (in particolare B\u00e4renreiter) ed edizioni \"urtext\". Per ulteriori informazioni, fate riferimento alla sezione Eccezioni.\nSolo le opere che sono state inizialmente pubblicate in paesi membri dell'OMC (inglese WTO) o della Convenzione di Berna sono soggette al diritto d'autore in Canada. Comunque nella maggior parte dei casi questo si applica \"retroattivamente\", tranne se l'opera era gi\u00e0 nel pubblico dominio nel paese d'origine (cio\u00e8 il paese in cui fu inizialmente pubblicata) quando la convenzione fu sottoscritta.\nAlcune opere sono di pubblico dominio negli Stati Uniti, ma non ancora in Canada o altri paesi. Questo \u00e8 dovuto al fatto che negli Stati Uniti i termini si calcolano a partire dalla data di pubblicazione per tutte le opere pubblicate prima del 1978. Se un'opera fu pubblicata prima del 1923 (vedasi Pre-1923 copyright law), oppure pubblicata tra il 1923 e il 1963 senza successivo rinnovamento del copyright (vedasi 1923-1963 copyright law), \u00e8 quasi certamente di pubblico dominio negli Stati Uniti. Tali file sono collocati sul server statunitense di IMSLP.\nLa durata totale del diritto d'autore (cio\u00e8 la durata prima che entri nel pubblico dominio) di un determinato spartito \u00e8 uguale alla durata pi\u00f9 lunga dei termini dati alle tre parti interessate, ovvero compositore, editore, e curatore ove presente. Per esempio, l'edizione \"Urtext\" delle sonate di Beethoven, della Henle del 1975, \u00e8 coperta dal diritto d'autore (\u00e8 stata curata da un curatore la cui opera non \u00e8 ancora di pubblico dominio, e in pi\u00f9 anche la tipografia iniziale di questa edizione \u00e8 coperta dal diritto d'autore). Una pubblicazione della Dover del 1995 d'altro canto, essendo solamente una ristampa di un'edizione antica, \"\u00e8\" di pubblico dominio (ad esclusione della copertina e qualsiasi materiale aggiunto dalla Dover; la mera ristampa di edizioni di pubblico dominio non comporta diritto d'autore). Lo stato del diritto d'autore si trova solitamente in basso alla prima pagina di uno spartito. La data di pubblicazione \u00e8 estremamente importante per determinare il diritto d'autore statunitense di opere pubblicate prima del 1978.\nLe seguenti tabelle danno una visione d'insieme della situazione del diritto d'autore. Sono indicate solo le condizioni perch\u00e9 un'opera sia di pubblico dominio in Canada e altri paesi in cui il termine scade 50 anni dopo la morte dell'autore, negli Stati Uniti, e nell'Unione Europea, Russia, e altri paesi dove il termine scade 70 anni dopo la morte dell'autore. Le tabelle riflettono la situazione nel 2015. I limiti 1945 e 1964 cambiano di anno in anno. Il termine \"autore\" si riferisce al compositore, orchestratore, arrangiatore, o curatore.\nEccezioni.\nRegola del periodo pi\u00f9 breve \"(Berne Rule of the Shorter Term)\".\nQuesta regola appare come art. 9(2) del \"Canadian Copyright Act\". Questa regola sostanzialmente dice che se un'opera \u00e8 di pubblico dominio nel paese d'origine, \u00e8 anche di pubblico dominio in Canada. Questa regola \u00e8 stata adottata anche da molti altri paesi, in particolare l'UE.\nGermania.\nCome dall'articolo 170 dell\"Urheberrechtsgesetz\" (legge sul diritto d'autore) tedesco, le edizioni scientifiche, ovvero edizioni prodotte come risultato di un'analisi scientifica (cio\u00e8 edizioni scientifiche o critiche e \"urtext\"), hanno una durata del diritto d'autore di soli 25 anni dopo la pubblicazione, per cui tutte le edizioni scientifiche pubblicate pi\u00f9 di 25 anni fa sono di pubblico dominio in Germania, e quindi anche in Canada per la regola del periodo pi\u00f9 breve. Questo riguarderebbe parecchie (se non tutte) pubblicazioni della B\u00e4renreiter pubblicate pi\u00f9 di 25 anni fa. Comunque, arrangiamenti, trascrizioni ed orchestrazioni paiono godere del periodo intero di protezione di vita + 70 anni.\nRussia.\nVersioni tipografiche del periodo dell'URSS sembrano non essere protette dal diritto d'autore russo. In particolare, le pubblicazioni \"Muzika\" paiono essere nel pubblico dominio, dato che vengono ristampate da molte case di ristampa occidentali. Il che pare sensato, in quanto \"Muzika\" era di propriet\u00e0 del governo, e quindi se non altro non esiste pi\u00f9 un detentore dei diritti d'autore.\nItalia.\nIn Italia le edizioni critiche (cio\u00e8 quelle che con rigore filologico ed in genere ampio apparato critico delle varianti) di opere in Pubblico Dominio hanno un riconoscimento della durata di 20 anni. Il semplice testo critico, cio\u00e8 la versione del testo ricostruita dall'editore escluse note o apparati, di opere in pubblico dominio \u00e8 per\u00f2 subito disponibile in pubblico dominio.\nCopyright statunitense per opere pre-1923.\nAttualmente, ogni opera pubblicata prima del 1923 \u00e8 di pubblico dominio negli Stati Uniti, indipendentemente dal paese in cui \u00e8 stata pubblicata inizialmente.\nCopyright statunitense per opere pubblicate 1923-1963.\nNegli Stati Uniti, opere di autori e possessori statunitensi pubblicate 1923-1963 sono nel pubblico dominio \"se il copyright non \u00e8 stato rinnovato\" o \"se l'opera \u00e8 stata pubblicata senza un adeguato avviso di copyright\". Attualmente, l'unico modo di accertare lo stato di rinnovamento \u00e8 una ricerca formale tra le voci del \"US Copyright Office\". Opere straniere che erano precedentemente di pubblico dominio sono state rimesse sotto copyright con le clausole degli emendamenti GATT/TRIPS (in vigore dal 1\u00ba gennaio 1996) a condizione che l'opera non fosse gi\u00e0 di pubblico dominio nel paese d'origine.\nGiorno del pubblico dominio.\nDi solito il primo di ogni anno alcune opere diventano di dominio pubblico (quindi l'autore perde tutti i diritti sulla sua opera). Questo giorno non \u00e8 una celebrazione ufficialmente riconosciuta, e in alcune nazioni, a causa delle restrittive condizioni del copyright e delle leggi locali, non \u00e8 ancora presente, ad esempio negli Stati Uniti si assiste all'ingresso nel pubblico dominio di alcune opere a partire dal 2019, in Australia addirittura nel 2026.\nTuttavia dal 2004 circa si inizi\u00f2 a tener conto di questo evento, promosso anche da Creative Commons.\nIl 1\u00ba gennaio 2012 comunque si sono tenute celebrazioni in molte parti del mondo, in Italia (Torino, Roma e Grosseto), Polonia (Varsavia), Svizzera (Zurigo), Israele (Haifa) e Macedonia.\nFestival del pubblico dominio.\nIl primo festival italiano dedicato al pubblico dominio - il Pubblico dominio #open festival - si \u00e8 svolto a Torino dal 29 novembre a 3 dicembre 2016 ed \u00e8 frutto di una virtuosa collaborazione tra i \u201csistemi bibliotecari\u201d dell'Universit\u00e0 di Torino, del Politecnico di Torino, delle Biblioteche Civiche Torinesi e la Fondazione Teatro Nuovo.\nIl Pubblico dominio #open festival si \u00e8 posto l\u2019obiettivo di creare nella comunit\u00e0 una consapevolezza diffusa attorno al concetto di pubblico dominio e ai temi della cultura open, promuoverne l\u2019alfabetizzazione e incentivare lo sviluppo di competenze ad esso connesse sia per gli operatori culturali che per il pubblico.\nIl festival si \u00e8 articolato in una serie di eventi divulgativi, formativi e di intrattenimento, legati alle opere (letterarie, musicali, pittoriche, etc.) degli autori che via via sono entrati far parte del Pubblico Dominio. Particolare rilievo hanno avuto poi gli argomenti legati alle licenze libere (creative commons), all'open access e al mondo collaborativo di Wikipedia.\nSono stati 5 giorni di conferenze, incontri, laboratori, mostre, spettacoli, letture teatrali per un totale di quasi 50 eventi speciali che hanno investito i diversi ambiti dell'arte, della fotografia, della musica, della letteratura, del teatro, del cinema e molto altro.\nUn'occasione di condivisione, di collaborazione, di ri-uso e valorizzazione di idee, opere e contenuti culturali per stimolare l\u2019interesse di qualsiasi fascia d\u2019et\u00e0 o livello di conoscenza."}
{"id": "10764", "revid": "38427", "url": "https://it.wikipedia.org/wiki?curid=10764", "title": "Costante di Boltzmann", "text": "In meccanica statistica la costante di Boltzmann, formula_1 (anche indicata con \u03ba) \u00e8 una costante dimensionale che stabilisce la corrispondenza tra grandezze della meccanica statistica e grandezze della termodinamica, per esempio tra temperatura ed energia termica o tra probabilit\u00e0 di uno stato ed entropia (teorema \u0397). Per ragioni storiche, ad esempio anche la temperatura assoluta \u00e8 stata definita operativamente, e anche nel Sistema Internazionale \u00e8 tradizionalmente misurata con unit\u00e0 proprie (come il kelvin, e il rankine) sulla base di propriet\u00e0 notevoli di alcuni materiali (nel caso del kelvin il punto triplo dell'acqua). La meccanica statistica sin dal lavoro pionieristico di Boltzmann ha per\u00f2 dimostrato che la temperatura \u00e8 una forma di energia termica, ed \u00e8 legata all'agitazione termica delle molecole di cui il materiale \u00e8 composto.\nDescrizione.\nIn effetti la costante di Boltzmann \u00e8 una costante dimensionale di conversione tra la temperatura espressa nelle unit\u00e0 proprie e la stessa espressa nelle unit\u00e0 dell'energia (nel sistema internazionale, il joule): nel sistema internazionale \u00e8 quindi espressa in formula_2, le stesse unit\u00e0 di misura dell'entropia e della capacit\u00e0 termica. \nIl valore della costante dimensionale \u00e8 esatto, e figura come una delle sette costanti determinanti del Sistema Internazionale.\nLa costante di Boltzmann nel sistema internazionale con la temperatura misurata in kelvin sostituisce due costanti empiriche: la costante universale dei gas formula_4 e la costante di Avogadro formula_5:\nLa costante di Boltzmann pu\u00f2 essere espressa anche in altre unit\u00e0 di misura:\nLegge dei gas ideali.\nLa costante di Boltzmann, formula_1, agisce da ponte tra i modelli e le equazioni della fisica che governano il mondo macroscopico e quelle che regolano il mondo microscopico. Nella sua forma empirica originaria, l'equazione di stato dei gas perfetti era stata enunciata dicendo che un gas ideale, il prodotto della pressione formula_10 e del volume formula_11 \u00e8 proporzionale alla quantit\u00e0 di sostanza formula_12 (in mole) moltiplicata per la temperatura assoluta formula_13, ovvero con l'equazione:\ndove formula_4 \u00e8 la costante dei gas (il cui valore \u00e8 8,314 462 618...\u00a0J K\u22121 mol\u22121 ). Questa espressione pu\u00f2 essere semplificata notevolmente pur mantenendo tutto il suo contenuto teorico. Innanzitutto si passa ad una descrizione locale dividendo per il volume:\ndove formula_17 \u00e8 la densit\u00e0 molare (mol/m3). Introducendo nell'equazione la densit\u00e0 numerica formula_18, pari alla densit\u00e0 molare moltiplicata per la costante di Avogadro, si ottiene:\nIn questo modo emerge la costante di Boltzmann:\nEquipartizione dell'energia.\nIl teorema di equipartizione dell'energia afferma che se un \"microsistema\" ha formula_21 gradi di libert\u00e0, l'energia termica di questo sistema in condizioni di equilibrio alla temperatura formula_13 \u00e8:\nIn un gas nobile alla temperatura formula_13, dato che ci sono unicamente i tre gradi di libert\u00e0 traslazionali, l'energia termica \u00e8:\ndove:\nLa costante di Boltzmann \u00e8 la costante di proporzionalit\u00e0 tra la temperatura e l'energia termica del sistema. Questo teorema \u00e8 valido solo nel caso in cui non vi \u00e8 quantizzazione dell'energia, oppure nel caso in cui la separazione dei livelli energetici sia notevolmente inferiore a formula_30.\nQuesta stessa espressione pu\u00f2 essere ricavata dalla teoria cinetica dei gas partendo dalla relazione:\nLa pressione esercitata da un gas su una parete di un recipiente cubico di lato formula_32 \u00e8 data da:\ndove formula_34 \u00e8 la forza esercitata da una molecola che urta la parete subendo un cambiamento di impulso\nformula_35 in un tempo formula_36.\nIndicando con formula_37 la massa e con formula_38 la velocit\u00e0 della generica molecola, si ottiene:\nformula_39 e formula_40.\nSostituendo questi valori nell'ultima espressione \nsi ricava:\ndove formula_12 \u00e8 il numero dei microsistemi.\nEntropia di Boltzmann.\nIn meccanica statistica l'entropia viene definita come il prodotto fra la costante dimensionale di Boltzmann e il logaritmo naturale di formula_44, il numero di microstati coerenti con le condizioni al contorno del sistema:\nQuesta definizione statistica di entropia, che risulta coerente con la relazione empirica di Carnot che costituisce una definizione nella termodinamica primitiva, \u00e8 uno dei traguardi pi\u00f9 importanti raggiunti dalla meccanica statistica.\nStoria.\nBoltzmann fu il primo a mettere in relazione entropia e probabilit\u00e0 nel 1877, ma sembra che tale relazione non sia mai stata espressa con una specifica costante finch\u00e9 Planck, nel 1900 circa introdusse per primo la costante formula_46, calcolandone il valore preciso, e dedicandola a Boltzmann. Prima del 1900, le equazioni in cui ora \u00e8 presente la costante di Boltzmann non erano scritte utilizzando l'energia delle singole molecole, ma presentavano la costante universale dei gas formula_4 e l'energia macroscopica del sistema.\nInfatti l'equazione formula_48 presente sulla tomba di Boltzmann \u00e8 dovuta a Planck, che la introdusse nello stesso articolo in cui introdusse la costante di Planck formula_49. Come Planck ha scritto nella sua \"Nobel lecture\" nel 1920:\nL'espressione \"situazione particolare\" \u00e8 riferita al grande dibattito dell'epoca sul concetto di atomo e molecola: nella seconda met\u00e0 del XIX secolo c'era un notevole disaccordo sulla concretezza di atomi e molecole, oppure se bisognasse considerarli modelli ideali utili soltanto nella risoluzione dei problemi. Inoltre c'era disaccordo sul fatto che le \"molecole chimiche\" (misurate attraverso i pesi atomici) coincidevano oppure no con le \"molecole fisiche\" (misurate con la teoria cinetica).\nNel 2013 ai National Physical Laboratory nei pressi di Londra, usando le risonanze di onde acustiche e microonde per determinare le velocit\u00e0 del suono di un gas monoatomico in una camera dalla forma di ellissoide triassiale, \u00e8 stato misurato un accurato valore della costante di Boltzmann. Il nuovo valore proposto 1,380 651 56 (98) \u00d7 10\u221223 J K\u22121 \u00e8 in attesa di essere accettato dal Sistema internazionale di unit\u00e0 di misura."}
{"id": "10768", "revid": "118569011", "url": "https://it.wikipedia.org/wiki?curid=10768", "title": "James Hoban", "text": "Biografia.\nNato a Desart in Irlanda, segue studi di architettura alla \"Dublin Society School\". Dopo la rivoluzione, emigra negli Stati Uniti e apre il suo studio a Filadelfia.\nNel 1791 vince un concorso indetto da George Washington per la progettazione della Casa Bianca la cui facciata si ispira alla \"Leinster House\" a Dublino. Ne segue la costruzione dal 1793 al 1800. Essendo stata bruciata durante la guerra dalle truppe inglesi nel 1814, viene restaurata dallo stesso Hoban. I lavori furono ultimati nel 1829.\nMassone, James Hoban fu membro della loggia Georgetown N. 9."}
{"id": "10769", "revid": "1958640", "url": "https://it.wikipedia.org/wiki?curid=10769", "title": "Thomas Graham (chimico)", "text": "Nel 1841 collabor\u00f2 alla fondazione della Chemical Society of London, uno dei primi casi di istituto al servizio delle scienze chimiche, che diede l'esempio ai francesi (1857), tedeschi (1867) e statunitensi (1876). Di tale istituto divenne il primo presidente. \nI suoi studi spaziavano in diversi campi e gli valsero due medaglie reali nel 1837 e 1863, la medaglia reale \"Copley\" nel 1862 e il premio \"Jecker\" dell'accademia delle scienze di Parigi nel 1862.\nUno dei suoi pi\u00f9 grandi successi, fu la legge sull'effusione dei gas, anche nota come legge di Graham. Altri suoi studi riguardarono l'assorbimento di sostanze gassose in liquidi e solidi, oltre a sistemi colloidali ed emulsioni.\nFu anche fra i primi ad osservare il fenomeno dell'iper-assorbimento dell'idrogeno su elettrodo di palladio (formando idruro metallico di palladio), cristallo che permetterebbe secondo la teoria di Fleischmann-Pons, un reciproco avvicinamento tra gli atomi di idrogeno (oppure di deuterio) tale da permettere la controversa \"fusione nucleare fredda\", che attualmente si ritiene un fenomeno non dimostrato n\u00e9 spiegato scientificamente."}
{"id": "10770", "revid": "125727065", "url": "https://it.wikipedia.org/wiki?curid=10770", "title": "Giornalista", "text": "Il giornalista (anche reporter, dalla lingua inglese) \u00e8 un soggetto che opera nel settore dell'informazione; si occupa di scoprire, analizzare, descrivere e scegliere notizie per poi diffonderle. L'attivit\u00e0 propria del giornalista \u00e8 detta giornalismo. \nDescrizione.\nOpera nel settore dell'informazione e della cronaca, redige articoli editoriali per testate giornalistiche periodiche o agenzie di stampa, che vengono pubblicate sui mezzi di comunicazione di massa (carta stampata, radio, televisione, internet); pu\u00f2 essere sia un lavoratore dipendente presso la redazione di un giornale, sia un \"freelance\".\nViene considerato \"specializzato\" se si occupa solo e specificamente di un unico settore o scrive su pubblicazioni che si occupano di una materia in particolare (sport, musica, arte, scienza, spettacolo, economia, finanza, politica). A seconda dell'oggetto della sua attivit\u00e0, pu\u00f2 anche realizzare \"reportage\" sugli eventi relativi alle varie tematiche trattate, come durante un conflitto (giornalismo di guerra) o su determinate realt\u00e0 territoriali (giornalismo locale) o attivit\u00e0 di inchiesta su determinati fatti e/o accadimenti (giornalismo investigativo).\nSettori di attivit\u00e0.\nUn giornalista pu\u00f2, per definizione, occuparsi d'ogni argomento che reputi meritevole di divulgazione. Ciascun settore \u00e8 possibile inquadrarlo in diverse tipologie di cronaca:\nNormativa nel mondo.\nAustria.\nIn Austria la professione di giornalista non \u00e8 normata da legge e chiunque la svolga ha il diritto di definirsi tale. Non \u00e8 presente un ordine. \u00c8 presente un sindacato e associazioni alle quali si ha facolt\u00e0 di iscriversi per tutelare la propria professione.\nBelgio.\nIn Belgio \u00e8 normata da una legge del 30 dicembre 1963 che ha fissato un titolo professionale, riconosciuto e protetto, per coloro che fanno giornalismo per professione, sia salariati sia indipendenti. Vi \u00e8 una commissione, nominata con decreto reale, che concede il titolo di giornalista professionista. Il ministero dell\u2019Interno concede poi la Carte de presse.\nDanimarca.\nIn Danimarca la professione di giornalista non \u00e8 normata per legge e chiunque la svolga ha il diritto di definirsi tale. Non \u00e8 presente un ordine. \u00c8 presente un sindacato, la Federazione della stampa (\"Dansk Journalistforbund\"), al quale si ha facolt\u00e0 di iscriversi per tutelare la propria professione.\nLa formazione dei giornalisti nella stragrande maggioranza dei casi avviene per via universitaria, in particolare attraverso l'universit\u00e0 di Ahrus. L'iscrizione al sindacato \u00e8 permessa anche mentre si \u00e8 studenti.\nFrancia.\nIn Francia \u00e8 regolamentata dallo Stato. La tessera professionale (\"Carte de presse\") viene assegnata da un organismo nominato sulla base di un decreto del governo. La fonte principale dell\u2019ordinamento professionale del giornalista \u00e8 una legge del 29 marzo 1935, i cui articoli sono inseriti nel Codice del lavoro.\nFinlandia.\nIn Finlandia la professione di giornalista non \u00e8 normata per legge e chiunque la svolga ha il diritto di definirsi tale. Non \u00e8 presente un ordine. \u00c8 presente un sindacato, l'Unione dei giornalisti finlandesi, al quale si ha facolt\u00e0 di iscriversi per tutelare la propria professione.\nGermania.\nIn Germania la professione di giornalista non \u00e8 normata per legge e chiunque la svolga ha il diritto di definirsi tale.\nQualora si voglia ottenere il tesserino da giornalista, \u00e8 necessario iscriversi con relativi giustificativi in termini e retribuzione a una delle associazioni di categoria.\nGrecia.\nIn Grecia la professione di giornalista non \u00e8 normata per legge e chiunque la svolga ha il diritto di definirsi tale. Non \u00e8 presente un ordine. Sono presenti alcune associazioni sindacali di giornalisti, la maggiore delle quali \u00e8 \"L'Unione dei giornalisti dei quotidiani di Atene\".\nItalia.\nIl governo Mussolini nel 1925 introdusse il \"contratto di lavoro nazionale dei giornalisti\" che istitu\u00ec un \u00abAlbo generale dei giornalisti professionisti\u00bb, ma dal punto di vista formale l'attivit\u00e0 venne regolamentata con la legge 3 febbraio 1963, n. 69 che ne istitu\u00ec apposito ordine professionale: l'\"ordine dei giornalisti\", al quale hanno l'obbligo di iscriversi tutti coloro che esercitano l'attivit\u00e0 giornalistica, sia come professione sia come attivit\u00e0 secondaria. Esso \u00e8 diviso in due elenchi:\nI primi sono coloro che esercitano in modo esclusivo e continuativo la professione di giornalista; i secondi sono coloro che svolgono attivit\u00e0 giornalistica non occasionale e retribuita anche se esercitano altre professioni o impieghi; infatti l'\"esercizio abusivo della professione\" giornalistica, al pari delle altre professioni regolamentate da un albo professionale, \u00e8 un reato, previsto dall'articolo 348 del codice penale.\nLa norma del 1963 impone al giornalista l'obbligo di rispettare il segreto professionale e tutelare la segretezza delle fonti. La violazione del segreto comporta una sanzione disciplinare. I giornalisti italiani devono rifiutarsi di fornire i nomi delle persone dalle quali hanno avuto notizie di carattere fiduciario anche di fronte ai giudici. L'obbligo della segretezza della fonte pu\u00f2 essere rimosso soltanto nel caso in cui la rivelazione della fonte si riveli indispensabile ai fini della prova del reato. In questo caso l'autorit\u00e0 giudiziaria italiana ordina al giornalista di indicare la fonte delle sue informazioni; solo il giornalista professionista ha la facolt\u00e0 di opporre al giudice il segreto sulle proprie fonti. I pubblicisti e i praticanti, invece, sono sempre tenuti a rispondere ai giudici sul segreto professionale.\nIl giornalista che, nell'espletamento della propria attivit\u00e0 (che \u00e8, primariamente, la produzione di notizie) ritiene necessario diffondere dati attinenti alla sfera privata di un individuo, \u00e8 tenuto a rispettare il codice della privacy nonch\u00e9 il codice deontologico relativo al trattamento dei dati personali nell'esercizio dell'attivit\u00e0 giornalistica. Il diritto alla riservatezza delle persone \u00e8 controbilanciato dal diritto all'informazione su fatti di interesse pubblico e alla libert\u00e0 di espressione. Tali interessi contrapposti trovano equilibrio nella nozione di \"essenzialit\u00e0 dell'informazione\": il giornalista pu\u00f2 diffondere dati attinenti alla sfera privata di un individuo solo se tali informazioni sono indispensabili \u201cin ragione dell'originalit\u00e0 del fatto o della relativa descrizione dei modi particolari in cui \u00e8 avvenuto, nonch\u00e9 della qualificazione dei protagonisti\u201d (Codice deontologico, art. 6 comma 1). Diversamente, il giornalista \u00e8 soggetto:\nIn caso di mancato ravvedimento, si incorre nel reato di \u201cinosservanza dei provvedimenti del Garante\u201d (art. 170 d.lgs. 196/2003). In base a tale disposizione, il Garante pu\u00f2 condannare il titolare del trattamento in ambito giornalistico (cio\u00e8 l'editore) alla sanzione amministrativa della \u201cpubblicazione, nella testata attraverso la quale \u00e8 stata commessa la violazione nonch\u00e9, ove ritenuto necessario, anche in altre testate, della decisione che accerta la violazione, per intero o per estratto, ovvero di una dichiarazione riassuntiva della medesima violazione\u201d (art. 164 \"bis\" Codice sulla privacy).\nI giornalisti professionisti, similmente ad altre categorie professionali, hanno una propria cassa previdenziale (INPGI) e un proprio sindacato, la Federazione Nazionale Stampa Italiana (FNSI). Sul piano esterno, il giornalista, specie in occasione di vertenze sindacali, \u00e8 chiamato a confrontarsi - per il tramite dei propri organismi di categoria (Comitato di redazione e Associazione dei giornalisti) - con la FIEG, la Federazione italiana degli editori di giornali, che raggruppa in Italia le maggiori aziende imprenditoriali del settore dell'informazione, editrici di quotidiani e periodici, e il rapporto di lavoro \u00e8 regolato da apposito contratto collettivo nazionale.\nNorvegia.\nIn Norvegia la professione di giornalista non \u00e8 normata per legge e chiunque la svolga ha il diritto di definirsi tale. Non \u00e8 presente un ordine. Vi sono varie associazioni di stampa, la principale delle quali \u00e8 il \"Norsk Press Forbund\", che fornisce anche il tesserino di giornalista al quale \u00e8 possibile iscriversi con relativi giustificativi.\nPaesi Bassi.\nNei Paesi Bassi la professione di giornalista non \u00e8 normata per legge e chiunque la svolga ha il diritto di definirsi tale. Non \u00e8 presente un ordine. \u00c8 presente un sindacato la cui iscrizione \u00e8 facoltativa e garantisce le tutele nei confronti degli editori e il tesserino di giornalista.\nRegno Unito.\nNel Regno Unito, in virt\u00f9 delle normative sulla libert\u00e0 di espressione e di stampa, non esiste alcuna norma n\u00e9 organismo pubblico a cui i giornalisti siano tenuti a iscriversi. Esistono associazioni di giornalisti, la maggiore e pi\u00f9 autorevole delle quali \u00e8 la NUJ (Unione nazionale dei giornalisti), nata nel 1907 e alla quale aderisce la stragrande maggioranza dei giornalisti, senza alcun requisito di nazionalit\u00e0. L'associazione conferisce anche la tessera di giornalista.\nSpagna.\nSebbene la costituzione stabilisca la creazione di collegi professionali (secondo l'art. 36) anche per i giornalisti, la relativa normativa che avrebbe dovuto essere emanata entro dieci anni non \u00e8 mai stata prodotta. Di conseguenza, la professione non \u00e8 regolamentata. Chiunque la svolga ha il diritto di definirsi giornalista.\nIn Catalogna \u00e8 stato istituito un Ordine al quale pu\u00f2 iscriversi facoltativamente chi esercita la professione. In Spagna \u00e8 possibile aderire facoltativamente a un'associazione privata di giornalisti, la \"Federaci\u00f3n de la Prensa\" (Federazione della Stampa).\nStati Uniti.\nSeppur di tradizione anglosassone negli Stati Uniti, in 39 degli Stati federati vi sono leggi adottate singolarmente sulla protezione delle fonti (\"shield laws\"), e per stabilire chi rientri sotto la copertura della legge ogni Stato apporta la sua definizione di giornalista.\nPer quanto riguarda l'accesso alla professione questa avviene soprattutto dalle scuole di giornalismo, con le quali si pu\u00f2 accedere agli stage nei giornali.\nSvezia.\nIn Svezia la professione di giornalista non \u00e8 normata per legge e chiunque la svolga ha il diritto di definirsi tale. \u00c8 presente un sindacato, \"The Swedish Union of Journalists\" con sede a Stoccolma, la cui iscrizione \u00e8 facoltativa e garantisce le tutele nei confronti degli editori e il tesserino di giornalista.\nSvizzera.\nIn Svizzera, sebbene in virt\u00f9 delle normative sulle professioni e sulla libert\u00e0 di espressione chiunque possa svolgere l'attivit\u00e0 di giornalista, il titolo professionale pu\u00f2 essere ottenuto solo tramite l'iscrizione al \"Registro professionale svizzero delle giornaliste e dei giornalisti\". Tale iscrizione conferisce il tesserino di giornalista, le tutele sindacali specifiche e d\u00e0 accesso al Contratto Nazionale Collettivo.\nL'iscrizione al registro e l'ottenimento della tessera stampa sono soggetti allo svolgimento comprovato (in termini di retribuzioni e articoli) per almeno due anni della professione giornalistica, all'iscrizione a una delle associazioni o sindacati contraenti, alla presentazione da parte di due altri giornalisti professionisti e all'adesione al codice deontologico. Una commissione valuta l'idoneit\u00e0 dei documenti prodotti. Non esistono obblighi di praticantato, il quale nella pratica \u00e8 assolto svolgendo concretamente il lavoro di giornalista per due anni con la normale retribuzione dovuta."}
{"id": "10771", "revid": "120016340", "url": "https://it.wikipedia.org/wiki?curid=10771", "title": "Apache HTTP Server", "text": "Apache HTTP Server, o pi\u00f9 comunemente Apache (IPA pronuncia: /a\u02c8p\u00e6t\u0283i\u02d0/), \u00e8 il nome di un server web libero sviluppato dalla Apache Software Foundation. \u00c8 la piattaforma server Web modulare pi\u00f9 diffusa, in grado di operare su una grande variet\u00e0 di sistemi operativi, tra cui UNIX/Linux, Microsoft Windows e OpenVMS. \u00c8 un software che realizza le funzioni di trasporto delle informazioni, di internetwork e di collegamento, ed ha il vantaggio di offrire funzioni di controllo per la sicurezza come quelle effettuate da un proxy.\nStoria.\nIl progetto Apache nacque nel 1995. A quel tempo, il server Web pi\u00f9 diffuso era il daemon HTTP pubblico sviluppato da Rob McCool al NCSA (National Center for Supercomputing Application), Universit\u00e0 dell'Illinois. A partire dal 1994, lo sviluppo di questo server si era fermato perch\u00e9 il suo autore aveva lasciato l'NCSA. Un gruppo di webmaster inizi\u00f2 perci\u00f2 a sviluppare in maniera autonoma \"patch\" a tale software.\nFu creata una mailing list e, verso la fine di febbraio del 1995, si costitu\u00ec il primo gruppo di lavoro dell'Apache Group: otto persone (Brian Behlendorf, Roy T. Fielding, Rob Hartill, David Robinson, Cliff Skolnick, Randy Terbush, Robert S. Thau ed Andrew Wilson) presero come punto di partenza la versione 1.3 del daemon HTTP NCSA e aggiunsero una serie di patch e di correzioni. La prima release pubblica di Apache, la 0.6.2, venne distribuita nell'aprile del 1995.\nSecondo la leggenda, il nome Apache nascerebbe dal fatto che inizialmente il server era semplicemente una raccolta di \"patch\" da applicare al server NCSA e, dal nome amichevole \"a patchy server\", sarebbe quindi nato Apache. In realt\u00e0, il nome fu scelto in onore della trib\u00f9 di nativi americani Apache, come riportano le domande frequenti sul sito ufficiale del progetto.\nPoco dopo nella versione 0.8.8 fu integrata una nuova architettura server, a cui fu dato il nome in codice di Shambala. La versione 1.0 fu pubblicata il 1\u00ba dicembre 1995. Nel giro di un anno, la sua diffusione aveva gi\u00e0 superato quella del server NCSA da cui era derivato. La versione 2.0 di Apache venne distribuita durante la conferenza ApacheCon, tenutasi nel marzo 2000 a Orlando, in Florida.\nIl grande successo di diffusione di questo software \u00e8 l'indicatore pi\u00f9 chiaro della qualit\u00e0 e dell'affidabilit\u00e0 di questo prodotto: secondo un'indagine Netcraft del 2005, su 75 milioni di siti web, circa 52 milioni utilizzavano Apache e ad ottobre 2006 il numero era salito a 60 milioni (69,32% del totale). Apache web server viene utilizzato da 51,01% del totale dei domini italiani registrati.\nDescrizione.\nArchitettura.\nOperativamente, l'architettura \u00e8 composta da un demone - in ambiente UNIX - o da un servizio - in ambiente Microsoft - il quale, sulla base delle impostazioni contenute nel file di configurazione \"httpd.conf\", permette l'accesso a uno o pi\u00f9 siti, gestendo varie caratteristiche di sicurezza e potendo ospitare diverse estensioni per pagine attive (o dinamiche), come PHP o Jakarta/Tomcat.\nIl Web Server Apache presenta un'architettura modulare, quindi ad ogni richiesta del client vengono svolte funzioni specifiche da ogni modulo di cui \u00e8 composto, come unit\u00e0 indipendenti. Ciascun modulo si occupa di una funzionalit\u00e0, ed il controllo \u00e8 gestito dal core. \nAl di sopra del ciclo del core un demone esegue un ciclo di polling, attraverso il quale vengono interrogate continuamente le linee logiche da cui possono pervenire messaggi di richiesta. Il core passa poi la richiesta ai vari moduli in modo sequenziale, usando i parametri di uscita di un modulo come parametri di accesso per il successivo, creando cos\u00ec l'illusione di una comunicazione orizzontale fra i moduli (Pipeline software).\nLe principali fasi di cui \u00e8 composto il ciclo sono:\nConfigurazione.\nFile httpd.conf.\nGli amministratori del server possono configurare le funzionalit\u00e0 del server modificando il file \"httpd.conf\", che \u00e8 situato nella subdirectory \"conf\" della directory indicata durante l'installazione. Attraverso questo file vengono messe a disposizione tutte la libert\u00e0 offerta dal server, per cui \u00e8 possibile aggiungere moduli, estensioni, nuovi mime-type ed altro ancora. Per esempio se si volesse aggiungere un modulo bisognerebbe usare questa sintassi:\nLoadModule nome_modulo percorso_del_file.\nFile di configurazione .htaccess.\nIl file \".htaccess\" permette un'ulteriore personalizzazione del webserver a livello di singola directory.\n\u00c8 utilizzato in particolar modo nell'hosting condiviso, per modificare le impostazioni standard fornite dal server stesso."}
{"id": "10772", "revid": "1305772", "url": "https://it.wikipedia.org/wiki?curid=10772", "title": "Apache (disambigua)", "text": ""}
{"id": "10773", "revid": "536103", "url": "https://it.wikipedia.org/wiki?curid=10773", "title": "Costante dei gas", "text": "La costante dei gas (o costante universale dei gas), simboleggiata dalla lettera formula_1 \u00e8 una costante che mette in relazione la pressione formula_2, la temperatura formula_3 (espressa in kelvin), il volume formula_4 e la quantit\u00e0 di sostanza formula_5, secondo l'equazione:\nnota come \"equazione di stato dei gas perfetti\" in quanto riferita a un ipotetico gas ideale, composto da sole particelle puntiformi prive di interazioni attrattive o repulsive tra loro. R rappresenta il lavoro che formula_7 mole di gas compie quando si espande in seguito all'aumento di temperatura pari a formula_7 kelvin a pressione formula_2 costante.\nIl valore esatto \u00e8 calcolato usando la costante di Boltzmann (dove formula_10 \u00e8 la costante di Avogadro):\nformula_11\nDall'equazione di stato, mantenendo costanti la temperatura, la pressione o il volume si ottengono le equazioni empiriche sviluppate da Boyle, Charles e Gay-Lussac (rispettivamente per le trasformazioni isoterme, isobare e isocore).\nCostante dei gas specifica.\nLa costante dei gas specifica sia per un gas sia per una miscela di gas (formula_12) \u00e8 data dalla costante universale dei gas R divisa per la massa molare del gas o della miscela di gas (mm):\ne l'equazione di stato dei gas perfetti si riscrive nella forma:\ndove con formula_15 si \u00e8 indicata la densit\u00e0. \u00c8 comune rappresentare la costante dei gas specifica con il simbolo formula_1. In questi casi il contesto o le unit\u00e0 di misura di formula_1 dovrebbero chiarire a quale delle sue costanti si faccia riferimento. Per esempio l'equazione della velocit\u00e0 del suono in un gas \u00e8 usualmente scritta in termini della costante specifica.\nLa costante specifica per l'aria secca \u00e8:\ndove con formula_19 si intende il chilo-joule."}
{"id": "10775", "revid": "124483191", "url": "https://it.wikipedia.org/wiki?curid=10775", "title": "FreeBSD", "text": "In informatica FreeBSD \u00e8 un sistema operativo Unix libero derivato dalla Berkeley Software Distribution (BSD) (disponibile per le architetture Intel IA-32, AMD64, DEC Alpha, IA-64, NEC PC-9801, UltraSPARC, PowerPC ed altre).\nStoria.\nOrigini.\nIl progetto FreeBSD (il nome si deve a David Greenman) ha origine all'inizio del 1993 come evoluzione dell'\"Unofficial 386BSD Patchkit\" ad opera di Nate William, Rod Grimes e Jordan Hubbard. La prima distribuzione su CD-ROM fu FreeBSD 1.0 e apparve nel dicembre 1993. Nella primavera del 1994, tuttavia, alcuni sviluppi di una lunga controversia legale tra l'universit\u00e0 di Berkeley e la Novell ebbero effetti anche sul sistema operativo FreeBSD.\nIl codice del FreeBSD 1.0 era basato su quello del 386BSD 0.1, il quale a sua volta derivava dal sistema Net/2. Questo codice, che conteneva parti con copyright AT&amp;T UNIX, fu poi acquistato da Novell, che ne rivendic\u00f2 la propriet\u00e0 nei confronti dell'universit\u00e0 di Berkeley. In realt\u00e0 le due parti in causa raggiunsero un accordo perch\u00e9 gran parte del codice che BSD aveva preso dallo UNIX di AT&amp;T, era stato ampiamente modificato, se non completamente riscritto.\nFreeBSD doveva comunque eliminare le porzioni di codice prese dal sistema proprietario. La sfida era particolarmente impegnativa: buona parte del codice andava riscritta. Tuttavia gi\u00e0 nel novembre dello stesso anno vedeva la luce FreeBSD 2.0, versione ancora piuttosto instabile ma libera dai vincoli di propriet\u00e0 sul codice. Si susseguirono poi altre versioni intermedie di miglioramento: la 3.x (ottobre 1998), la 4.x (marzo 2000) la 5.x (2003) fino ad arrivare alla 6.x (2005), la 7.x distribuita il 27 febbraio 2008, la 8.x del novembre 2009, la 9.2 del settembre 2013 e 10.0 del 20 gennaio 2014.\nFondazione.\nLo sviluppo di FreeBSD \u00e8 supportato in parte dalla \"FreeBSD Foundation\". La Fondazione \u00e8 un'organizzazione non-profit che accetta donazioni. Qualche donazione \u00e8 ottenuta dallo sponsor degli sviluppatori ed \u00e8 utilizzata per acquistare hardware e infrastrutture di rete, per i summit e per il supporto legale del progetto stesso.\n\"Licenza FreeBSD\" o \"Licenza BSD semplificata\".\nLa licenza a due clausole FreeBSD (Free BSD License, come viene chiamata dalla Free Software Foundation) \u00e8 una versione semplificata della licenza BSD a tre clausole, da cui si differenzia per l'assenza della clausola di non-endorsement. Inoltre aggiunge un ulteriore disclaimer riguardo ai punti di vista e alle opinioni espresse nel software. La FSF dichiara che la licenza FreeBSD \u00e8 compatibile con la GPL. La FSF incoraggia anche gli utenti a essere specifici nel riferirsi alla licenza per nome (ad es. senza riferirsi ad essa semplicemente come a una \"licenza BSD\" o come a una \"licenza stile-BSD\"), cos\u00ec come accade per la nuova/modificata licenza BSD, per evitare confusione con la licenza BSD originale. \nLa OSI ha ratificato come licenza Open Source la licenza FreeBSD sotto il nome di \"Licenza BSD semplificata\".\nFreeBSD \u00e8 distribuita sotto diverse licenze open source. Il codice Kernel \u00e8 distribuito sotto la clausola 2 della licenza BSD la quale permette a chiunque di usare e ridistribuire FreeBSD. Altro codice incluso nelle distribuzioni di FreeBSD \u00e8 sotto diverse licenze quali: GPL, LGPL, ISC o CDDL. Tutto il codice sotto GPL e CDDL \u00e8 chiaramente separato dal codice sotto libera licenza, in modo che sia facile per ogni utente, quali i produttori di dispositivi embedded, l'utilizzo di permissive free software licence.\nAltri progetti, come NetBSD, usano una licenza a due clausole simile alla FreeBSD, senza per\u00f2 il disclaimer aggiuntivo.\nDescrizione.\nCaratteristiche.\n\u00c8 un sistema operativo utilizzato soprattutto in ambito server e questo \u00e8 dovuto alla stabilit\u00e0 e scalabilit\u00e0 della sua parte di networking; grande attenzione \u00e8 posta inoltre anche alle problematiche di sicurezza, ed attualmente sono disponibili tre sistemi di firewall (IPFW, IPFilter e PF), integrato nel sistema a partire dalla versione 6.0: nonostante debba la sua fama soprattutto a questo, pu\u00f2 essere usato efficacemente come sistema operativo desktop: migliaia sono infatti le applicazioni disponibili tramite i ports, cio\u00e8 il sistema di gestione pacchetti di FreeBSD, e tra di esse si trovano web browser, ambienti grafici integrati, suite per ufficio, lettori multimediali ecc.\nI ports liberano l'utente dal problema delle dipendenze relative ai pacchetti, cio\u00e8 il complesso di altri programmi e librerie necessari per assicurare il corretto funzionamento sulla macchina del programma stesso che stiamo installando; pertanto, installando un programma tramite l'albero dei ports, verranno scaricati i sorgenti pi\u00f9 aggiornati del programma stesso, e non il suo eseguibile binario, ed anche i sorgenti aggiornati di tutti i programmi dai quali esso dipende; successivamente i programmi vengono ricompilati ex-novo sulla macchina dell'utente ed installati nelle corrette directory pronti per l'uso (una gestione simile si ha anche nelle distribuzioni Linux Gentoo e Arch Linux).\nNetworking.\nLo stack protocollare \u00e8 basato su quello TCP/IP, ma supporta anche IPv6, SCTP, IPSec, IPX, AppleTalk e le reti wireless.\nStorage.\nFreeBSD ha diverse caratteristiche relative allo storage. Soft updates mantiene l'integrit\u00e0 del filesystem in caso di crash del sistema. Il framework GEOM supporta caratteristiche come RAID, full disk encryption (cifratura dei dati dell'intero disco) e la concatenazione dei dischi. Il filesystem snapshot \u00e8 una caratteristica che permette di creare in modo efficiente un'immagine istantanea del filesystem, permettendo pure di ripristinare il sistema da un filesystem live. FreeBSD supporta inoltre il filesystem ZFS come alternativa al normale UFS2.\nSicurezza.\nFreeBSD supporta diverse caratteristiche relative alla sicurezza come access control list (ACLs), la verifica di eventi, gli attributi estesi del filesystem e mandatory access control (MAC). Queste caratteristiche furono sviluppate dal progetto TrustedBSD il quale fu fondato da Robert Watson con l'obiettivo di implementare i concetti dal Common Criteria e quelli del TCSEC. Questo progetto procede ancora e molte delle sue estensioni sono state integrate nelle distribuzioni FreeBSD.\nQuesto progetto ha pure adattato l'implementazione della National Security Agency dal SELinux a FreeBSD. Altri lavori inclusi nello sviluppo di OpenBSM, un'implementazione open source delle API (BSM) della Sun e del supporto del formato dei file log, i quali aggiungono maggiore sicurezza al sistema.\nMentre molti componenti del progetto TrustedBSD sono stati inclusi nei sorgenti per FreeBSD, molte caratteristiche, ormai pienamente maturate, trovano la loro collocazione in altri sistemi operativi, come ad esempio: OpenPAM e UFS2 sono stati adottati in NetBSD. Il framework TrustedBSD MAC \u00e8 stato adottato dalla Apple per il proprio sistema operativo macOS.\nKernel.\nFreeBSD ha un kernel monolitico. Il solo kernel di FreeBSD (spesso abbreviato in \"kFreeBSD\") \u00e8 utilizzato da altre distribuzioni, quali ad esempio Debian GNU/kFreeBSD.\nPortabilit\u00e0.\nFreeBSD \u00e8 stato adattato ad una variet\u00e0 di architetture di processori. Il progetto FreeBSD organizza le architetture in livelli che caratterizzano il supporto previsto. Livello 1 le architetture sono completamente mature e supportate. Livello 2 le architetture sono sotto sviluppo. Livello 3 le architetture sono sperimentali e non hanno uno sviluppo attivo e nel caso del livello 4 non hanno assolutamente alcun supporto.\nCompatibilit\u00e0 Linux.\nIl Linux compatibility layer consente di eseguire file ELF a 32 e 64-bit compilati per Linux. In genere non sono presenti significativi cali di prestazioni rispetto ad un'esecuzione nativa. Vari programmi compilati per Linux sono inclusi e mantenuti nella ports collection. Per l'esecuzione di questi ultimi, \u00e8 necessaria l'installazione di alcuni moduli kernel (tra l'altro necessari per l'installazione del modulo kernel del driver NVIDIA) e di un sistema Linux di base (al momento di FreeBSD 11.0-RELEASE vengono utilizzati i binari di CentOS 6.x).\nPort e Package.\nLa Collezione dei Ports e dei Package di FreeBSD offre un modo semplice e coerente di installare le applicazioni \"precompilate\" nel caso dei \"package\" e \"autocompilanti\" nel caso dei \"ports\", meccanismo molto rodato ed utile per gli utenti e gli amministratori e, per certi versi, assimilabile a quello utilizzato dalla distribuzione Debian del sistema Gnu/Linux. Attualmente ci sono diverse migliaia di port disponibili.\nLa Collezione dei Port supporta l'ultima release dei rami FreeBSD-CURRENT e FreeBSD-STABLE. Le release precedenti non sono supportate e possono o non possono funzionare correttamente con una collezione di port aggiornata. Col tempo, le modifiche alla collezione dei port possono basarsi su funzionalit\u00e0 non presenti nelle vecchie release. Quando possibile, si cerca di non rompere il supporto alle release recenti, ma talvolta non \u00e8 possibile. Quando accade, le patch inviate dalla comunit\u00e0 utenti per mantenere il supporto alle vecchie release vengono solitamente accettate.\nOgni \"port\" elencato contiene tutte le patch necessarie per rendere il codice sorgente dell'applicazione originale compilabile ed eseguibile sotto FreeBSD. Installare un'applicazione \u00e8 semplice: basta scaricare il port, decomprimerlo e digitare make nella directory del port. Tuttavia, il metodo pi\u00f9 conveniente (e comune) \u00e8 scaricare il framework per l'intera lista dei port, installando l'intera gerarchia dei port durante l'installazione di FreeBSD, in modo da avere migliaia di applicazioni pronte per essere installate; navigando nel \"tree\" dei ports fino ad arrivare al codice sorgente desiderato, \u00e8 possibile compilarlo facilmente col comando:\n make install clean\nIl Makefile di ogni port scarica automaticamente il codice sorgente dell'applicazione, sia esso presente in un disco locale, in un CD-ROM, o in un sito FTP. Il codice viene decompresso nel sistema, vengono applicate le patch ed infine compilato. Se il particolare port lo prevede, pu\u00f2 essere eseguita una procedura di configurazione preliminare. Se tutto \u00e8 andato bene, un semplice make install installer\u00e0 l'applicazione e la registrer\u00e0 nel sistema dei package.\nPer la maggior parte dei ports, esiste anche un package precompilato, che evita all'utente il lavoro di compilare tutto. L'installazione di un pacchetto remoto pu\u00f2 essere effettuata mediante il seguente comando:\n pkg_add -r \"nomepacchetto\"\nLa procedura si incarica in maniera trasparente di connettersi in remoto su internet al server che contiene il pacchetto e di scaricarlo installandolo e registrandolo. Ovviamente si tratta del binario precompilato che non rappresenta l'ultima versione del sorgente e neppure la versione \"ad hoc\" ottenibile con la compilazione, ma \u00e8 comunque un buon metodo per avere l'applicazione rapidamente installata e funzionante, senza cognizioni specifiche e senza ulteriori procedure pre o post installazione.\nLa Collezione dei Ports e dei Packages \u00e8 senz'altro una delle punte di diamante che distinguono tutti i sistemi operativi BSD in genere, che restano sempre strettamente legati tra software e sistema operativo mantenendo una coerenza ed una solidit\u00e0 non riscontrabile in altri sistemi, ed in special modo FreeBSD \u00e8 l'unico ambiente che esprime ed espande questa caratteristica nel modo pi\u00f9 completo, trasparente ed \"user-friendly\" possibile.\nPort.\nLa gestione dei ports permette di scaricare localmente il \"ports tree\", attualizzato alla versione desiderata, di tutto il software mantenuto per FreeBSD. Inizialmente, ogni singola directory nel tree locale, contiene una descrizione del software ed un Makefile. I ports possono essere installati eseguendo make all'interno della propria directory, oppure servendosi di software di ports management, ad esempio \"portmaster\" o \"poudriere\" (quest'ultimo consente la creazione ed il mantenimento di una repository, ed \u00e8 uno degli approcci preferiti da utenti esperti, specialmente per l'utilizzo delle \"jails\" in fase di compilazione)\".\"\nPackage.\nPer molti ports, esistono binari precompilati gi\u00e0 esistenti. Questo metodo \u00e8 molto veloce ed evita il processo di compilazione, ma in questo caso gli utenti non possono configurare le opzioni di compile-time. Tuttavia, nonostante sia in genere sconsigliato, \u00e8 possibile mantenere un sistema ibrido di pacchetti precompilati e ports compilati in locale.\nUtility per la gestione di ports and package.\nCi sono molte utility disponibili per la gestionie del software sia sotto interfaccia grafica GUIs, sia sotto riga di comando CLIs e sono le seguenti:\nSviluppo.\nI committers di FreeBSD periodicamente distribuiscono il sistema. L'uscita ufficiale avviene con la versione RELEASE, che succede ai RELEASE CANDIDATES, o RC\"n\" (con \"n\" = da 1 a 3). La fase in lavorazione \u00e8 rappresentata dalla versione STABLE che include le innovazioni gi\u00e0 approvate in una \"release\" abbastanza stabile dedicata ai beta testers e sviluppatori, mentre \u00e8 rappresentato dalla versione CURRENT il vero e proprio \"lavoro in corso\", spesso instabile, che a sua volta pu\u00f2 essere sintetizzato con gli \"snapshot\" temporanei che \"congelano\" la situazione del codice ad uno specifico punto temporale.\nSistemi derivati.\nDal sistema operativo FreeBSD sono derivati i seguenti progetti che talvolta sono dei veri e propri \"fork\" ed altre volte sono assimilabili alle \"distribuzioni\" del mondo Gnu/Linux; questi sono:\nDESKTOP:\nMINIMALI:\nLIVE:\nAD HOC:\nFORKS:\nConsole Videogiochi OS:"}
{"id": "10777", "revid": "228587", "url": "https://it.wikipedia.org/wiki?curid=10777", "title": "OpenBSD", "text": "OpenBSD \u00e8 un sistema operativo libero, open-source, multipiattaforma, di tipo unix-like, derivato dalla Berkeley Software Distribution (4.4BSD). Nasce nel 1995 circa grazie a Theo de Raadt, che gestisce il progetto da Calgary in Canada. Il logo nonch\u00e9 la mascotte del progetto \u00e8 Puffy, un Tetraodontidae, comunemente noto come pesce palla. Il team di sviluppo concentra i propri sforzi sulla portabilit\u00e0, sulla standardizzazione e la correttezza del codice sorgente, sulla sicurezza proattiva e su un sistema di crittografia integrato: a tal proposito basti pensare che OpenSSH \u00e8 stato creato ad-hoc proprio per OpenBSD e dal medesimo team di sviluppo. I punti di forza pertanto possono essere individuati nell'estrema cura sia della correttezza sia della sicurezza del codice sorgente, nonch\u00e9 nella qualit\u00e0 della documentazione a supporto del progetto stesso; la gestione iniziale del sistema, cos\u00ec come l'installazione, sono affidate alla shell di default ksh (Korn shell). \nStoria.\nL'idea della realizzazione di un nuovo sistema operativo prende corpo nel 1995 grazie all'informatico Canadese di origine sudafricana, Theo de Raadt, residente a Calgary nello stato di Alberta, a quel tempo gi\u00e0 cofondatore nonch\u00e9 senior developer di NetBSD, il quale si allontan\u00f2 dal gruppo di lavoro nel 1994, dopo non precisati dissidi interni alla squadra.\nLa fase iniziale del progetto attir\u00f2 numerosi sviluppatori da tutto il mondo, interessati alla realizzazione di un sistema operativo, BSD derivato, che ponesse al centro del sistema stesso la sicurezza. I primi accorgimenti furono di lavorare in un repository CVS (Concurrent Versions System) pubblico in sola lettura in modo tale che il codice fosse sempre a disposizione di chiunque volesse visionarlo. Il primo commit, ovvero lo stato iniziale di un progetto allorquando i file che contraddistinguono il software sono inseriti nel ramo principale, \u00e8 stato di fatto l'immissione in OpenBSD dell'albero dei sorgenti di NetBSD, ed \u00e8 datato sabato alle 16:36 UTC-7. Il , con il rilascio della versione 5.8, OpenBSD ha festeggiato venti anni di vita.\nDescrizione.\nIl sistema operativo OpenBSD \u00e8 largamente utilizzato sia dagli ISP (Internet Service Provider) sia nei sistemi embedded, \u00e8 stato il primo Sistema Operativo a implementare il protocollo IPsec (IP security), largamente utilizzato nelle VPN (Virtual Private Network). Resta una delle scelte principali nella realizzazione di sistemi ad elevata sicurezza, come firewall, grazie al suo PF (\"Packet Filter\"), nonch\u00e9 nei sistemi di controllo delle intrusioni IDS (Intrusion Detection System), cos\u00ec come nelle soluzioni server o come router.\nOpenBSD \u00e8 usato, cos\u00ec come tutti i sistemi operativi unix-like, anche come workstation per l'uso quotidiano, mediante l'installazione del server grafico X.org infatti si pu\u00f2 avere un ambiente grafico basato su finestre, sul quale l'utente pu\u00f2 scegliere se caricare o un window manager (fluxbox, Awesome, blackbox, Openbox, Enlightenment, etc.) oppure un desktop environment (KDE, GNOME, Xfce). Di default col server grafico X.org il sistema prevede cwm, un window manager leggero ma molto efficiente, scritto dal team di sviluppo di OpenBSD e comparso la prima volta nella release 4.2.\nDa FreeBSD, un altro sistema operativo storico della famiglia BSD, ha ereditato il concetto di port, che nel corso degli anni \u00e8 stato adattato al progetto e del quale \u00e8 divenuto un cardine imprescindibile. OpenBSD mette a disposizione degli utenti migliaia di applicazioni binarie precompilate, ovvero ciascun software viene in primis portato sulle diverse architetture, dopodich\u00e9 si procede alla realizzazione del pacchetto binario per ciascuna di esse. La pacchettizzazione del software \u00e8 utile agli sviluppatori per tener traccia delle applicazioni che necessitano di aggiornamento, modifica o rimozione. Per ci\u00f2 che concerne il compilatore predefinito, OpenBSD ha utilizzato sin dall'inizio gcc (GNU Compiler Collection), ossia il compilatore creato da Richard Stallman in seno al Progetto GNU, tuttavia il sia LLVM (Low Level Virtual Machine) sia clang sono stati caricati nel cvs di OpenBSD, precisamente in current.\nArchitetture supportate.\nL'installazione del sistema di base risulta essere estremamente solida e al contempo snella, sicch\u00e9 \u00e8 possibile installarlo anche su piattaforme hardware non particolarmente performanti. Dalla versione 6.0, eccezionalmente rilasciata il , le architetture supportate con continuit\u00e0 risultano essere le seguenti: \nInvece le architetture supportate in passato e che per diverse ragioni non seguono rilasci stabili sono:\nVersioni.\nIl sistema operativo OpenBSD comprende tre versioni\nIl termine stable \u00e8 riferito alla stabilit\u00e0 delle API (Application Programming Interface), ovvero le funzioni che consentono la comunicazione tra le applicazioni e il sistema operativo non subiscono modifiche, sicch\u00e9 il sistema per ci\u00f2 che concerne le chiamate di sistema risulter\u00e0 e rester\u00e0 stabile in tal senso fino alla versione successiva. Discorso diverso invece per current, in tal caso infatti le API possono essere aggiornate, rimosse o realizzate di nuove, essa \u00e8 infatti l'ultima versione disponibile, laddove ciascun sviluppatore contribuisce al miglioramento del sistema operativo. La release infine rappresenta l'immagine della current in un preciso momento. Tra una release e l'altra gli sviluppatori di OpenBSD rilasciano, per ogni architettura supportata, anche le cosiddette snapshots, che sono una sorta di release ad interim, caratterizzate dall'essere un'immagine del branch current in un preciso istante. Esse si rivelano particolarmente utili per testare nuove funzionalit\u00e0 o per la correzione di eventuali bug. Possono essere scaricate dagli stessi mirror predisposti al download delle release, alla voce snapshots.\nIl processo di sviluppo.\nIl processo di sviluppo di OpenBSD vanta una certa libert\u00e0 e una pressoch\u00e9 totale indipendenza nel design progettuale e delle relative tempistiche, per cui la crescita del sistema risulta essere del tutto autonoma rispetto agli abituali processi di sviluppo software. Tuttavia, nonostante autonomia e libert\u00e0, nello sviluppo del sistema operativo spicca la puntualit\u00e0 del rilascio di ogni nuova release (semestrale), grazie a una metodologia produttiva collaudata da oltre vent'anni.\nVi \u00e8 un periodo preparatorio prima che l'immagine di una current possa diventare il nuovo rilascio ufficiale, tale periodo \u00e8 definito \"soft-lock\" e si protrae nell'arco di circa tre settimane, durante il quale gli sviluppatori non potranno pi\u00f9 modificare le API del sistema operativo, purtuttavia lo sviluppo continua, dopodich\u00e9 si passa alla fase dei build dei packages per ogni tipo di architettura e di seguito viene annunciato il vero e proprio \"lock\". Durante il periodo di \"lock\", che pu\u00f2 durare una o due settimane al massimo, si eseguono soltanto operazioni relative al testing e al bugfix del codice, pertanto non \u00e8 consentito alcun commit. Allorquando anche questa fase sar\u00e0 portata a termine, sar\u00e0 creato un nuovo branch nel cvs che identificher\u00e0 il nuovo rilascio stable del sistema operativo, di conseguenza l'albero dei sorgenti torner\u00e0 ad essere \"unlock\", ovvero pronto per nuovi aggiornamenti e modifiche. \u00c8 proprio in questo periodo peraltro che avvengono le modifiche pi\u00f9 consistenti al sistema, che corrisponde alla fase immediatamente successiva all'unlock e in corrispondenza degli hackathon.\nLo sviluppo del sistema operativo non \u00e8 pianificato mediante una \"timeline\" rigorosa, avviene piuttosto a seconda delle esigenze degli sviluppatori che, essendo tutti volontari, offrono il proprio contributo liberamente e senza vincoli, dedicando ciascuno di essi il proprio tempo libero agli aspetti tecnici che maggiormente gli aggradano o rispetto ai quali hanno maggior esperienza. Ogni developer non ha alcuna limitazione rispetto al numero di commit da inoltrare al cvs dell'albero dei sorgenti, tuttavia ciascuna modifica, prima del commit, deve essere sottoposta agli altri sviluppatori per essere valutata e quindi approvata. Tale modo di procedere garantisce che anche il cambiamento pi\u00f9 banale sia stato controllato e testato da diversi sviluppatori.\nSicurezza.\nUno standard di sicurezza cos\u00ec elevato \u00e8 stato raggiunto mediante un processo capillare di Code Audit, il team OpenBSD infatti \u00e8 fortemente focalizzato verso un modello di sicurezza robusto, unito al tipico modello di sviluppo aperto. Nel mondo dei sistemi operativi, quelli Unix in particolare, OpenBSD \u00e8 stato il primo a far proprio il concetto di full disclosure, cio\u00e8 l\u2019esposizione totale, mediante forum, mailing-list, siti e quant'altro, dei problemi relativi a difetti o bug del software. In seno ai core developers, infatti, vi \u00e8 un team di audit composto da alcuni sviluppatori che si occupano, quotidianamente, di analizzare riga per riga il codice sorgente del sistema operativo, cercando bug e vulnerabilit\u00e0. Grazie a questo processo \u00e8 stato possibile scoprire nuove categorie di problemi legati alla sicurezza, facendo in tal modo da apripista verso un nuovo modo di concepire lo sviluppo dei sistemi operativi stessi. I risultati sono talmente evidenti che OpenBSD si \u00e8 guadagnato sul campo l\u2019appellativo di \"secure by default\".\nDalla versione 6.0 \u00e8 stata eliminata, per ragioni di sicurezza, l'emulazione binaria con Linux. Dalla release 6.1 dell' \u00e8 stato aggiunto, nei mirror che lo prevedono, il supporto di default ad https (HyperText Transfer Protocol over Secure Socket Layer), al fine di garantire maggior sicurezza allorquando si scaricano i file necessari per l'installazione o l'aggiornamento il sistema operativo.\nIl caso delle presunte backdoor dell'FBI.\nL' Gregory Perry invi\u00f2 una email a Theo de Raadt, dichiarando che l'FBI nei 10 anni appena trascorsi avrebbe pagato alcuni sviluppatori OpenBSD per inserire diverse backdoor nell'altrimenti inespugnabile codice del Framework Crittografico IPsec. Theo de Raadt seppur scettico rispetto al contenuto della email, la rese pubblica il , inoltrandola alla mailing list openbsd-tech cos\u00ec come a molti sviluppatori, al fine di effettuare un dettagliato controllo indipendente del codice del modulo IPsec. Nelle settimane seguenti non fu trovata alcuna backdoor, ma comunque il controllo accurato del framework permise di effettuare alcuni bugfix del codice migliorandolo ulteriormente.\nSlogan.\nLo slogan di OpenBSD \u00e8 stato, fino al 2002, \"\"nessun buco di sicurezza in quasi 6 anni\". Poi a causa di un exploit scoperto in OpenSSH, ovvero nel sistema di crittografia integrata su cui si basa OpenBSD, lo slogan \u00e8 stato cambiato in: \"un singolo buco di sicurezza remoto con l'installazione di default in oltre 8 anni\", fino ad arrivare all'attuale \"Solamente due buchi di sicurezza remoti con l'installazione di default da un casino di tempo!\"\" (\"Only two remote holes in the default install, in a heck of a long time!\"), performance comunque di primissimo piano ed inavvicinabili per la gran parte degli altri sistemi operativi.\nInnovazioni software.\nIl sistema di base di OpenBSD comprende diverso software creato e mantenuto, dal 1995 ad oggi, dal team di sviluppo, spesso peraltro tali innovazioni, nel corso degli anni, sono diventate di uso comune anche su altri sistemi operativi, specie nell'ambito della sicurezza. Taluni software infatti sono stati totalmente integrati sia in diverse varianti di BSD, sia in altri sistemi unix-like.\nSi annoverano tra i software maggiormente utilizzati, sia in ambito server sia in ambito desktop, i seguenti:\nRilascio e distribuzione.\nDalla release 2.1 del 1997 la nuova versione stabile del sistema operativo segue un rilascio semestrale, e dal 2001 le date di tale rilascio sono state fissate al e al , tuttavia possono essere soggette a variazioni. \u00c8 possibile ottenere la nuova release di OpenBSD scaricando un'immagine ISO da uno dei tanti mirror attivi in ciascuno dei cinque continenti, dopodich\u00e9 la si masterizza e infine si esegue il boot dal CD-ROM per l'installazione del sistema. Da notare che l'introduzione delle immagini ISO \u00e8 relativamente recente, \u00e8 stata introdotta infatti solo dalla release 4.2 del , prima di questa data si sarebbero dovute scaricare tutte le componenti software necessarie affinch\u00e9 ogni utente potesse costruirsi da solo l'immagine ISO per l'installazione.\nA contorno della release ufficiale il progetto OpenBSD ha messo disposizione degli utenti, sin dalla versione 2.1 del , un set di CD ufficiali con un design personalizzato ad ogni nuovo rilascio, in tal modo ciascun utente sarebbe stato libero di contribuire fattivamente al sostentamento del progetto acquistando il cofanetto coi CD ufficiali; a tal proposito, dal 2014, \u00e8 stato aperto un nuovo portale dedicato esclusivamente all'archiviazione e alla commercializzazione dei CD ufficiali nonch\u00e9 al materiale relativo al sistema operativo stesso, che consiste in t-shirt, poster e altro. Tuttavia, dalla versione 6.1, la commercializzazione dei CD \u00e8 stata sospesa, per cui la 6.0 \u00e8 stata l'ultima release a poter contare sui CD ufficiali. La decisione \u00e8 stata presa in seno al progetto da Theo de Raadt in persona, per diverse ragioni, non ultima quella economica.\nFondazione e donazioni.\nLe donazioni un tempo avvenivano come regali al fondatore del progetto Theo de Raadt ossia ad una persona unica, tale fattispecie nel corso degli anni si \u00e8 rivelata complessa dal punto di vista amministrativo, soprattutto in considerazione delle donazioni derivanti da aziende che avrebbero dovuto motivare legalmente una spesa verso un singolo individuo, pertanto, per ovviare a questo inconveniente, dal 2007 \u00e8 stata istituita la OpenBSD Foundation, registrata in Canada come una \"Canadian Federally Incorporated Non-Profit\", il cui obiettivo \u00e8 di finanziare tutti i progetti relativi ad OpenBSD.\nQuindi le donazioni di ogni ordine e grado sono gestite interamente dalla OpenBSD foundation, che si occupa principalmente della promozione di campagne fondi annuali, nonch\u00e9 dell'organizzazione degli Hackathon e di veicolare i fondi necessari ai vari progetti messi in campo da OpenBSD.\nCasi particolari.\nIl in una accorata e-mail Theo de Raadt chiese pubblicamente aiuto per pagare 20.000 dollari americani di spese elettriche, ovvero il costo annuale per mantenere attiva l'intera infrastruttura, in caso contrario si sarebbe prospettato il concreto rischio, non solo di spegnere le macchine, ma probabilmente di dire la parola fine al progetto OpenBSD stesso.\nIl problema fu risolto grazie a una donazione di Mircea Popescu, sviluppatore Rumeno creatore di MPEx Bitcoin stock exchange, che don\u00f2 20.000 dollari in bitcoin alla OpenBSD foundation.\nHackathon.\nGli hackathon sono dei raduni riservati agli sviluppatori OpenBSD e interamente finanziati dal progetto, la OpenBSD foundation nel caso specifico. Lo scopo degli incontri \u00e8 lo sviluppo cooperativo, normalmente durano una settimana circa, ma possono anche essere di due o tre giorni. Si svolgono in localit\u00e0 sempre diverse nei cinque continenti affinch\u00e9 chiunque possa partecipare. Il progetto OpenBSD dedica da sempre particolare attenzione e risorse agli hackathon, poich\u00e9 consentono, oltre alla conoscenza diretta dei membri del team, che permette di stabilire importanti relazioni interpersonali, di velocizzare esponenzialmente il processo di sviluppo, nonch\u00e9 di promuovere nuovi progetti o idee.\nIl primo hackathon (c99) si \u00e8 svolto a Calgary nello stato di Alberta (Canada) dal al , parteciparono all'evento 10 sviluppatori, tra cui Theo de Raadt. L'ultimo incontro, p2k18: (ports and pledge hackathon), si \u00e8 svolto dal al nella citt\u00e0 di Nantes (Francia), con 24 sviluppatori. Gli hackathon sono anche un modo per relazionarsi con alcuni degli sviluppatori pi\u00f9 attivi, uno di essi \u00e8 Bob Beck storico esponente del progetto OpenBSD."}
{"id": "10779", "revid": "1543377", "url": "https://it.wikipedia.org/wiki?curid=10779", "title": "Linux (kernel)", "text": "Linux \u00e8 un kernel, creato nel 1991 da Linus Torvalds e derivato da UNIX, distribuito sotto licenza di software libero GNU GPLv2 (anzich\u00e9 software proprietario), comprendente anche diversi firmware sotto licenze non-libere. Utilizzato spesso congiuntamente al sistema operativo GNU, ideato da Richard Stallman, ha dato vita alla famiglia di sistema operativo Linux, diffusi nelle varie distribuzioni (l'accesso diretto al kernel da parte dell'utente/amministratore in modalit\u00e0 user mode/kernel mode si ha attraverso la cosiddetta Linux console). L'attivit\u00e0 di sviluppo, promossa dalla Linux Foundation, ha portato ad una standardizzazione nota come Linux Standard Base, mentre un tentativo di implementazione di un kernel completamente libero \u00e8 rappresentata da Linux-libre.\nStoria.\nNell'aprile del 1991 Linus Torvalds, uno studente finlandese di informatica presso l'Universit\u00e0 di Helsinki, all'et\u00e0 di 21 anni inizi\u00f2 a lavorare su alcune semplici idee per un sistema operativo. Inizi\u00f2 con un \"context switch\" programmato in assembly su processore Intel 80386 e un driver da terminale. A questo punto, il 25 agosto 1991, Torvalds scrisse un post, di cui \u00e8 riportata una traduzione:\nLinus aveva iniziato a programmare il kernel su un'architettura MINIX, un sistema operativo libero programmato dal professore universitario Andrew S. Tanenbaum, che poi per\u00f2 critic\u00f2 molto il lavoro dello studente finlandese.\nDopo la pubblicazione di questo post, molte persone collaborarono allo sviluppo del progetto, e il 5 ottobre 1991 Linus rilascia la versione 0.02 del kernel, circa un mese dopo del rilascio della versione 0.01, che per\u00f2 non ebbe grande successo. Egli scrisse, in occasione del rilascio, il seguente post:\nFu dato inizio ad un newsgroup \"alt.os.linux\" e il 19 gennaio 1992 fu inserito il primo post. Nel 31 marzo 1992, alt.os.linux divenne \"comp.os.linux\".\nPresto fu effettuato il porting di X Window System su Linux. La prima versione di Linux ad essere capace di eseguire X fu la 0.95 nel marzo del 1992. Questo grande salto di numerazione nella versione (da 0.1x a 0.9x) fu dovuto al fatto che si sentiva molto vicina una versione 1.0 senza nessun pezzo mancante. Tuttavia questa sensazione era troppo ottimista e dal 1993 fino agli inizi del 1994 furono rilasciate 15 versioni della versione 0.99.\nIl 14 marzo 1994 fu rilasciato Linux 1.0.0, con 176.250 linee di codice. A marzo del 1995, fu rilasciato Linux 1.2.0 ( linee di codice).\nLa versione 2 di Linux, pubblicata il 9 giugno 1996, fu seguita da altre versioni maggiori sotto il prefisso della versione 2:\nIl dibattito Tanenbaum-Torvalds.\nIl fatto che Linux sia un kernel monolitico piuttosto che un microkernel \u00e8 stato l'argomento del dibattito Tanenbaum-Torvalds. Il dibattito inizi\u00f2 nel 1992 riguardo Linux e l'architettura del kernel in generale sul gruppo di discussione Usenet codice_1. Tanenbaum sosteneva che i microkernel fossero superiori ai kernel monolitici e che perci\u00f2 Linux fosse obsoleto. A differenza dei kernel monolitici tradizionali, i driver sono facilmente configurati come moduli del kernel e caricati o meno mentre il sistema \u00e8 in esecuzione. Questo argomento \u00e8 stato riproposto il 9 maggio 2006 e il 12 maggio 2006.\nDescrizione.\nIl kernel Linux, uno dei pi\u00f9 riusciti esempi di software open source, costituisce il nucleo dei sistemi operativi della famiglia di Linux ovvero le distribuzioni Linux. Fu inizialmente creato nel 1991 da alcuni studenti di informatica finlandesi tra cui Linus Torvalds, il capogruppo. Successivamente aumentarono in modo repentino i suoi sviluppatori ed utilizzatori che aderivano al progetto del software libero e contribuivano allo sviluppo del nuovo sistema operativo.\nRilasciato, liberamente scaricabile e modificabile/personalizzabile sotto la licenza libera GNU GPL (insieme ad alcuni firmware con varie licenze), \u00e8 continuamente e liberamente sviluppato da collaboratori di tutto il mondo attraverso la relativa community, con lo sviluppo che ogni giorno avviene sfruttando la relativa mailing list, in modo del tutto analogo in cui sono sviluppati i protocolli di Internet. Il codice sorgente di Linux \u00e8 dunque disponibile a tutti ed \u00e8 ampiamente personalizzabile, al punto da rendere possibile, in fase di compilazione, l'esclusione di codice non strettamente indispensabile.\nCome ogni progetto che sia software libero, anche il kernel Linux \u00e8 dunque in continua evoluzione con la dimensione del kernel che cresce in maniera esponenziale, aggiungendo nuovi moduli, nuovo hardware supportato e cos\u00ec via. Il ramo di sviluppo principale del kernel Linux prevede che esso contenga anche alcune parti non-libere, offuscate od oscurate come ad esempio alcuni driver. Il progetto Linux-libre si propone invece come variante completamente libera di Linux, da cui sono nate diverse distribuzioni completamente libere.\nIn quanto \"cuore\" di un sistema operativo (nucleo) fornisce tutte le funzioni essenziali per il sistema, in particolare la gestione della memoria primaria, delle risorse hardware del sistema e delle periferiche, assegnandole di volta in volta ai processi in esecuzione. La controparte del kernel \u00e8 la shell, ovvero l'interfaccia utente del sistema, la parte pi\u00f9 esterna. I programmi chiedono le risorse al kernel attraverso delle chiamate (system call) e non possono accedere direttamente all'hardware.\nSi occupa quindi di gestire il tempo processore, le comunicazioni e la memoria distribuendole ai processi in corso a seconda delle priorit\u00e0 (scheduling) realizzando cos\u00ec il multitasking. \nSupporta dunque il multitasking ed \u00e8 multiutente: ci\u00f2 permette che diversi utenti (con privilegi differenziati) possano eseguire sullo stesso sistema diversi processi software in simultanea. Attualmente Linux supporta gran parte dell'hardware disponibile per PC e supporta un numero enorme di architetture (tra cui SPARC, PowerPC, ARM e le pi\u00f9 moderne CPU a 64 bit).\nLinux supporta il multitasking con pre-rilascio (sia in user mode che in kernel mode), memoria virtuale, librerie condivise, caricamento a richiesta, eseguibili copy-on-write condivisi, gestione della memoria, la suite di protocolli Internet, e il threading. La flessibilit\u00e0 di questo kernel lo rende adatto a tutte quelle tecnologie embedded emergenti e anche nei centri di calcolo distribuito (come il cluster Beowulf) fino ad essere incorporato in alcuni videoregistratori digitali e nei telefoni cellulari.\nArchitettura.\nLinux \u00e8 un kernel monolitico. Sebbene oggi il kernel possa essere compilato in modo da avere un'immagine binaria ridotta al minimo e i driver caricabili da moduli esterni, l'architettura originaria \u00e8 chiaramente visibile: tutti i driver infatti devono avere una parte eseguita in kernel mode, anche quelli per cui ci\u00f2 non sarebbe affatto necessario (ad esempio i driver dei file system).\nI driver e le estensioni del kernel lavorano nel kernel space (ring 0 nella maggior parte delle CPU), con pieno accesso all'hardware, sebbene alcune eccezioni lavorino in user space. Il sistema grafico che la maggior parte delle persone utilizza con Linux non lavora nel kernel space. Kernel mode Preallocazione consente ai driver dei dispositivi di essere preallocati sotto determinate condizioni. Questa caratteristica \u00e8 stata introdotta per gestire correttamente gli interrupt dell'hardware e migliorare il supporto al sistema multiprocessore simmetrico (SMP). La preallocazione inoltre migliora la latenza, incrementano la reattivit\u00e0 e rendono Linux pi\u00f9 adatto ad applicazioni in tempo reale.\nPortabilit\u00e0.\nSebbene inizialmente non progettato per essere portabile, Linux \u00e8 uno dei kernel di sistema operativo maggiormente portabile, in grado di funzionare su un'ampia gamma di sistemi dall'iPAQ (un computer palmare) all'IBM System z9 (un server mainframe in grado di eseguire centinaia o migliaia di istanze Linux contemporanee). Linux \u00e8 il sistema operativo principale dei supercomputer Blue Gene di IBM. Linux \u00e8 il sistema operativo di pi\u00f9 del 97% dei sistemi nella classifica Top 500 dei supercomputer. Inoltre, Linux \u00e8 stato compilato in numerosi dispositivi portatili come TuxPhone e l'iPod di Apple.\nLinguaggi di programmazione.\nLinux \u00e8 scritto nella versione del linguaggio di programmazione C supportata dal compilatore GCC (che ha introdotto numerose estensioni e cambiamenti al C standard), insieme a un certo numero di brevi sezioni di codice scritte in linguaggio Assembly (sintassi GCC con stile \"AT&amp;T\"). Grazie alle estensioni di C che supporta, GCC per lungo tempo \u00e8 stato il solo compilatore in grado di compilare correttamente Linux. Nel 2004, Intel asser\u00ec di aver modificato il kernel in modo tale che anche il suo compilatore C fosse in grado di compilare Linux.\nIn qualche modo vengono utilizzati molti altri linguaggi, soprattutto nel processo di compilazione del kernel (metodi in cui a partire dal codice sorgente viene creata un'immagine avviabile). Questi includono Perl, Python e diversi linguaggi shell. Alcuni driver possono anche essere scritti in C++, Fortran o altri linguaggi, ma questa pratica \u00e8 fortemente scoraggiata. Il sistema di compilazione di Linux supporta ufficialmente solo GCC come compilatore sia del kernel sia dei driver.\nOpzioni di Compilazione.\nIl kernel Linux ha delle opzioni di compilazione configurabili che consentono di aggiungere o rimuovere specifiche caratteristiche dal kernel durante la compilazione iniziale. Durante quest'ultima fase possono, inoltre, essere configurati alcuni parametri di default personalizzati.\nOggetti Kernel.\nGli oggetti kernel (kernel items) sono funzioni, variabili, file header e macro.\nHeader kernel.\nGli header del kernel sono file header C che forniscono la condivisione di alcune definizioni del kernel di basso livello ABI tra kernel e applicazioni dello spazio utente. La maggior parte delle applicazioni non necessita di questi header: essi servono soltanto per l'uso diretto da parte delle librerie di sistema, utilit\u00e0 e daemon di basso livello.\nIl comando \"codice_2\", quando eseguito sull'albero dei sorgenti del kernel, esporta i file header del kernel in una forma adatta all'uso dei programmi nello spazio utente.\nQuando esportati, la maggior parte degli header del kernel si trovano nelle cartelle codice_3 e codice_4\nKernel panic.\nIn Linux, un \"panic\" \u00e8 un errore di sistema irrecuperabile individuato dal kernel al contrario di errori simili individuati in modalit\u00e0 user space. Il codice in kernel mode ha la possibilit\u00e0 di indicare una condizione di questo tipo chiamando la funzione codice_5 dichiarata nell'header del file sys/system.h. Comunque la maggior parte dei kernel panic sono il risultato di eccezioni nel codice del kernel, come per esempio riferimenti a Indirizzo di memoria non validi. Questo \u00e8 tipicamente indice di\nFormati binari supportati.\nLinux 1.0 supportava il formato binario a.out e l'ELF, che semplifica la creazione di librerie condivise (usate tantissimo dai moderni desktop environment come KDE e GNOME). ELF \u00e8 il formato standard usato da GCC fin dalla versione 2.7.0 perci\u00f2 oggigiorno a.out viene usato molto raramente.\nLinux supporta molti altri formati binari, inclusi binfmt misc per associare un file a un programma (come un interprete) per eseguire o mostrare quel file.\nArchitetture delle macchine virtuali.\nIl kernel Linux ha un supporto estensivo e funziona su numerose architetture di macchine virtuali sia come sistema operativo \"server\" che \"client\". Le macchine virtuali solitamente emulano la famiglia di processori con architettura x86, sebbene in alcuni casi siano emulati anche i processori PowerPC o AMD64.\nVersioni.\nMentre sviluppa il proprio codice e integra le modifiche create da altri programmatori, Linus Torvalds continua a rilasciare nuove versioni del kernel di Linux. Queste sono chiamate versioni \"vanilla\", ad indicare che non sono state modificate da nessun altro. Molte distribuzioni Linux modificano il kernel per il proprio sistema, principalmente allo scopo di aggiungere il supporto per driver o caratteristiche che non sono state ufficialmente rilasciate come stabili, mentre altre distribuzioni usano un kernel vanilla.\nModello di sviluppo.\nIl modello di sviluppo per Linux 2.6 differisce molto da quello di Linux 2.5. Precedentemente esisteva un ramo stabile (2.4), dove solo i cambiamenti relativamente piccoli e quelli ritenuti sicuri venivano attuati, e un ramo instabile (2.5), dove invece cambiamenti pi\u00f9 consistenti erano permessi. Questo significava che gli utenti avevano sempre una versione con le correzioni pi\u00f9 recenti, ma dovevano aspettare per le nuove aggiunte provenienti dal ramo 2.5. L'aspetto negativo di questo procedimento, era dato dal fatto che la versione stabile del kernel, col passare del tempo, non supportava pi\u00f9 l'hardware recente, e mancava delle caratteristiche che a mano a mano risultavano necessarie.\nVerso la fine della serie 2.5.x, alcuni sviluppatori hanno deciso di apportare alcune modifiche nel ramo stabile, ma questo ha provocato un aumento dei problemi nella serie 2.4.x del kernel. Il ramo 2.5 venne allora dichiarato stabile e rinominato 2.6. Invece di aprire un ramo 2.7 instabile, gli sviluppatori continuarono a inserire modifiche d'una certa importanza nel ramo stabile. In questa maniera si sono tenuti sotto controllo con maggior precisione i cambiamenti, dividendoli in parti pi\u00f9 piccole, rendendo disponibili le nuove caratteristiche velocemente, e ampliando il numero di persone che testano il codice pi\u00f9 recente.\nIl nuovo modello di sviluppo che caratterizza il 2.6, fa s\u00ec inoltre che non esista un ramo stabile per le persone che cercano solo correzioni di bug o inerenti alla sicurezza, ma non necessitano delle ultime caratteristiche. Le correzioni vengono applicate solo nella versione pi\u00f9 recente, cos\u00ec se un utente vuole una versione con tutti i bug noti corretti, ottiene nel contempo tutte le ultime caratteristiche, ma rischia (in alcuni casi) di non far funzionare pi\u00f9 alcune cose che nella versione precedente funzionavano. Una correzione parziale di questo problema \u00e8 stata prima menzionata (vedasi la quarta cifra del numero della versione): essa caratterizza i nuovi kernel, ma non risolve completamente alcune necessit\u00e0 che non si avrebbero usando un ramo stabile. Le distribuzioni, come Red Hat e Debian, allegano gi\u00e0 un certo tipo di kernel nei loro rilasci: alla maggior parte delle persone conviene usare le versioni predefinite.\nIn risposta alla mancanza di un ramo stabile del kernel (inteso come ramo dove non vengono apportati nuovi cambiamenti, ma solo correzioni), Adrian Bunk, nel dicembre 2005, ha annunciato che avrebbe continuato a rilasciare kernel 2.6.16.y anche quando fosse stata rilasciata la versione 2.6.17. Inoltre ha progettato di includere aggiornamenti relativi ai driver, rendendo cos\u00ec lo sviluppo della serie 2.6.16 molto simile a quello della vecchia 2.4.\nIl 10 ottobre 2008, \u00e8 stata rilasciata la versione stabile 2.6.27.. Nel febbraio dello stesso anno, gli sviluppatori hanno poi ideato un ramo del kernel \"instabile\", denominato \"linux-next\": un posto dove ospitare le modifiche, con l'intento di includerle nel ciclo di sviluppo successivo.\nNel luglio del 2011, per festeggiare il 20\u00ba anniversario della nascita di Linux, Torvalds ha deciso di rilasciare la versione 3.0 del kernel, passando ad un sistema di numerazione a 2 cifre. L'ultima release della serie 2.6 \u00e8 stata la 2.6.39.\nControllo versione.\nIn passato il codice sorgente del kernel Linux era gestito senza l'impiego di un sistema automatico di controllo versione (in inglese \"source code management\", SCM), principalmente a causa del fatto che a Torvalds non piacciono gli SCM centralizzati.\nNel 2002 lo sviluppo del kernel pass\u00f2 a BitKeeper, un SCM che soddisfaceva i requisiti tecnici richiesti da Torvalds e che era interoperabile, a certi livelli, con altri sistemi come CVS e Subversion. Sebbene Torvalds e altri sviluppatori ottenessero BitKeeper gratuitamente, il fatto che non fosse software libero caus\u00f2 delle controversie.\nDei tentativi di \"reverse-engineering\" di Andrew Tridgell su BitKeeper convinsero BitMover, la compagnia che gestiva BitKeeper, a terminare il suo sostegno alla comunit\u00e0 di sviluppo di Linux. Di conseguenza, Torvalds e altri scrissero un nuovo sistema di controllo di versione, chiamato git; il nuovo software fu scritto in poche settimane, e due mesi dopo si ebbe la prima versione ufficiale del kernel Linux rilasciata con git. Poco dopo git \u00e8 diventato un progetto indipendente, guadagnandosi un'ampia diffusione nella comunit\u00e0 del software libero.\nManutenzione.\nLinus Torvalds \u00e8 il supervisore dei cambiamenti e del rilascio delle ultime versioni del kernel: ha delegato la manutenzione delle versioni pi\u00f9 datate ad altri programmatori. Alcune versioni vecchie come la 2.0 (ufficialmente resa obsoleta dal kernel 2.2.0 pubblicato nel gennaio 1999) sono aggiornate solo quando questo viene reputato necessario e i cambiamenti sono molto rari.\nAltri programmatori del kernel di Linux particolarmente conosciuti sono Robert Love e Ingo Moln\u00e1r.\nNumerazione delle versioni.\nPer lungo tempo la versione del kernel di Linux era composta da tre numeri, ma recentemente questo sistema \u00e8 stato modificato e ora la versione consiste di quattro cifre, nella forma \"A.B.C[.D]\", per esempio 2.2.1, 2.4.13, oppure 2.6.12.3;\nInoltre, alle volte si possono trovare altre lettere dopo la versione, come 'rc1' o 'mm2'; 'rc' \u00e8 una versione candidata ad essere adottata come stabile, e indica una release non ufficiale. Altre lettere, invece, sono spesso (ma non sempre) le iniziali di una persona: questo segnala un fork del kernel da parte di questa persona. Per esempio, la dicitura 'ck' sta per Con Kolivas, 'ac' per Alan Cox, mentre 'mm' indica Andrew Morton. Certe volte, le lettere sono collegate alla caratteristica principale del kernel. Per esempio, 'wl'indica una versione di test per le reti wireless.\nVersioni storiche.\nLa prima versione del kernel \u00e8 stata la 0.01. Questa venne seguita dalla 0.02, 0.03, 0.10, 0.11, 0.12 (la prima versione rilasciata sotto licenza GNU General Public License), 0.95, 0.96, 0.97, 0.98, 0.99, e dalla 1.0. Dalla versione 0.95 a queste, sono state rilasciate numerose patch tra le versioni.\nCronologia della versione stabile.\nCi sono state due versioni maggiori stabili del kernel Linux 1.\"x\": la 1.0 e la 1.2. La versione 1.0 fu pubblicata il 14 marzo 1994 Questa versione del kernel Linux era compatibile esclusivamente coi sistemi a singolo processore i386. In seguito ci si inizi\u00f2 a preoccupare anche della portabilit\u00e0, e cos\u00ec la versione 1.2 (pubblicata il 7 marzo 1995) incorpor\u00f2 il supporto per i sistemi basati su architetture DEC Alpha, SPARC, e MIPS. Questa fu l'ultima versione stabile rilasciata nella serie 1.\"x\" del kernel Linux.\nLa versione 2.\"x\" del kernel Linux ha visto un gran numero di cambiamenti, in particolare nella serie 2.6 e sul come viene sviluppata, mantenuta e rilasciata. Le versioni 2.0, 2.2, e 2.4 furono costruite usando il vecchio sistema di sviluppo dove ognuno dei kernel era basato sulla versione stabile di quello precedente. La versione 2.0 fu pubblicata il 9 giugno 1996. Ci furono 41 rilasci in questa serie. La principale caratteristica del kernel 2.0 era il supporto al SMP (cio\u00e8 al supporto a pi\u00f9 processori su un singolo sistema) e il supporto per pi\u00f9 tipi di processori.\nLa versione 2.2 (pubblicata il 26 gennaio 1999) rimosse lo spinlock globale, forn\u00ec un migliore supporto al multiprocessing simmetrico e aggiunse il supporto per le architetture m68k e PowerPC oltre all'aggiunta di nuovi filesystem (incluso il supporto in sola lettura per il filesystem della Microsoft NTFS). Lo sviluppo della serie 2.4.\"x\" cambi\u00f2 un po'. In questa serie infatti furono rese disponibili nuove caratteristiche durante tutto lo sviluppo della serie stessa. La versione 2.4.0, pubblicata il 4 gennaio 2001, conteneva il supporto per ISA Plug and play, USB, e PC Card. Includeva inoltre il supporto per i processori PA-RISC della Hewlett-Packard. Durante lo sviluppo della serie 2.4.\"x\" furono aggiunte altre caratteristiche includendo: supporto Bluetooth, Logical Volume Manager (LVM) versione 1, supporto RAID, InterMezzo FS e ext3 FS.\nCon l'arrivo della serie 2.6.\"x\" del kernel Linux, il sistema di numerazione cambi\u00f2 in modo che ci potessero essere 4 cifre nel numero di versione del kernel, dandogli il formato 2.6.\"x\".\"y\" (dove.\"y\" \u00e8 opzionale). Le nuove caratteristiche vengono ora aggiunte tra una release \"x\" e l'altra, mentre le release \"y\" sono solitamente riservate alla correzioni di bug. La versione 2.6.0 fu pubblicata il 18 dicembre 2003.. Tra i cambiamenti fatti in questa serie ci sono: l'integrazione di \u00b5Clinux nei sorgenti del kernel principali, il supporto alla PAE, il supporto a diverse nuove linee di CPU, l'integrazione di ALSA nei sorgenti principali del kernel, il supporto a un numero di utenti fino a 232 (216 nelle versioni precedenti), il supporto a un numero di processi fino a 230 (215 nelle precedenti versioni), una crescita sostanziale del numero di tipi di dispositivo e del numero di dispositivi per ogni tipo, supporto ai processori a 64 bit migliorato, supporto di file system fino a 16 terabytes, in-kernel preemption, supporto alla libreria Native POSIX Thread Library, integrazione nei sorgenti principali del kernel di andLinux e di SELinux, supporto a Infiniband, e molto altro. Altrettanto importante \u00e8 l'aggiunta di diversi filesystem durante le varie release della serie 2.6.\"x\": FUSE, JFS, XFS, ext4 e altri.\nNel luglio del 2011, per festeggiare il 20\u00ba anniversario della nascita di Linux, Torvalds ha deciso di passare ad un sistema di numerazione a 2 cifre, rilasciando la versione 3.0 del kernel. L'ultima release della serie 2.6 \u00e8 stata la 2.6.39.\nIl 12 marzo 2015 viene rilasciata la release stabile di Linux 4.0.\nCosto stimato per lo sviluppo.\nIl costo per sviluppare nuovamente la versione 2.6.0 del kernel Linux in un'ottica proprietaria \u00e8 stato stimato nel 2004 pari a 612 milioni di dollari (467 milioni di euro) usando il modello di stima uomo-mese COCOMO.\nNel 2006, uno studio finanziato dall'Unione europea ha stimato che, sviluppare da zero (in un'ottica proprietaria) il kernel 2.6.8 o superiore, costerebbe 882 milioni di euro.\nAspetti legali.\nMarchio registrato.\nLinux \u00e8 un marchio registrato di Linus Torvalds negli Stati Uniti e in altri Paesi. Questo \u00e8 il risultato di un incidente in cui William Della Croce Jr., che non partecipava allo sviluppo del progetto Linux, registr\u00f2 il nome e successivamente richiese una Royalty per il suo uso. Diversi sostenitori di Linux chiesero consiglio legale e intentarono causa contro Della Croce, che acconsent\u00ec nel 1998 ad assegnare il marchio a Torvalds.\nTermini di licenza.\nInizialmente, Torvalds rilasci\u00f2 Linux con una licenza che ne proibiva lo sfruttamento commerciale. Essa per\u00f2 lasci\u00f2 presto il posto alla GNU General Public License (GPL) dalla versione 0.12. Questa licenza permette la distribuzione e la vendita di versioni modificate o non modificate di Linux a condizione che vengano rilasciate con la stessa licenza e che si fornisca anche il corrispondente codice sorgente.\nTorvalds ha descritto l'adozione della licenza GPL come \"la miglior cosa che abbia mai fatto.\"\nGPL versione 3.\nAttualmente, Linux adotta la versione 2 della licenza GPL, senza nessuna opzione (a differenza di molti programmi rilasciati con licenza GPL) che permette l'uso di una versione pi\u00f9 avanzata, e ci sono alcune controversie sulla facilit\u00e0 con cui si potrebbero usare versioni successive come la 3 (e su quanto sia desiderabile). Torvalds stesso ha specificato durante il rilascio della versione 2.4.0 che il suo codice adotta soltanto la versione 2 della licenza. Tuttavia, i termini della licenza GPL affermano che, se non viene specificata nessuna versione, allora ne pu\u00f2 essere usata una qualsiasi, e Alan Cox fece notare che solo pochi di coloro che contribuiscono a Linux hanno specificato una particolare versione della licenza GPL. Un blogger ha concluso che circa il 40% del codice di Linux \u00e8 specificatamente rilasciato con licenza \"GPL2 o superiore\", e un altro 10% circa con licenza \"GPL\" (con versione non specificata), il che, messo assieme, costituisce circa la met\u00e0 del kernel. Nel settembre 2006, un'indagine su 29 sviluppatori-chiave del kernel ha indicato che 28 di questi preferivano GPLv2 alla GPLv3 allora in stato di bozza. Torvalds ha commentato, \u00abPenso che un nutrito numero di persone esterne credevano che fossi io l'unico strano, per il fatto che ho dichiarato pubblicamente di non essere un grande fan della GPLv3\u00bb.\nModuli kernel caricabili e firmware.\nNon \u00e8 chiaro se i moduli kernel caricabili (LKM) debbano essere considerati opera derivata per la legge sul copyright, e quindi ricadano entro i termini della licenza GPL. Torvalds ha affermato che i LKM, usando soltanto un sottoinsieme limitato di interfacce \"pubbliche\" del kernel, possono a volte non essere considerati opere derivate, ed \u00e8 quindi possibile avere alcuni driver esclusivamente binari e altri LKM che non adottano la licenza GPL. Non tutti coloro che contribuiscono allo sviluppo di Linux per\u00f2 sono d'accordo con questa interpretazione, e anche lo stesso Torvalds ammette che molti LKM sono chiaramente opere derivate, ed infatti ha scritto che \"I moduli kernel SONO opere derivate 'per default'\".\nD'altra parte Torvalds ha anche detto che \"Un'area grigia \u00e8 qualcosa come un driver originariamente scritto per un altro sistema operativo (cio\u00e8 chiaramente non un'opera derivata da Linux in origine). [...] QUELLA \u00e8 un'area grigia, e _quella_ \u00e8 l'area dove personalmente penso che alcuni moduli potrebbero non essere considerati opere derivate semplicemente perch\u00e9 non sono stati progettati per Linux e non dipendono da nessun comportamento speciale di Linux.\" I driver grafici proprietari in particolare, sono al centro di un dibattito. In definitiva, \u00e8 probabile che queste questioni possano essere risolte soltanto da un tribunale.\nUn punto di controversia sulla licenza \u00e8 l'uso in Linux di firmware \"binario\" per supportare alcuni dispositivi hardware. Richard Stallman afferma che questi software fanno di Linux un software parzialmente non aperto, e che distribuire Linux potrebbe anche violare la licenza GPL (che richiede la presenza di tutto il codice sorgente).\nIn risposta a ci\u00f2, la Free Software Foundation Latin America (FSFLA) ha avviato un progetto, denominato \"Linux-libre\", per creare un kernel completamente libero, senza moduli proprietari, per poter essere usato in distribuzioni completamente libere, come Trisquel GNU/Linux.\nContenzioso SCO.\nA marzo del 2003, il gruppo SCO intent\u00f2 causa contro IBM accusandola di aver violato il copyright sul codice sorgente Unix, inserendo porzioni di quel codice in Linux. Inoltre, SCO mand\u00f2 lettere a diverse compagnie avvisandole che l'uso di Linux senza una licenza di SCO poteva essere una violazione della legge sul copyright, e dichiar\u00f2 alla stampa che avrebbero intentato causa agli utenti Linux individuali. IBM allora promise di difendere i suoi clienti Linux. Questo contenzioso gener\u00f2 una serie di cause intentate da SCO nei confronti di Novell, Daimler (parzialmente ritirata nel luglio 2004), AutoZone, e cause di ritorsione intentate da Red Hat e altri contro SCO.\nAll'inizio del 2007 SCO forn\u00ec i dettagli specifici della presunta violazione di copyright. Diversamente dalle precedenti affermazioni che vedevano SCO proprietaria di 1 milione di righe di codice, specificarono soltanto 326 linee di codice, la maggior parte del quale non era coperto da copyright. Ad agosto 2007, la corte nel caso Novell stabil\u00ec, per cominciare, che SCO non possedeva neanche i diritti di copyright su Unix."}
{"id": "10780", "revid": "31886", "url": "https://it.wikipedia.org/wiki?curid=10780", "title": "Post Office Protocol", "text": "Il Post Office Protocol (detto anche POP) \u00e8 un protocollo di livello applicativo di tipo client-server che ha il compito di permettere, mediante autenticazione, l'accesso da parte del client ad un account di posta elettronica presente su un host server e scaricare le e-mail dell'account stesso. Il protocollo per inviare posta \u00e8 invece il protocollo SMTP.\nDescrizione.\nIl POP (nella versione 3) rimane in attesa sulla porta 110 dell'host (di default, ma pu\u00f2 anche essere diversa) per una connessione TCP da parte di un client.\nI messaggi di posta elettronica, per essere letti, devono essere scaricati sul computer (questa \u00e8 una notevole differenza rispetto all'IMAP), anche se \u00e8 possibile lasciarne una copia sull'host. In pratica, il client, attraverso un account configurato POP, accede al server remoto e salva in locale i messaggi (definitivamente e non, come fa il protocollo IMAP, in una sorta di cache).\nAnche con il protocollo POP3 si pu\u00f2 impostare la cifratura, per evitare che le password utilizzate per l'autenticazione fra server e client passino \"in chiaro\". L'estensione APOP utilizza MD5 come framework.\nOltre che con un classico client, un account di posta in entrata con protocollo POP pu\u00f2 essere configurato in qualsiasi applicazione software che possa ricevere posta elettronica.\nEsempio di comunicazione POP3.\nDopo aver stabilito una connessione tra il mittente (il client) e il destinatario (il server), ci\u00f2 che accade \u00e8 l'apertura di una sessione POP3. Nella successiva conversazione, qualsiasi cosa inviata dal client \u00e8 preceduta con \"C:\", mentre qualsiasi cosa inviata dal server \u00e8 preceduta da \"S:\". Su molti computer si pu\u00f2 stabilire una connessione mediante il comando telnet:\n telnet www.example.com 110\nQuesto comando apre un collegamento POP3 verso l'host www.example.com.\n S:+OK &lt;22593.1129980067@example.com&gt;\n C:USER pippo\n S:+OK\n C:PASS pluto\n S:+OK\n C:LIST\n S:+OK\n 1 817\n 2 124\n C:RETR 1\n S:+OK\n Return-Path: &lt;pippo@example.org&gt;\n Delivered-To: pippo@example.org\n Date: Sat, 22 Oct 2005 13:24:54 +0200\n From: Mario Rossi &lt;mario@rossi.org&gt;\n Subject: xxxx\n Content-Type: text/plain; charset=ISO-8859-1\n testo messaggio\n C:DELE 1\n S:+OK\n C:QUIT\n S:+OK"}
{"id": "10781", "revid": "126257", "url": "https://it.wikipedia.org/wiki?curid=10781", "title": "Sistema di forze", "text": ""}
{"id": "10782", "revid": "1652635", "url": "https://it.wikipedia.org/wiki?curid=10782", "title": "Bandiera dell'Arabia Saudita", "text": "La bandiera dell'Arabia Saudita \u00e8 verde con al centro una scritta sotto la quale campeggia una spada.\nLa scritta sulla bandiera, in thuluth (una calligrafia islamica) \u00e8 quella della \"shahada\", ovvero la dichiarazione di fede Islamica: \u0644\u0627 \u0625\u0644\u0647 \u0625\u0644\u0627 \u0627\u0644\u0644\u0647 \u0645\u062d\u0645\u062f \u0631\u0633\u0648\u0644 \u0627\u0644\u0644 \"l\u0101 'il\u0101ha 'illa-ll\u0101h mu\u1e25ammadun ras\u016blu-ll\u0101h\" che significa \"Non c'\u00e8 dio all'infuori di Allah, e Maometto \u00e8 il suo profeta\" .\nBandiere verdi recanti questa o altre frasi in arabo si vedono frequentemente nell'Islam, ma si differenziano dalla bandiera nazionale dell'Arabia Saudita in quanto prive del simbolo della spada. Poich\u00e9 la bandiera reca la \"Parola di Allah\", non viene mai issata a mezz'asta, nemmeno in seguito a un lutto nazionale o reale.\nUn'altra importante peculiarit\u00e0, sempre connessa con il carattere religioso, \u00e8 il fatto che l'iscrizione stessa della \"shahada\" compare dritta sia da un lato che dall'altro della bandiera, per assicurarne una lettura corretta da qualunque prospettiva.\nUna bandiera verde con la \"shahada\" era originariamente la bandiera del movimento Wahhabita. Dopo essersi assicurato il trono del Nejd nel 1912, Ibn Saud incorpor\u00f2 la spada nel disegno. Questa venne in seguito adottata come bandiera nazionale successivamente alla creazione del Regno dell'Arabia Saudita, nel 1932."}
{"id": "10786", "revid": "125225391", "url": "https://it.wikipedia.org/wiki?curid=10786", "title": "Lievito", "text": "I lieviti sono un gruppo di funghi, formati da un unico tipo di cellula eucariotica, che possono avere forma ellittica o sferica. Sono state catalogate pi\u00f9 di mille specie di lieviti.\nAlcune specie sono comunemente usate per lievitare il pane e far fermentare le bevande alcoliche.\nLa maggior parte dei lieviti appartiene al gruppo degli Ascomiceti.\nUn piccolo numero di lieviti come la \"Candida albicans\", pu\u00f2 causare infezioni nell'uomo, mentre un altro lievito \"Malassezia\" \"pachidermatis\" \u00e8 causa di dermatite e otite nel cane e nel gatto.\nIl lievito pi\u00f9 comunemente usato \u00e8 un saccaromicete, termine scientifico \"Saccharomyces cerevisiae\", che \u00e8 \"addomesticato\" da migliaia di anni per la produzione di vino, pane e birra.\nRespirazione/fermentazione.\nMentre alcuni lieviti utilizzano esclusivamente la respirazione aerobica, altri, in assenza di ossigeno, possono utilizzare un processo diverso chiamato fermentazione. I lieviti fermentanti producono energia convertendo gli zuccheri in anidride carbonica ed etanolo.\nNella fermentazione delle bevande alcoliche \u00e8 utile la produzione dell'etanolo, mentre nella lievitazione del pane l'anidride carbonica gonfia la pasta, e l'alcool (etanolo) evapora durante la cottura.\nUn esempio con un substrato di glucosio:\nRiproduzione.\nLa riproduzione dei lieviti pu\u00f2 essere \"sessuata\" o \"asessuata\".\nLa riproduzione asessuata pu\u00f2 avvenire per:\nLa riproduzione sessuata si verifica attraverso la produzione di spore, che generalmente sono molto resistenti. I lieviti a seconda che producano o meno spore di origine asessuata si dividono in:\nUsi.\nLieviti e birra.\nI primi a scoprire il lievito di birra furono gli antichi egizi verso il 1500 a.C.\nI produttori di birra classificano i lieviti come ad alta o bassa fermentazione. Questa classificazione \u00e8 stata introdotta dal danese Emil Christian Hansen.\nI lieviti \"ad alta fermentazione\" (cos\u00ec chiamati perch\u00e9 galleggiano sulla superficie della birra) preferiscono temperature pi\u00f9 alte, e danno alla birra un profilo aromatico complesso, con toni fruttati e speziati. Il classico lievito ad alta fermentazione \u00e8 il \"Saccharomyces cerevisiae\", conosciuto come \"lievito di birra\". Esempio classico di birre in cui viene utilizzato sono le ale.\nI lieviti \"a bassa fermentazione\" lavorano a basse temperature e alla fine della loro attivit\u00e0 si depositano sul fondo. Fra questi: \"Saccharomyces uvarum\" e \"Saccharomyces carlsbergensis\" usati per produrre birre tipo lager.\nLieviti e vino.\nNonostante il vino sia stato prodotto in modo industriale sin dall'antichit\u00e0, l'associazione tra il lievito e la produzione di vino si deve agli studi di Louis Pasteur e Cagnard Latour, condotti a fine ottocento. Il lievito ha un metabolismo molto particolare: in presenza di elevate concentrazioni di zucchero assume un metabolismo di tipo anaerobico e segue la via fermentativa piuttosto che la respirazione (metabolismo aerobico) anche in presenza di ossigeno; questo fenomeno \u00e8 stato studiato da Luis Pasteur ed assume il nome di effetto Pasteur (o effetto Crabtree). Questo tipo di metabolismo \u00e8 fondamentale perch\u00e9 la respirazione porterebbe solo a CO2, mentre l'utilizzo della via metabolica fermentativa consente di produrre etanolo, una molecola che a concentrazioni superiori al 4% inibisce la crescita della maggior parte degli altri funghi e batteri. In natura il lievito Saccharomyces cerevisiae \u00e8 l'organismo che produce e resiste alle pi\u00f9 alte concentrazioni di etanolo, fino al 16%. Ceppi diversi hanno diverse tolleranze a elevate concentrazioni di zucchero e di etanolo.\nNella vinificazione \u00e8 in genere utilizzato il \"Saccharomyces cerevisiae\" per le fermentazioni dei mosti normali ed il \"Saccharomyces bayanus\" per le fermentazioni di mosti ad alto contenuto zuccherino o per la presa di spuma.\nLieviti e genetica.\nIl \"Saccharomyces cerevisiae\" \u00e8 conosciuto anche come \"lievito da fornaio\"; \u00e8 usato come \"organismo modello\" da biologi che studiano genetica e biologia molecolare (in particolare per ricerche sul ciclo cellulare) perch\u00e9 si pu\u00f2 coltivare facilmente in laboratorio, ed in quanto Eucariota ha una struttura cellulare complessa. Ad esempio, le grandi scoperte fatte da Yoshinori Ohsumi nel campo dell'autofagia cellulare che gli hanno valso il premio Nobel nel 2016 hanno alla base degli esperimenti condotti su tale lievito. I geni della regolazione del ciclo cellulare umano, le cicline, sono stati scoperti e studiati per la prima volta nel lievito Saccharomyces cerevisiae. La scoperta che la lunghezza dell'estremit\u00e0 dei cromosomi, i telomeri, \u00e8 associata all'invecchiamento cellulare ed \u00e8 stata raggiunta per la prima volta dal premio Nobel Elizabeth Blackburn, proprio nel cerevisiae.\nQuello del \"Saccharomyces cerevisiae\" \u00e8 stato il primo genoma di un eucariota a essere sequenziato completamente.\nIl database del genoma dei lieviti \u00e8 uno strumento molto importante per sviluppare la conoscenza del funzionamento e organizzazione della genetica e della fisiologia delle cellule eucariote.\nUn altro importante database sul \"Saccharomyces cerevisiae\" \u00e8 mantenuto dal \"Centro di Informazione per le Sequenze Proteiche\" di Monaco di Baviera."}
{"id": "10790", "revid": "599013", "url": "https://it.wikipedia.org/wiki?curid=10790", "title": "Agogna", "text": "LAgogna (\"Ag\u00f2gna\" o localmente \"Gogna\" in lombardo occidentale e in piemontese) \u00e8 un torrente lungo 140\u00a0km, affluente di sinistra del Po.\nNonostante la portata media piuttosto limitata (7,9 m\u00b3/s a Novara), \u00e8 uno dei corsi d'acqua pi\u00f9 lunghi del Piemonte e della Lombardia.\nStoria.\nLo storico Pollini ci dice che il nome latino \" Aconia \" deriva dal nome degli \"Agoni\", genia di barbari, come li chiama Polibio (dalla radice celtica \" ach, ache \" cio\u00e8 acqua). Altri lo fanno derivare dal gentilizio latino \" Aconius \".\nProbabilmente segn\u00f2 in parte il confine tra la provincia romana \" Cottuta \" con capitale Cozzo (dalla Sesia all'Agogna), e la Lomellina, con a capo Lomello.\nSotto Napoleone il torrente diede il nome al vasto dipartimento del Regno d'Italia con Novara citt\u00e0 principale.\nPercorso.\nL'Agogna nasce dal gruppo montuoso del Mergozzolo, tra i laghi Maggiore e d'Orta, a sud della vetta del monte Mottarone. La sorgente \u00e8 ubicata a circa 1.000\u00a0m s.l.m. tra le localit\u00e0 \"Alpe della Volpe\" e \"Alpe Nuovo\" nel comune di Armeno, in provincia di Novara. \nSubito dopo la sorgente si dirige verso sud-est percorrendo un breve tratto in provincia del Verbano-Cusio-Ossola, per poi piegare verso sud-ovest e rientrare in provincia di Novara.\nAttraversa centralmente tutta la provincia, da nord a sud, bagnando la citt\u00e0 di Borgomanero e la periferia ovest del capoluogo. L\u00ec sorge il piccolo Santuario della Madonna del Bosco, costruito a partire da un'immagine della Madonna scolpita nel 1859.\nDopo aver percorso 93\u00a0km entra in Lombardia, in provincia di Pavia, e attraversa la Lomellina sempre con direzione sud-sud-est, parallelo ai fiumi Sesia e Ticino. A Ferrera Erbognone, quasi alla fine del suo percorso, riceve da sinistra il torrente Arbogna-Erbognone, suo principale tributario. Giunto presso Mezzana Bigli piega brevemente verso est; tra le frazioni \"Casoni Borroni\" e \"Balossa Bigli\" sfocia da sinistra nel Po, non lontano dalla confluenza dello Scrivia.\n \nCaratteristiche del percorso.\nIl corso dell'Agogna pu\u00f2 essere diviso in tre parti diverse da loro: il tratto montano, quello collinare o di alta pianura ed infine quello pianeggiante:\nTratto montano.\nIl torrente scorre in un alveo roccioso e non molto largo, delimitato da una valle stretta (valle dell'Agogna) ed incassata che si estende dalle sorgenti sino alla localit\u00e0 di Bolzano Novarese. In questo tratto raccoglie le acque di numerosi piccoli affluenti che scendono dai versanti della valle (il pi\u00f9 importante \u00e8 l'Ondella) ed \u00e8 una meta ambita per il kayak.\nPercorso collinare.\nIl tratto collinare, che si conclude presso la citt\u00e0 di Novara, \u00e8 invece caratterizzato dal passaggio del corso d'acqua in zone di collina e di alta pianura. I principali affluenti che riceve sono il torrente Grua (o \"La Gr\u00fca\"), il torrente Lirone, il torrente Sizzone ed il torrente Strona. A nord di Novara viene sottopassato dal Diramatore Alto Novarese e dal Canale Cavour.\nPercorso pianeggiante.\nIl tratto pianeggiante, da Novara sino alla foce, con pendenza media dell'1,6 per mille, caratterizzato dallo scorrere lento delle acque con ampie e continue anse attraverso un territorio prevalentemente coltivato a risaie. In questo tratto riceve il torrente Sparso, il torrente Neralo, la roggia Biraga e l'Arbogna-Erbognone e raccoglie le acque di numerosi canali, ma a sua volta cede parte della sua portata a canali quali la Roggia Caccesca.\nBacino idrografico.\nIl bacino idrografico dell'Agogna misura circa 995\u00a0km\u00b2. Esso si colloca nelle province del VCO, Novara, Vercelli e Pavia.\nAffluenti.\nNonostante il bacino limitato (chiuso fra quello del Sesia, del Terdoppio e del Ticino) l'Agogna conta un numero notevole di affluenti, anche se quasi tutti hanno portate modeste.\nLa roggia Mora - Strona ed il torrente Arbogna - Erbognone sono sicuramente i pi\u00f9 rilevanti, sia a livello di portate, sia a livello di bacino idrografico.Il regime idraulico dell'Agogna, nel tratto piemontese, \u00e8 particolarmente condizionato dalla portata della roggia Mora.\nPortata d'acqua.\nL'Agogna presenta numerose variazioni di portata; la media a Novara \u00e8 di 7,9\u00a0m\u00b3/s ed alla foce di 21,9\u00a0m\u00b3/s.\nSi pu\u00f2 quindi dire che in estate, la portata dell'Agogna \u00e8 molto bassa, con secche quasi complete fino alla confluenza della roggia Mora: in questo tratto il regime \u00e8 quindi molto torrentizio. La denominazione di \"fiume\" va utilizzata quindi nel tratto basso, da Novara sino alla foce dove l'Agogna \u00e8 perenne, grazie all'acqua della roggia Mora e degli scarichi di Novara depurati.Fattore d'impatto rappresentano anche le numerose traverse fluviali (le cosiddette \"chiuse\"), che servono a derivare numerosi canali irrigui e che quindi diminuiscono sensibilmente la portata del torrente.\nPortate medie mensili.\nIl grafico rappresenta le portate medie mensili misurate presso l'idrometro di Novara. Il regime idraulico dell'Agogna (portata media annuale 7.9 m\u00b3/s) risulta fortemente alterato in periodo irriguo.Nel tratto vallivo il regime idraulico \u00e8 assai pi\u00f9 regolare, sebbene la portata sia nettamente minore.\nStato ambientale.\nL'Agogna, risulta, secondo prelievi ARPA, un corso d'acqua abbastanza inquinato. Di seguito una tabella raffigura la qualit\u00e0 delle acque delle acque nelle varie stazioni di monitoraggio:\nSi nota un peggioramento qualitativo dal guado di Cureggio (classe \"scadente\"); ci\u00f2 \u00e8 dovuto agli apporti dei torrenti Grua e \"Tancognino\", che sono particolarmente inquinati, poich\u00e9 ricevono gli scarichi del distretto industriale di Gozzano - Borgomanero. \nDa Borgomanero sino alla periferia Nord di Novara (tomba a sifone canale Cavour), l'Agogna ritorna pi\u00f9 pulita, avendo un indice SACA con classe \"sufficiente\".A sud di Novara, dopo lo scarico delle acque della citt\u00e0, vi \u00e8 un netto peggioramento qualitativo, con indice SACA \"scadente\"; in Lomellina, la qualit\u00e0 delle acque migliora gradatamente, anche grazie agli apporti di fontanili, pur mantenendo un grado \"sufficiente\".\nNatura.\nDiversi meandri e lanche abbandonate del torrente sono state recentemente valorizzate con la creazione di aree protette di particolare pregio come ad esempio:\nl'Agogna compie inoltre presso Nicorvo (PV) un salto, noto appunto come cascata di Nicorvo.\nFlora e fauna.\nIl torrente attraversa zone di vario tipo e pertanto lungo il suo percorso si possono trovare numerose specie di mammiferi (come la nutria), di anfibi, rettili e sauri oltre ad uccelli quali: lo scricciolo, il codibugnolo, il lu\u00ec, la capinera, il pettirosso, l'airone cenerino, la nitticora, il tarabusino, la gallinella d'acqua ed il germano reale.\nNelle sue acque sono presenti varie specie quali: il barbo, la carpa, l'alborella e il vairone, non mancano il persico sole il cavedano, il siluro ed il persico sole.In passato nel tratto basso, quando non era inquinato come ora, c'erano anche trote.\nGli insetti che popolano le sue rive sono centinaia e concentrati specialmente nell'area umida dell\"Agogna Morta\".\nQui \u00e8 presente anche un coleottero, il \"Carabus clathratus\", ormai raro nella Pianura Padana."}
{"id": "10791", "revid": "1656773", "url": "https://it.wikipedia.org/wiki?curid=10791", "title": "Olevano", "text": "Olevano \u00e8 il nome di tre comuni italiani:"}
{"id": "10792", "revid": "124674031", "url": "https://it.wikipedia.org/wiki?curid=10792", "title": "Bandiera della Turchia", "text": "La bandiera turca \u00e8 rossa con una luna ed una stella a cinque punte, entrambe bianche. In turco viene chiamata \"Ay Y\u0131ld\u0131z\" che significa \"luna e stella\". La bandiera ha un'origine complessa, in quanto il disegno \u00e8 molto antico, e fu anche, con varie differenze, la bandiera dell'Impero ottomano.\nCaratteristiche.\nColori e simboli.\nIl rosso \u00e8 un colore predominante nella storia della Turchia. La mezzaluna decrescente e la stella, oltre a essere simboli islamici, sono stati usati per lungo tempo in Asia Minore, anche prima dell'avvento dell'Islam.\nQuelle sopra sono le dimensioni ufficiali fornite dalla legge turca sulla bandiera, secondo anche Flags of the World. Il numero 1/3 sembrerebbe comunque inaccurato; altre immagini mostrano infatti spesso che l'effettiva distanza E sia 0.34875 G.\nStoria e leggende.\nLa bandiera in origine aveva solamente uno spicchio di luna su sfondo verde, ma questo venne cambiato nel 1793 quando il sultano Selim III, sultano dell'Impero ottomano, cambi\u00f2 lo sfondo in rosso. Nel 1844 venne aggiunta la stella.\nSecondo la leggenda la seguente descrizione viene data per la bandiera: \u00abUn riflesso della luna che occulta una stella, apparve nelle pozze di sangue dei cristiani sconfitti dopo la battaglia di Kosovo nel 1448\u00bb (la battaglia durante la quale gli Ottomani sconfissero le forze cristiane e stabilirono l'Impero ottomano nell'Europa orientale fino alla fine del XIX secolo, portando all'adozione della bandiera turca da parte del sultano Murad II).\nSecondo un'altra leggenda si fa riferimento a un sogno fatto dal primo imperatore ottomano, nel quale la mezzaluna e la stella apparirono dal suo petto e si espansero, presagendo l'assedio di Costantinopoli da parte della sua dinastia. Altre leggende sostengono che la mezzaluna e la stella furono viste la notte della caduta di Costantinopoli nelle mani di Mehmet II nel 1453.\nLa luna crescente e la stella sarebbero altres\u00ec simboli preislamici. Secondo la leggenda l'antica Bisanzio era sotto la protezione della dea greca Artemide, il cui simbolo era uno spicchio di luna. Sembra poi che l'imperatore Costantino nel 330, dedicando la citt\u00e0 a Maria Vergine, potrebbe aver aggiunto una stella, simbolo mariano, al preesistente spicchio di luna. Conquistata la citt\u00e0 nel 1453, gli Ottomani ne avrebbero mantenuto e adottato l'emblema."}
{"id": "10794", "revid": "287204", "url": "https://it.wikipedia.org/wiki?curid=10794", "title": "Pavone (costellazione)", "text": "Il Pavone (in latino Pavo, abbreviato in Pav) \u00e8 una costellazione dell'emisfero sud; \u00e8 stata introdotta da Johann Bayer ed \u00e8 oggi una delle 88 costellazioni moderne.\nCaratteristiche.\nIl Pavone \u00e8 una costellazione di dimensioni relativamente contenute; contiene al suo interno una sequenza di stelle di terza e quarta magnitudine che la rendono piuttosto semplice da individuare, poco ad sudest della scia luminosa della Via Lattea del sud. La stella pi\u00f9 luminosa, la , si trova una quindicina di gradi a sud della parte pi\u00f9 orientale del Sagittario e ha una magnitudine pari a 1,94, potendo cos\u00ec essere utilizzata come riferimento anche dalle aree urbane per rintracciare il resto della costellazione, che si estende a sudovest di questa stella.\nLa declinazione australe del Pavone non consente la sua osservazione dalla gran parte delle regioni dell'emisfero boreale: la stella \u03b1, che \u00e8 la pi\u00f9 settentrionale della costellazione, si trova a una declinazione di -56\u00b0, restando pertanto invisibile a nord delle coste africane del Mediterraneo; dall'emisfero australe, al contrario, \u00e8 circumpolare in quasi tutta la fascia temperata, mentre in quella tropicale \u00e8 visibile per la gran parte delle notti dell'anno. Il periodo pi\u00f9 propizio per la sua osservazione nel cielo serale coincide con quello della bassa stagione australe, nei mesi compresi fra maggio e ottobre.\nStelle doppie.\nFra le stelle doppie, in realt\u00e0 poco numerose, ve ne sono alcune appariscenti.\nStelle variabili.\nIl Pavone abbonda di stelle variabili luminose, molte delle quali sono ben osservabili anche con piccoli strumenti o persino ad occhio nudo.\nFra le Mireidi la pi\u00f9 luminosa \u00e8 la , che quando \u00e8 al massimo di luminosit\u00e0 \u00e8 di magnitudine 7,0; in circa 240 giorni scende fino alla quattordicesima grandezza e risale.\n \u00e8 invece una variabile Cefeide, una supergigante bianco-gialla che oscilla tra le magnitudini apparenti 3,9 e 4,8 con un periodo pari a 9 giorni e 2 ore; si trova a 540 anni luce dal Sole.\nFra le variabili semiregolari la pi\u00f9 brillante \u00e8 la , che in circa 60 giorni perde oltre tre decini di magnitudine, oscillando fra le magnitudini 4,9 e 5,3; un'altra semiregolare, pulsante, \u00e8 la , che quando \u00e8 al massimo \u00e8 anch'essa visibile ad occhio nudo con facilit\u00e0, mentre in fase di minimo \u00e8 al limite per l'occhio umano.\nOggetti del profondo cielo.\nLa costellazione contiene alcuni oggetti molto brillanti, facili da individuare anche con un binocolo se le condizioni atmosferiche lo consentono.\nNGC 6752 \u00e8 il quarto ammasso globulare pi\u00f9 luminoso del cielo; in una notte limpida \u00e8 appena visibile anche ad occhio nudo, mentre \u00e8 facilmente individuabile con un binocolo o con un piccolo telescopio. Ha dimensioni apparenti paragonabili a met\u00e0 della Luna piena e si trova a 14000 anni luce dal sistema solare. La sua classe di concentrazione \u00e8 VI, dunque a met\u00e0 via fra quelli pi\u00f9 concentrati e quelli meno densi.\nFra le numerose galassie, spicca NGC 6744, una spirale barrata ben visibile anche con piccoli telescopi, in cui si mostra come una macchia chiara, mentre a forti ingrandimenti \u00e8 possibile individuarne la barra; \u00e8 una delle galassie pi\u00f9 facili da osservare nell'emisfero meridionale. Altre galassie si trovano nella parte settentrionale della costellazione, come NGC 6684, o sul lato meridionale e orientale, come NGC 6876, la quale \u00e8 anche al centro di un gruppo contenente una decina di galassie meno luminose ben visibili con un potente telescopio.\nSistemi planetari.\nLa costellazione ospita un sistema planetario (HD 181433) composto da tre pianeti confermati; il pi\u00f9 vicino alla sua stella madre \u00e8 una super Terra, mentre i restanti potrebbero essere dei giganti gassosi. Il pianeta intermedio possiede un'orbita poco pi\u00f9 larga di quella della Terra. HD 196050 possiede invece un pianeta grande quasi tre volte il pianeta Giove."}
{"id": "10799", "revid": "163662", "url": "https://it.wikipedia.org/wiki?curid=10799", "title": "Scioglilingua", "text": "Uno scioglilingua \u00e8 una frase studiata appositamente per essere difficile da pronunciare (per esempio, \u00absopra la panca la capra campa, sotto la panca la capra crepa\u00bb). Molti scioglilingua presentano una ripetizione di uno stesso suono o di un ristretto insieme di suoni, generando una sorta di \"tiritera\" difficile da pronunciare velocemente.\nAlcuni scioglilingua hanno l'intento aggiuntivo di rendere probabile uno specifico lapsus con caratteristiche umoristiche, talvolta imbarazzanti per chi lo pronuncia, e cos\u00ec via. Un semplice esempio in italiano \u00e8 \u00abmazzo di carte, carte di mazzo\u00bb, che genera un nome volgare quando le iniziali delle parole vengono accidentalmente invertite.\nUno scioglilingua \u00e8 nel poeta latino Quinto Ennio, in un frammento del primo libro degli \"Annales\", che riguarda il ratto delle sabine durante i giochi:"}
{"id": "10801", "revid": "1718925", "url": "https://it.wikipedia.org/wiki?curid=10801", "title": "Shell (informatica)", "text": "La shell (detta in italiano interprete dei comandi), in informatica, \u00e8 la componente fondamentale di un sistema operativo che permette all'utente il pi\u00f9 alto livello di interazione con lo stesso. Tramite la shell \u00e8 possibile impartire comandi e richiedere l'avvio di altri programmi. Insieme al kernel, la shell costituisce una delle componenti software imprescindibili di un sistema operativo. \nIl nome \"shell\" proviene dall'inglese e significa \"guscio\", a conferma del fatto che questa componente viene considerata l'involucro, la parte visibile del sistema ed \u00e8 dunque definibile come l'interfaccia utente o il programma software che la rende possibile. L'interfaccia di una \"shell\" pu\u00f2 essere grafica (GUI), testuale (TUI) o a \"riga di comando\" (CLI). \nNei moderni sistemi \u00e8 possibile utilizzarne pi\u00f9 di una nello stesso ambiente.\nDescrizione.\nIn generale esistono molti tipi di \"shell\", che si dividono principalmente in \"testuali\" e \"grafiche\":\nShell testuali.\nUna \"shell\" testuale (o interprete dei comandi) pu\u00f2 definirsi in due varianti. \nLa prima \u00e8 costituita da un ambiente simile alle interfacce grafiche, comprensivo quindi di finestre e pulsanti ma dall'assenza di qualsiasi componente grafica. Si utilizza tramite tastiera e, talvolta, mouse.\nLa seconda \u00e8 un programma dotato di un'interfaccia a riga di comando, che viene eseguito all'interno di un terminale testuale. L'utente digita un comando, ovvero richiede l'esecuzione di un programma, e il programma eseguito pu\u00f2 interagire con l'utente e/o mostrare dati sul terminale.\nUna delle pi\u00f9 note \"shell\" testuali \u00e8 il tradizionale \"prompt dei comandi\", ben noto a quanti hanno familiarit\u00e0 con i sistemi operativi DOS (MS-DOS, DR-DOS, FreeDOS). Per gli utenti di MS-DOS e di alcuni dei sistemi Microsoft Windows la \"shell\" \u00e8 il programma command.com. Anche i sistemi della famiglia Windows NT dispongono di una \"shell\" testuale, il programma cmd.exe.\nAltro esempio di shell testuale famosa \u00e8 quella di OS/400, conosciuta e usata da tutti coloro che hanno lavorato con i sistemi IBM.\nNei sistemi operativi Unix e Unix-like esistono diverse \"shell\" testuali; tra le pi\u00f9 note vi sono sicuramente Bash (Bourne-Again Shell) e la Korn shell, ma ne esistono altre come la C shell, con un insieme di funzionalit\u00e0 e caratteristiche di base in comune.\nSono inoltre presenti potenti strumenti per collegare tra loro diversi programmi per svolgere compiti complessi, come le \"pipe\" e la redirezione. I programmi Unix pi\u00f9 propensi ad essere collegati in questo modo sono detti filtri. \nLe moderne \"shell\" testuali posseggono diverse funzionalit\u00e0 ergonomiche, tra le quali:\nLe \"shell\" testuali dei sistemi Unix integrano un linguaggio di scripting con il quale \u00e8 possibile scrivere veri e propri programmi che possono ad esempio automatizzare le operazioni di amministrazione di sistema, semplificandola. La sintassi di tale linguaggio \u00e8 un'estensione di quella usata interattivamente, per cui chi \u00e8 familiare con l'uso interattivo della \"shell\" trova facile e naturale creare degli script. \nAlcune delle funzionalit\u00e0 delle \"shell\" dei sistemi Unix sono state riprese in varia misura anche dalle \"shell\" testuali per i sistemi Microsoft Windows, tuttavia esistono prodotti che offrono un ambiente Unix-like (e le relative \"shell\") per tali sistemi, come ad esempio quello del progetto Cygwin, o anche Microsoft Windows Services for UNIX o ancora lo MKS Toolkit.\nIl comando per cambiare la shell di login di un utente \u00e8 \"chsh\".\nShell grafiche.\nL'evoluzione grafica delle shell \u00e8 rappresentata dalle cosiddette GUI (\"Graphic User Interface\", interfacce grafiche utente), che hanno una rappresentazione dei dati pensata per essere molto pi\u00f9 vicina al modo di percepire il mondo da parte degli esseri umani e quindi pi\u00f9 user-friendly.\nCon le GUI il computer e il suo contenuto non sono pi\u00f9 rappresentati da linee di testo, ma da icone e finestre che permettono di fare operazioni complesse con un clic del mouse. In molti sistemi le operazioni attivate dai click su icone e pulsanti mappano le rispettive istruzioni delle interfacce testuali che rappresentano dunque l'interfaccia diretta con il kernel del sistema operativo o il \"core\" delle applicazioni.\nIl limite delle GUI \u00e8 il loro alto consumo delle risorse di calcolo del computer: sono pi\u00f9 pesanti e in rete geografica possono essere gestite da remoto solo a discapito di prestazioni ed eleganza. Molti utenti esperti, inoltre, le ritengono meno efficienti (ad esempio perch\u00e9 per svolgere compiti ripetitivi possono essere di grande aiuto le capacit\u00e0 di scripting che molte shell testuali incorporano) e meno flessibili.\nLe shell grafiche sono state sicuramente un passo avanti per l'interazione uomo-macchina, ma quelle a riga di comando non possono essere sostituite per la loro potenza e velocit\u00e0 d'uso.\nLe shell grafiche pi\u00f9 conosciute sono sicuramente GNOME e KDE (nei sistemi Unix e Unix-like), Finder (in macOS) e File Explorer (nei sistemi Microsoft Windows)\nNei sistemi operativi Microsoft Windows, il comando \"shell:history\" accede una cartella speciale di Windows che contiene i file locali modificati dall'utente, e per la quale \u00e8 possibile impostare la creazione periodica di un punto di ripristino. Naturalmente, non \u00e8 possibile consultare il contenuto della cartella \"History\" appartenente ad account differenti da quello corrente, anche se l'utente accede come amministratore del computer, o si dispone di privilegi equivalenti."}
{"id": "10802", "revid": "119194035", "url": "https://it.wikipedia.org/wiki?curid=10802", "title": "Lorenzo Cassani", "text": "Illustre esponente del barocchetto pavese lavor\u00f2 a Pavia al presbiterio della chiesa di San Pietro in Ciel d'Oro, commissionatogli dai Padri Agostiniani per posizionare l'Arca di sant'Agostino, al Palazzo dei Crociferi, all'ex Convento della Colombina (oggi Palazzo di Giustizia) e alla realizzazione dell'altare a San Giovanni Nepomuceno nella cappella del Ponte Coperto e lavor\u00f2 presso la fabbrica del duomo di Pavia; in seguito divenne l'architetto di fiducia della nobile famiglia pavese degli Olevano e progett\u00f2 numerose opere civili e religiose a Pavia (Palazzo Olevano), Casteggio (San Sebastiano), Cava Manara (Parrocchiale e Villa Olevano) ed a Olevano di Lomellina (Chiesa parrocchiale di San Michele Arcangelo e Castello) e il palazzo del Tribunale di Pavia."}
{"id": "10803", "revid": "125685191", "url": "https://it.wikipedia.org/wiki?curid=10803", "title": "Performance art", "text": "La performance art, resa in italiano come performance d'arte o performance d'artista, \u00e8 un'azione artistica, generalmente presentata ad un pubblico, che spesso investe aspetti di interdisciplinarit\u00e0. Una performance o azione pu\u00f2 essere scritta seguendo un copione o non scritta, casuale o orchestrata attentamente, spontanea o pianificata, con o senza coinvolgimento di pubblico. Una performance pu\u00f2 inoltre essere eseguita dal vivo o presentata tramite dei media. Il performer pu\u00f2 quindi essere anche assente nel momento della presentazione. \nUn'azione performativa coinvolge generalmente uno o pi\u00f9 dei quattro elementi base: tempo, spazio, Il corpo del performer, o in alternativa la sua presenza in un medium, e la relazione fra il performer e il pubblico. La performance d'artista pu\u00f2 essere fatta in qualsiasi luogo e senza limiti di durata. L'azione di un individuo o di un gruppo in un particolare luogo e in un particolare lasso temporale costituisce l'opera stessa.\nArti visive, arti performative e performance d'artista.\nIl significato del termine performance d'arte nel senso corrente, \u00e8 legato alla tradizione postmoderna nella cultura occidentale. A partire dalla met\u00e0 degli anni sessanta, derivando spesso concetti dalle arti visive delle avanguardie storiche, la performance d'artista era tendenzialmente definita in antitesi al Teatro, trasformando di fatto le forme artistiche ortodosse e le norme culturali. \nL'idea di base era quella di un'esperienza effimera ed autentica sia per il performer che per il pubblico in un evento che non avrebbe potuto essere ripetuto, bloccato o comprato, e l'apertura di un ampio dibattito su come i concetti delle arti visive ed i concetti delle arti dello spettacolo fossero utilizzati determinando i significati di una presentazione di performance d'arte.\nStoria.\nLa performance art, nell'accezione normalmente utilizzata, inizia ad essere identificata negli anni sessanta, con il lavoro di artisti come Allan Kaprow, che coni\u00f2 il termine \"happening\", Carolee Schneemann, Charlotte Moorman, Y\u014dko Ono, Yayoi Kusama, Vito Acconci, Hermann Nitsch e Joseph Beuys, Wolf Vostell e Nam June Paik. I teorici della cultura occidentale spesso fanno risalire le attivit\u00e0 della performance art agli inizi del XX secolo. \nI Dadaisti ad esempio, ne furono degli importanti progenitori, con le loro esibizioni non convenzionali di poesia, tenute spesso al Cabaret Voltaire di Zurigo da Richard Huelsenbeck, Tristan Tzara e altri. Alcuni artisti performativi si rifanno ad altre tradizioni, che vanno dai rituali tribali, dalle leggende (come il caso di Legarsi alla montagna) di Maria Lai, agli eventi sportivi. L'attivit\u00e0 della performance art non \u00e8 confinata alla tradizione artistica europea; molti esponenti notevoli si possono trovare in Asia, America Latina ed altre parti del mondo.\nGeneri.\nI generi o correnti della \"performance art\" comprendono: body art, fluxus, poesia d'azione, e intermedia. Alcuni artisti preferiscono usare il termine live art, action art, intervenzione o manoeuvre per descrivere le loro attivit\u00e0. In alcuni casi si coinvolge il pubblico per denunciare, ad esempio una situazione di degrado, come nel caso del fotografo e performer Augusto De Luca, che ha organizzato una partita di golf nelle buche stradali di Napoli.\nLo Sniggling \u00e8 una forma attivista e ingannevole di performance art pubblica, che viene tipicamente svolta in una forma che non rende immediatamente ovvio che si sta svolgendo una performance.\nAssolutamente singolare \u00e8 la Danger music, i cui performer mettono in atto spettacoli in cui utilizzano strumenti che feriscono loro e il pubblico. Particolare fu il caso di Yamantaka Eye, che guid\u00f2 un bulldozer nel retro del locale in cui si esibiva."}
{"id": "10805", "revid": "2028588", "url": "https://it.wikipedia.org/wiki?curid=10805", "title": "\u00c9dith Piaf", "text": "\u00c8 stata una grande interprete del filone della \"chanson,\" nel periodo dagli anni '30 agli anni '60. Nota anche come \"Passerotto\", come veniva soprannominata per la sua statura minuta (passerotto infatti nel francese popolare si dice \"piaf\").\nDefinita anche come \"l'ugola insanguinata\" di un passerotto, la sua voce era caratterizzata da numerose sfumature. In molti casi era lei stessa l'autrice dei testi delle canzoni che interpretava.\nFu lei a lanciare la maggior parte degli artisti che verranno, in seguito, definiti \"suoi successori\", tra cui Yves Montand, Charles Aznavour, Eddie Constantine, Norbert Glanzberg, Gilbert B\u00e9caud, F\u00e9lix Marten, Georges Moustaki e Th\u00e9o Sarapo.\nMalgrado i numerosi eventi negativi che costellarono la sua vita, Piaf viene ricordata come una personalit\u00e0 solare, estroversa, dalle mille sfaccettature, estremamente acculturata e sensibile.\n\u00c8 altres\u00ec definita il \"mecenate di Parigi\", per le frequentazioni di altissimo livello e le amicizie con i pi\u00f9 alti esponenti artistici, letterari, musicali, filosofici e culturali del secolo.\nPorta il suo nome un asteroide della fascia principale, scoperto nel 1982: 3772 Piaf. Il verso di una sua interpretazione \u00e8 rimasto famoso:\nBiografia.\nL'infanzia e gli inizi artistici.\nNacque con il nome di \u00c9dith Giovanna Gassion da una famiglia di umili origini: il padre Louis Alphonse (1881-1944), normanno, era contorsionista e la madre, Annetta Giovanna Maillard (1895-1945) (Anita Maillard, nota come l'artista Line Marsa), era una cantante di strada, nata a Livorno e di origini berbere.\nSecondo la leggenda, la madre partor\u00ec \u00c9dith, aiutata da un poliziotto, sul marciapiede davanti agli scalini dell'abitazione che reca il numero civico 72 di rue Belleville, come riporta anche la lastra commemorativa inaugurata qualche anno dopo la sua morte da Maurice Chevalier. Tuttavia gli archivi parigini riportano che Annetta Giovanna Margherita Maillard, detta Jacqueline, sotto lo pseudonimo di Line Marsa, abbia partorito \u00c9dith Giovanna Gassion all'Ospedale Tenon, in Rue de Chine 4, nei pressi di Belleville, alle 5:10 di mattina. \nIl relativo documento fu redatto il 20 dicembre 1915 dall'infermiera Jeanne Croise, che aveva assistito al parto in presenza dei medici Jules Defleur e Jacques Gairet. \u00c9dith era il nome di un'infermiera inglese, Edith Cavell, fucilata dai tedeschi per aver aiutato dei soldati francesi a scappare dalla prigionia tedesca durante la prima guerra mondiale.\nDopo il parto la madre venne sistemata nella \"Salle Tarnier\", e il 24 dicembre madre e figlia furono dimesse dall'ospedale. Non si sa, invece, dove si trovasse il padre al momento della nascita della bambina, bench\u00e9, secondo la versione raccontata dalla stessa \u00c9dith, il padre, andato a cercare un'autoambulanza per soccorrere la madre, alla quale si erano rotte le acque, avrebbe fatto sosta in ogni \"bistrot\" che incontrava, per festeggiare il lieto evento e che sia tornato dalla moglie e dalla figlia neonata completamente ubriaco.\nIl lavoro dei genitori di \u00c9dith non permetteva loro di allevare un figlio; perci\u00f2 la piccola pass\u00f2 inizialmente la sua infanzia dalla nonna materna, una cabila ammaestratrice di pulci, che abitava molto vicino ai genitori di Edith, in Rue R\u00e9b\u00e9val 91, alla quale importava ben poco della piccola, bench\u00e9 risulti sua madrina di battesimo, rito che si svolse nella chiesa di San Giovanni Battista a Belleville il 16 dicembre 1917. Fu \u00c9dith stessa a sostenere che i suoi biberon venissero riempiti di vino rosso \"per uccidere i microbi\", come riportato nei suoi \"M\u00e9moirs\".\nLa bambina rimase presso la nonna materna sino all'et\u00e0 di due anni, quando il padre venne a prelevarla dall'abitazione di A\u00efcha e, viste le condizioni deplorevoli in cui la neonata versava (scarsa igiene, malattie esantematiche e denutrizione), si trov\u00f2 costretto ad affidarla alle cure di sua madre, Louise L\u00e9ontine Descamps, secondo alcune fonti cuoca o tenutaria di una casa di tolleranza a Bernay, nell'Alta Normandia (Eure).\nFinalmente la piccola cominci\u00f2 a ricevere adeguate attenzioni, conducendo una vita normale come ogni bambina della sua et\u00e0. Dopo poco tempo fu colpita da una malattia agli occhi, la cheratite. La nonna la port\u00f2 a Lisieux, dove era sepolta santa Teresa del Bambin Ges\u00f9, in modo che la bimba potesse pregarla in cambio della guarigione, che effettivamente avvenne dopo qualche tempo. Da quel momento in poi \u00c9dith fu devotissima a santa Teresa.\nUna volta guarita, \u00c9dith frequent\u00f2 la scuola elementare comunale di Bernay (la Paul Bert) sino all'et\u00e0 di 8 anni, quando il padre, sotto consiglio del curato e con l'assenso della nonna, si riprese la bambina e la port\u00f2 con s\u00e9.\nA 17 anni conobbe Louis Dupont a Romainville, nella banlieue di Parigi, suo primo uomo e padre della sua unica figlia, che \u00c9dith partor\u00ec nel 1933: Marcelle Carolina Gassion, nata l'11 febbraio 1933, ed in seguito, una volta che il padre la riconobbe, Marcelle Carolina Dupont.\nLa coppia si stabil\u00ec con la bambina all'Hotel de l'Avenir, a Belleville, poi al 105 di Rue Orfila, ove Marcelle pass\u00f2 i suoi primi mesi di vita. Ad un certo punto, dal momento che il m\u00e9nage familiare iniziava a non funzionare pi\u00f9, \u00c9dith decise di riprendere a cantare per le strade portando la bambina con s\u00e9. Il disaccordo di P'tit Louis non tard\u00f2 ad arrivare e fu proprio in quel periodo che \u00c9dith si trasfer\u00ec con la figlia e l'amica Momone a Pigalle, tra Rue Andr\u00e9 Antoine e Villa De Guelma, accanto al Bouleverd de Clichy, all'altezza della Place Blanche, presso l'Hotel R\u00e9gence. In quel periodo la Piaf si esibiva presso il Petit Jardin, La Taverne du Clair de Lune, il cabaret Nouvelle Anth\u00e8nes e Le Rat Mort. Dopo pi\u00f9 un anno di vita itinerante, Louis decise di portare la figlia a sua madre e di levarla a \u00c9dith. Per quanto armato di buona volont\u00e0, per\u00f2, Louis era molto giovane e non fu in grado di badare adeguatamente alla neonata, che lasciava spesso a casa da sola: la piccola mor\u00ec di meningite a soli due anni, il 7 luglio 1935, all'ospedale Necker-enfants Malades. La morte della figlia fu il primo e forse il pi\u00f9 grande dolore di \u00c9dith, la quale affermer\u00e0 pi\u00f9 tardi di portare dentro di s\u00e9 un sordo rimorso: la vita stroncata della sua bambina.\nGi\u00e0 duramente provata, \u00c9dith venne scoperta a 20 anni dall'impresario Louis Lepl\u00e9e e, dopo un'audizione al \"Le Gerny's\", cabaret vicino agli Champs Elys\u00e9es, debutt\u00f2 nel 1935 sotto lo pseudonimo, scelto dall'impresario, La M\u00f4me Piaf. Molti erano i personaggi famosi che accorrevano per ascoltare la sua voce: uno fra tutti Maurice Chevalier, ma anche Mistinguett, Jean Mermoz, Jacques Cannetti (direttore artistico di \"Radio Cit\u00e9\", che le proporr\u00e0 un contratto in radio per la sua trasmissione della domenica pomeriggio) e Raymond Asso, che in seguito diventer\u00e0 il suo impresario, pigmalione e confidente. Lepl\u00e9e verr\u00e0, poi, trovato assassinato presso la sua abitazione, per via di un importante furto. In un primo momento si diede adito a un eventuale coinvolgimento di amicizie della giovane M\u00f4me Piaf, la quale, dopo 48 ore di interrogatorio, venne giudicata innocente e il caso venne archiviato per mancanza di prove.\nNasce il mito dell'\"usignolo\".\nDopo la morte di Lepl\u00e9e, \u00c9dith perse l'allure di M\u00f4me che tanto le era congeniale sino a quel momento. Dopo vani tentativi presso \"music hall\" parigini di minore prestigio del Gerny's (ingaggiata da un giovane Bruno Coquatrix, che nel 1955 diventer\u00e0 il direttore artistico dell'Olympia), la giovane ancora M\u00f4me Piaf and\u00f2 alla volta del Belgio per una serie di concerti organizzati da Fernard Lumbroso, senza riscuotere il successo desiderato. Dopo un periodo di inattivit\u00e0 artistica, la giovane Edith decise di rivolgersi all'impresario Raymond Asso, che compose i primi testi del vero e proprio repertorio della ex M\u00f4me Piaf, armonizzati dalla celebre Marguerite Monnot, cui Piaf rest\u00f2 legata per diversi anni e che firm\u00f2 la maggior parte delle partiture musicali delle canzoni di \u00c9dith.\nDopo una tourn\u00e9e di prova in provincia e dopo esser passata in \"vedette americane\" allo spettacolo di Marie Dubas, per la M\u00f4me venne il trionfo all'ABC, dove si concretizzer\u00e0 il vero e proprio passaggio dal nome artistico \"M\u00f4me Piaf\" a \"\u00c9dith Piaf\", cos\u00ec come consigliato dall'editore Breton, cui \u00c9dith rester\u00e0 legata per il resto della sua vita.\n\u00c9dith Piaf si divideva tra tourn\u00e9e in giro per la Francia e serate a Parigi. La cantante si leg\u00f2 a diversi personaggi di spicco dell'arte, della musica, della filosofia e della letteratura francese, tra cui si ricordano lo stesso Raymond Asso, Michel Emer, Paul Meurisse, Jean Cocteau, Norbert Glanzberg, Yves Montand, Charles Aznavour, Georges Moustaki e molti altri. Molti di loro, esponenti del mondo dello spettacolo e della musica, furono aiutati dalla Piaf a ottenere successo, non dimostrandosi poi riconoscenti nei suoi confronti.\nDopo essersi allontanata da Asso, il suo impresario divenne Louis Barrier, che le fu vicino non solo professionalmente, ma anche sentimentalmente. \nJean Cocteau si ispirer\u00e0 a lei per un lavoro teatrale, \"Le bel indiff\u00e9rent\", di cui gli Archivi Francesi conservano numerose foto e riprese. Nel 1940 Michel Emer scriver\u00e0 per lei \"La fille de joie\", che lei reintitoler\u00e0 \"L'Accord\u00e9oniste\": il brano diverr\u00e0 uno dei suoi cavalli di battaglia.\nGli anni di guerra e l'impegno nella Resistenza.\nDopo aver lasciato Asso, \u00c9dith and\u00f2 a convivere con Paul Meurisse in Rue Anatole de la Forge, in prossimit\u00e0 dell'\u00c9toile. Fu proprio in quel periodo, e con Meurisse come \"partenaire\", che Piaf reciter\u00e0 una pi\u00e8ce per lei scritta da Jean Cocteau,\"Le bel indiff\u00e9rent\", di cui gli Archivi Francesi conservano numerose foto e riprese. \u00c9dith \u00e8 ormai una diva affermata: i suoi ingaggi sono alti e pu\u00f2 permettersi una sistemazione e una vita lussuosa. \u00c8 proprio in questo periodo che inizia a implementare la propria biblioteca personale e riunisce ogni sera, presso la sua abitazione, grandi esponenti dell'arte, della letteratura, della musica e della filosofia francese, abitudine che conserver\u00e0 per il resto della sua vita. Viene presto definita il \"Mecenate di Parigi\" per le frequentazioni di alto livello.\nDurante la seconda guerra mondiale, Paul viene presto chiamato al fronte e \u00c9dith, una volta avvenuta l'occupazione di Parigi, in seguito al susseguirsi di una serie di eventi e situazioni che le renderanno impossibile proseguire a vivere a Rue Anatole de la Forge (i tedeschi le toglievano acqua corrente e gas), si vede costretta a traslocare presso una mansarda di un palazzo di Rue de Villejust, il cui pianterreno era occupato da Madame Billy e dalla sua casa di tolleranza.\nBench\u00e9 Parigi sia occupata dai tedeschi, \u00c9dith continua a cantare, subendo spesso pesanti pressioni da parte del Kommandantur, che le oscura e le sopprime determinate canzoni dal suo repertorio. Lei, ciononostante, si esibisce col tricolore alle spalle, cantando inni patriottici come \"O\u00f9 sont-ils mes petits copains\", esibizione che le procurer\u00e0 diversi problemi, diverse accuse dall'occupante e il pagamento di una pesante ammenda.\nTra il 1943 e il 1944 \u00c9dith intraprende una serie di viaggi in Germania presso i campi di concentramento tedeschi dove erano detenuti diversi prigionieri francesi. \u00c9dith canta allo Stalag III D, accompagnata dalla fedele segretaria Andr\u00e9e Bigard. Si far\u00e0 fotografare assieme a tutti i connazionali prigionieri per poi, una volta tornata a Parigi, ritagliare le sagome di ogni volto e costituire dei documenti falsi che sarebbero serviti ai prigionieri per evadere dal campo. L'anno successivo, dunque, \u00c9dith parte con la Bigard alla volta di Berlino. In una valigia a doppio fondo inserisce vettovaglie, vestiti, lettere delle varie famiglie e i famosi documenti falsi che consegner\u00e0 ai connazionali. Dei 147 documenti smistati, 118 saranno quelli dei prigionieri che riusciranno a salvarsi, passando come musicisti della signora Piaf.\nNon mancarono, inoltre, amici, compositori e colleghi che \u00c9dith nascose presso le proprie abitazioni e quelle di amici, come Nobert Glanzberg, Michel Emer e R\u00e9n\u00e9 Guetta. Finita la guerra, il profilo della Piaf verr\u00e0 esaminato dal Tribunale dell'Epurazione che la proscioglier\u00e0 da ogni tipo di accusa, reclamandone l'infondatezza, e le riconoscer\u00e0 gli alti servigi resi alla nazione francese.\n\"La vie en rose\".\nNel 1944 Edith si innamor\u00f2 di Yves Montand e lo lanci\u00f2 nel mondo della canzone, rendendolo famoso. Con Yves Montand la Piaf, oltre a duettare al Moulin Rouge, registr\u00f2 \"C'est merveilleux\" (\"\u00c8 meraviglioso\"), tratta dal film \"\u00c9toile sans lumi\u00e8re\" (\"Stella senza luci\"), interpretato proprio dai due \"chansonniers\". Il legame affettivo tra i due, per\u00f2, si sciolse in breve tempo, poco dopo l'inizio della fama di Yves. Nel 1945 la Piaf cambi\u00f2 casa discografica ed entr\u00f2 a far parte della Path\u00e9. Nel 1946 scrisse le parole della celeberrima \"La vie en rose\", che di l\u00ec a poco diventer\u00e0 l'inno alla nuova vita di una Francia schiacciata dalla guerra.\nIl titolo di questa canzone \u00e8 talmente legato alla figura di \u00c9dith Piaf che il regista Olivier Dahan, autore della pellicola vincitrice del premio Oscar sulla tormentata vita della cantante (interpretata da Marion Cotillard), acconsent\u00ec a modificare, per le versioni straniere, il titolo del film da \"La m\u00f4me\" a \"La vie en rose\". Il tutto appena prima dell'uscita del film (2005) in Francia, che \u00e8 riportato negli archivi con il nome originale.\nAlla conquista dell'America.\nIl 10 ottobre 1946, dalla gare du Nord, Edith part\u00ec alla volta dell'America. Dopo aver preso il treno alla volta di Le Havre e un primo battello per Londra, da Londra salp\u00f2 a bordo del Queen Elizabeth verso New York. Accompagnata dai \"Compagnons de la Chanson\" (tra cui l'amante Jean-Louis Jaubert), dalla giovane attrice Odette Laure, Robert Chauvigny e Marc Bonel (maestro d'orchestra uno e fisarmonicista l'altro), \u00c9dith prepar\u00f2 il repertorio per la \"Play House\", composto da canzoni in francese e in inglese. I Compagnons riscuotettero un successo considerevole, mentre \u00c9dith non venne capita.\nDopo un alterco con i Compagnons, che partirono alla volta della Florida per cercare successo, \u00c9dith, prossima al ritorno in Francia, ricevette una critica estremamente positiva da parte di Virgil Thompson, critico d'arte influente nel panorama artistico-musicale americano, il quale intim\u00f2 ai suoi compatrioti di non lasciarsi sfuggire l'occasione di apprezzare la grande Piaf, in quanto, in caso contrario, \"darebbero prova della loro stupidit\u00e0\". L'articolo cambi\u00f2 le sorti di \u00c9dith, la quale, grazie all'intermediazione dell'impresario Loulou Barrier e del corrispettivo americano Clifford Fisher, riusc\u00ec a prodursi in un \"cabaret\" a Manhattan, il \"Versailles\". Al Versailles Piaf ebbe un grande successo: venne applaudita da stelle di fama mondiale, come Marlene Dietrich, Charles Boyer e Orson Welles.\n1947-1949; il tragico amore con Cerdan.\nNel 1947, durante un pranzo organizzato dai coniugi Pills-Boyer fuori New York, accompagnata da Odette Laure, \u00c9dith fece la conoscenza del pugile Marcel Cerdan, campione dei pesi medi, di Casablanca, gi\u00e0 sposato e padre di 3 figli. Al suo rientro a Parigi, la Piaf lo rivide come ospite della serata in suo onore al Club des 5, ma il vero amore sbocci\u00f2 in America, quando i due decisero di andare a cena assieme. Era la prima volta che \u00c9dith si innamorava di qualcuno che non facesse parte del mondo della musica.\nA causa delle loro vite itineranti, i due, nei momenti in cui non riuscivano a stare assieme, comunicavano attraverso corrispondenza, e le lettere, oggi facenti parte dell'archivio della Biblioteca Nazionale Francese, sono state raccolte nel libro \"Moi pour Toi\". La presenza della Piaf ai vari incontri di Cerdan e la rispettiva presenza dello stesso ai concerti della cantante aliment\u00f2 un'ipotesi di relazione tra i due nella stampa scandalistica, prontamente smentita da parte di \u00c9dith stessa nel corso di una conferenza stampa. I due, per\u00f2, vennero fotografati assieme durante lo sbarco dal Constellation di Air France, nel marzo del 1948, che, da New York, li aveva portati a Parigi. I pettegolezzi della stampa arrivarono sino in Marocco dove Marinette venne rassicurata dallo stesso e part\u00ec con Marcel e i figli alla volta di Parigi e poi New York.\nIl 28 ottobre 1949 l'aereo che trasportava Marcel Cerdan da Parigi a New York (il nuovo \"Constellation\" di Air France) precipit\u00f2 sulle Azzorre. Nello stesso momento in cui l'aereo precipitava, \u00c9dith stava cantando al Versailles. La Piaf, anche se in preda al dolore, decise di cantare lo stesso quella sera, dedicandogli il suo repertorio, soprattutto \"Hymne \u00e0 l'amour\". Apr\u00ec lo spettacolo dicendo: \"Questa sera canto per Marcel, solo per lui...\". Resse per cinque canzoni, ma, mentre cantava \"Escale\", croll\u00f2 sul palco priva di sensi. \u00c9dith fu successivamente colpita dall'artrite reumatoide, che le port\u00f2 grandi dolori, ai quali poi si aggiunsero quelli causati da un incidente che le procur\u00f2 diverse fratture costali che le impedivano di respirare senza provare dolore. Da quel momento in avanti cominci\u00f2 a fare un leggero uso di morfina, dapprima sotto prescrizione. Questo tuttavia non le imped\u00ec di continuare a cantare.\n1950-1951: Eddie Constantine, Andr\u00e9 Pousse e Toto G\u00e9rardin.\nDopo la morte di Cerdan, \u00c9dith si lasci\u00f2 andare. A grandi cambiamenti, innanzitutto. Accorci\u00f2 notevolmente la lunghezza della sua chioma per trovarsi con un taglio corto, che caratterizzer\u00e0 la sua immagine sino alla fine. A New York, dove visse i mesi successivi, fece accorrere i suoi amici francesi pi\u00f9 cari, tra cui Jacques Bourgeat (Jacquot), Ginette Richer in Bourguignon, Simone Berteaut e Robert Dalban, con cui intrattenne una nutrita corrispondenza epistolare. Dopo tentativi quasi del tutto vani (pilotati dalla Berteaut) di entrare in contatto con il defunto Marcel, \u00c9dith decise che era tempo di tornare a Parigi. La sua citt\u00e0 la consacr\u00f2 con un recital memorabile alla Salle Pleyel, in cui, tra le tante canzoni, interpret\u00f2 la \"Chanson Bleue\", espressamente dedicata a Cerdan. La casa di Boulogne (di sua propriet\u00e0), un maniero vittoriano situato nei pressi di Auteil, ben presto fu popolata dai figli di Cerdan che, dopo un viaggio a Casablanca di \u00c9dith, un incontro e una riconciliazione tra lei e Marinette, vedova del pugile, e in seguito alle varie sollecitazioni da parte dell'illustre cantante francese, vi abitarono per un lungo periodo di tempo, affidati alle cure della stessa \u00c9dith, la quale volle garantire loro una vita agiata e l'istruzione pi\u00f9 prestigiosa.\nDal punto di vista sentimentale, agli albori del Cinquanta, la Piaf si leg\u00f2 sentimentalmente a Eddie Constantine, con il quale recit\u00f2 sul palco dell'A.B.C. l'operetta \"La P'tite Lili\". Di origine americana, Constantine, lanciato dalla Piaf tra il 1950 e il 1952, si far\u00e0 strada nel mondo del cinema francese e statunitense. Durante la recita della \"P'tite Lili\", Piaf fu vittima di ben 2 incidenti d'auto che le fratturarono un braccio e 3 costole. Fu proprio in quel periodo che la storia d'amore con Constantin volse al termine.\nDurante i vari soggiorni in clinica, Piaf si trov\u00f2 spesso in compagnia di un noto ciclista, Andr\u00e9 Pousse, con il quale nacque un brevissimo ma intenso idillio. A seguire, Pousse venne rimpiazzato da G\u00e9rardin, anch'egli noto ciclista. Le corrispondenze epistolari dei due sono raccolte nel libro \"Mon Amour Bleu\", da cui emerge una Piaf estremamente femminile, sensuale ed estremamente coinvolta e attratta fisicamente dall'atleta. Le continue incursioni di G\u00e9rardin a Boulogne destarono sospetti nella moglie di Gerardin, causa scatenante dell'allontanamento della Piaf da lui.\n1952: il matrimonio con Pills.\nIl 1952 port\u00f2 stabilit\u00e0 nella vita sentimentale della Piaf, la quale convol\u00f2 a nozze, nel mese di settembre, con l'artista lirico Jacques Pills. La loro storia d'amore nacque da una canzone. Durante la traversata di ritorno verso Parigi dall'America, Jacques Pills, avvenente \"showman\", appena divorziato dalla celebre Lucienne Boyer (l'autrice di \"Parlez-moi d'amor\"), compose, grazie all'aiuto del prossimamente celebre Gilbert B\u00e9caud, la canzone \"Je t'ai dans la peau\", dedicata a Piaf. Tramite l'intermediazione di Eddie Lewis, impresario americano delle \"star\" francesi in America, Pills riusc\u00ec a ottenere un \"rendez-vous\" a casa della Piaf. Durante questo incontro nacque l'amore che culminer\u00e0, qualche mese dopo, in matrimonio, a New York. Per l'occasione, \u00c9dith, assieme all'amica Marlene Dietrich, venne vestita dalle migliori \"boutique\" della 5th Avenue e, il 12 settembre, convol\u00f2 a nozze nella chiesa newyorkese San Vincenzo De Paoli. La cerimonia fu officiata dal prete italiano Salvatore Piccirillo, confidente della Piaf dai tempi della morte di Cerdan. Dopo i festeggiamenti in pompa magna al cabaret Versailles e al Pavillon, i due partirono per onorare vari contratti di lavoro tra Hollywood e Los Angeles, dove vennero acclamati come coppia e per il nascente sodalizio artistico.\nDopo mesi in giro per l'America, Piaf decise di tornare a Parigi assieme al marito, coniugata e rinnovata. I due si trasferirono al 67 bis di Boulevard Lannes, nel XVI \"arrondissement\" (il pi\u00f9 chic di Parigi), occupando l'intero piano terra dell'appartamento, compreso di giardino privato e vista sul Bois de Boulogne. Questa sar\u00e0 l'ultima dimora della Piaf, dove la stessa vivr\u00e0 sino al 1963.\nDopo una serie di concerti nelle pi\u00f9 prestigiose sale parigine, \u00c9dith part\u00ec in \"tourn\u00e9e\" estiva con il Super Circus, per tutto il periodo estivo, cui segu\u00ec un periodo di riposo intenso e dei soggiorni in clinica per riabilitazione. Il resto del tempo, \u00c9dith lo trascorse assieme al marito nella villa villa familiare delle Lande, territorio natale di Jacques. Dopo una serie di complicazioni, \u00c9dith si rimise in sesto per l'Olympia e per il successivo viaggio in America.\n1956-1957: i trionfi americani, la Carnegie Hall e il divorzio da Pills.\nNel 1955 Bruno Coquatrix inaugur\u00f2 un nuovo \"music hall\", l'Olympia, situato nel cuore di Parigi, nel Boulevard des Capucines, in prossimit\u00e0 dell'Op\u00e9ra, accanto alla dimora di Mistinguett. \u00c9dith Piaf, naturalmente, venne scritturata come prima \"\u00e9toile\", con una serie di proroghe del contratto sino al raggiungimento di pi\u00f9 di tre mesi. Dopo l'immenso trionfo dell'Olympia, \u00c9dith part\u00ec alla volta dell'America, dove ricevette la consacrazione pi\u00f9 alta della sua carriera, ovvero il trionfo al Carnegie Hall, con pi\u00f9 di 20 minuti di \"standing ovation\" e una ventina di chiamate. Un aneddoto interessante ci viene fornito dalla coppia Bonel: la sala era cos\u00ec piena che diversi spettatori vennero fatti accomodare direttamente sul palco! Nell'aprile di quel 1955 la Piaf si affili\u00f2 all'AMORC, un movimento filosofico ed esoterico. \u00c9dith torner\u00e0 nuovamente alla Carnegie Hall nel 1957, per un concerto storico, di cui sono pervenute le registrazioni, da cui emerge una Piaf allo zenith del proprio talento artistico.\nDopo una serie di spettacoli in giro per l'America, soggiorni in ville lussuose di Malibu e della costa californiana, \u00c9dith, gi\u00e0 legata sentimentalmente al chitarrista Jacques Li\u00e9brard, annunci\u00f2 l'imminente divorzio da Pills, il cui movente sarebbe stato la \"chanson\", che un tempo li aveva avvicinati e che oggi li allontanava. Ciononostante, Piaf e Pills rimasero in ottimi rapporti. Lui fu uno dei suoi confidenti privilegiati sino alla fine e l'unico, a dire della Piaf, ad aver portato stabilit\u00e0 nella sua vita.\n1958-1959: pittori, Milord e \"tourn\u00e9es suicides\".\nNel 1958, \u00c9dith venne ingaggiata da Bruno Coquatrix per una delle pi\u00f9 memorabili \"tourn\u00e9es\" della sua vita, all'Olympia, il tempio della musica francese. Apr\u00ec il suo r\u00e9cital con \"Comme moi\" e lo chiuse con \"Bravo pour le Clown\". Coquatrix prorogher\u00e0 di diverse settimane il contratto, a causa dei numerosi \"esaurito\" della totalit\u00e0 dei concerti, sino a raggiungere il centinaio. \u00c9dith Piaf fu l'unica artista a prodursi per pi\u00f9 di 100 giorni consecutivi in un cos\u00ec prestigioso \"music hall\". Prima e durante la permanenza all'Olympia, conobbe F\u00e9lix Marten, vedette americana del suo \"tour de chant\", con cui ebbe una relazione amorosa e professionale intensa ma breve. Ci\u00f2, per\u00f2, non imped\u00ec a Piaf di lanciarlo professionalmente, da buon pigmalione che si rispetti, e Marten divenne un ottimo attore ed \"entertainer\". Si racconta che fosse un tipo alquanto dispotico e che le relazioni intercorrenti tra i due fossero alquanto accese e aggressive. Dopo essersi separati, sempre durante la \"tourn\u00e9e\", \u00c9dith conobbe un giovane italo-greco, in arte Georges Moustaki, presentatole dal chitarrista Henri Crolla, desideroso di diventare vedette. La leggenda vuole che sia stato proprio lui a scortarla in Fiat 500 dall'Olympia a Boulevard Lannes, dove venne invitato a cena per il resto delle sere.\nTra la Piaf e Moustaki s'instaur\u00f2 un sodalizio artistico e amoroso che permise al giovane autore di essere proiettato in scena e di conoscere il successo, dapprima come paroliere e compositore e, in seguito, come interprete. Moustaki compose per Piaf alcuni dei suoi titoli pi\u00f9 belli, tra i quali spicca \"Milord\", senza, per\u00f2 dimenticare \"Le gitan et la fille\", \"Eden blues\", \"T'es beau, tu sais\" e \"Faut pas qu'il se figure\". Il temperamento alquanto dispotico di Moustaki andava a cozzare col forte carattere, a tratti dalla durezza mascolina, della Piaf, con la quale ebbe non pochi problemi. Lui, tra l'altro, si disse sempre attratto solo artisticamente dalla Piaf, con la quale sarebbe intercorso unicamente un sodalizio di tipo artistico e musicale, a suo dire. Fu proprio in questo periodo che \u00c9dith sub\u00ec ulteriori incidenti stradali. Dopo un cocktail in onore del Tout-Paris presso Maxim's, \u00c9dith decise di farsi accompagnare da Moustaki nella sua propriet\u00e0 di Cond\u00e9-sur-Vesgre. Accanto alla Piaf sedeva Marcel Cerdan Jr, figlio del pugile un tempo amato dalla Piaf, il quale rimase indenne durante entrambi gli incidenti. Per Piaf, invece, la situazione fu pi\u00f9 grave. Una ferita a livello della fronte e tre costole rotte. Ci\u00f2, per\u00f2, non le imped\u00ec di prodursi in scena, ma il viaggio previsto per quel periodo in America venne posticipato. Dal momento che aveva programmato di portare con s\u00e9 Moustaki nella sua \"tourn\u00e9e\" negli USA, \u00c9dith decise di partire col suo \"partner\" in aereo, mentre i musicisti e la sua segretaria e confidente Danielle Bonel li aspettavano direttamente a New York, essendo partiti tempo prima con via mare.\n\u00c9dith non riusc\u00ec ad onorare nella sua totalit\u00e0 il contratto al Waldorf Astoria, in quanto fu colpita da un brusco malore in scena, che si tradusse in un'ulcera allo stomaco tempestivamente operata al Presbyterian Hospital, dove rimase per un tempo alquanto prolungato. Nel frattempo, Moustaki l'aveva gi\u00e0 abbandonata brutalmente, prima dell'operazione, partendo alla volta della Florida a cercar fortuna. Malgrado le richieste di \u00c9dith, Georges non torn\u00f2 mai da lei. Durante il soggiorno al Presbyerian, \u00c9dith non rimase mai sola. Al suo capezzale accorrevano sistematicamente Danielle Bonel, che vegliava giorno e notte su di lei, Marc Bonel, Robert Chauvigny, Louis Barrier (sempre presente) e, saltuariamente, \"star\" francesi che soggiornavano in America, come Maurice Chevalier. La \"new entry\" non tard\u00f2 ad arrivare: Douglas Davies, pittore americano francofilo, che chiese alla Piaf di posare come modello per un suo cameo. Tra i due nacque un\"entente\" molto forte, tanto da divenire \"Monsieur Piaf\" di diritto. Dopo un periodo di convalescenza, la Piaf fece ritorno a Parigi con il suo pittore \"f\u00e9tiche\". Appena scesa dall'aereo, a un giornalista che le chiese cosa mai avesse portato dall'America, lei rispose: \"Un americano\".\nA Parigi la Piaf aveva progettato una serie di \"rentr\u00e9ee\", tra cui quella all'Alhambra. Doug era naturalmente parte integrante del gruppo e accompagnatore di \u00c9dith in ogni situazione. Sempre nel 1959, l'artista fu vittima di un ulteriore incidente in auto, guidata da Davies, che aggrav\u00f2 il suo gi\u00e0 instabile stato di salute. Ci\u00f2, per\u00f2, non le imped\u00ec di prodursi in vari teatri dando vari concerti. Nel frattempo, il giovane pittore americano pens\u00f2 bene di lasciarla \"ex abrupto\". Piaf reag\u00ec in maniera alquanto aggressiva, recandosi persino alla stazione dalla quale il treno sarebbe dovuto partire. Ogni suo tentativo fu vano. Le \"tourn\u00e9e\" s'intercalavano e, sicuramente, la peggiore fu quella dell'autunno del 1959, definita \"Tourn\u00e9e suicide\". Lo stato di salute di \u00c9dith si era aggravato, era vittima di sempre maggiori vuoti di memoria dovuti alla mancanza di sonno e a una progressiva debolezza che stava invadendo il suo corpo. Non riusc\u00ec a completare la \"tourn\u00e9e\", in quanto a Dreux, il 13 dicembre, venne colpita da malore e violenti giramenti di testa che le impedirono di continuare il suo \"tour de chant\". Dopo una cura del sonno e un periodo di riposo, \u00c9dith venne dimessa dalla clinica di Meudon. Pronta per festeggiare il capodanno al Lido, ove aveva riservato un tavolo assieme a Marguerite Monnot e al marito Paul P\u00e9ri, fu colpita da un ulteriore malore che le imped\u00ec di presenziare all'evento.\n1960-1961; Nessun rimpianto.\nLa prima parte del 1960 fu un periodo di silenzio artistico per la Piaf. Fu periodo di convalescenza, che avvenne nella villa di Louis Barrier a Bergerac. Durante questo periodo, Edith fu sottoposta a svariate terapie, tra cui interventi chiropratici, per migliorare il generale stato di salute e, soprattutto, la voce. Inizi\u00f2 a condurre uno stile di vita pi\u00f9 sano nell'alimentazione e negli orari. Si dedicava, inoltre, all'erudizione e all'accrescimento spirituale e filosofico. Verso l'autunno, ricevette presso la sua dimora nel Bois de Boulogne i compositori Charles Dumont e Michel Vaucaire, i quali le proposero una delle canzoni che diverr\u00e0 il suo \"marchio distintivo\": \"Non, je ne regrette rien\". \u00c8 un inno alla vita, alla rinascita, cos\u00ec come era un inno alla vita la nuova Piaf che apparve sul palco di alcuni teatri provinciali e poi nei grandi \"music hall\".\nA fine dicembre fece la sua grande \"rentr\u00e9e\" a Parigi, all'Olympia, teatro che sar\u00e0 salvato da lei da una incresciosa situazione di bancarotta. Le esibizioni del 1960 della Piaf all'Olympia furono memorabili. Un \"tour de chant\" totalmente rinnovato, nuovi autori e compositori, nuove canzoni, pi\u00f9 aggressive e poetiche. Il \"tour de chant\" si apriva con \"Les Mots d'amour\" e si chiudeva con \"Les blouses Blanches\", quasi una trasposizione del \"Berretto a sonagli\" di Pirandello in musica. L'accostamento \u00e8 voluto, in quanto Piaf, personalit\u00e0 sempre pi\u00f9 prorompente e con un immenso valore sociale, tocca un tema mai esplorato e battuto sino a quel momento, ovvero quello della (presunta?) follia, dando voce a tutte quelle donne per le quali la parit\u00e0 sessuale era ancora lontana, con una verve e drammaticit\u00e0 pirandelliana. Il \"tour de chant\" venne acclamato dalla stampa. Molti giornalisti parlarono della \"rinascita\" di una Piaf molto pi\u00f9 tagliente e vicina alle dinamiche sociali. Non a caso, \"Non, je ne regrette rien\" divenne l'inno della legione straniera. Il contratto si protrasse sino alla primavera del 1961 e fu seguito da lunghe \"tourn\u00e9e\" in giro per la Francia. Il sodalizio Piaf-Dumont era solido, ma dur\u00f2 meno di 3 anni. Ne vennero fuori opere musicali dall'inestimabile valore artistico, come \"Mon Dieu\", \"Les Flonflons du bal\", \"Mon Vieux Lucien\", \"Les Amants\", ecc.\n1962-1963: la \"rivelazione\" Sarapo e la morte.\nDopo una \"tourn\u00e9e\" in provincia, Piaf fu costretta a fermarsi per un determinato periodo. Sciolse i rapporti con Charles Dumont e inizi\u00f2 a dedicarsi alla formazione di un nuovo artista, Claude Figus, il quale nutriva un amore platonico nei suoi confronti. Sar\u00e0 proprio Figus, allora \"vedette\" nel cabaret di Patachou, a presentare il giovane Th\u00e9ophanis Lamboukas alla signora Piaf, durante uno dei suoi abituali ricevimenti mondani a Boulevard Lannes. \u00c9dith rievoc\u00f2 spesso la scena del primo incontro con Th\u00e9o, ricordandolo affettuosamente come un bambino seduto per terra all'angolo dell'immenso salone. Le visite furono sempre pi\u00f9 frequenti e Th\u00e9o dimostr\u00f2 un affetto incondizionato, quasi filiale, nei confronti della grande \"chanteuse\", tanto da regalarle, al posto dei fiori, una bambola con i vestiti tradizionali greci, regalo che toccher\u00e0 molto \u00c9dith. Ignaro della complicit\u00e0 crescente tra \u00c9dith e Th\u00e9o, Figus venne progressivamente allontanato dalla cerchia della Piaf. Lo si ritrov\u00f2 all'Arco di trionfo a cuocere un uovo al tegamino nella fiamma del mausoleo del milite ignoto.\nL'atto dest\u00f2 scandalo in Francia e, naturalmente, fu \u00c9dith a pagare la cauzione. Lo stato di salute di \u00c9dith era incerto, ma Th\u00e9o vegliava su di lei amorevolmente; la grande \"chanteuse\", per sdebitarsi, inizi\u00f2 a dargli lezioni di canto e lo inser\u00ec nella sua cerchia. Dopo un periodo di frequentazione, lui le chiese di sposarlo. Piaf fece, inoltre, la conoscenza della famiglia Lamboukas, che la accolse come una figlia. Fu l'unico periodo della sua vita in cui \u00c9dith visse pienamente una vita sana e familiare, attorniata dall'amore di una famiglia franco-greca allargata. Il matrimonio, secondo i riti civile ed ortodosso, fu celebrato il 9 ottobre 1962, presso il XVI \"arrondissement\". Fu nella propriet\u00e0 di Piaf che si svolse la festa nuziale. La sera stessa, inaugurarono l'Olympia e, in seguito, il Bobino con il celeberrimo duetto \"\u00c0 quoi \u00e7a sert l'amour\". I due onorarono diversi contratti in provincia nel periodo di Natale, sino ai primi mesi del 1963. L'ultima esibizione di \u00c9dith avvenne a marzo del 1963 all'Op\u00e9ra de Lille. Dopo una broncopolmonite, Piaf si rec\u00f2 con il marito nel sud della Francia, a Saint-Jean-Cap-Ferrat, nella villa \"La Serena\", per passarvi il periodo di convalescenza. Dopo un movimentato principio di estate, si trasfer\u00ec con gli amici pi\u00f9 fidati a Mougins, presso la propriet\u00e0 \"La Gatouni\u00e8re\", dove trascorse la fine del periodo estivo. L'ultima tappa fu Grasse, presso la villa denominata \"L'Enclos de la Rour\u00e9e\", dove rimase per il mese di settembre sino al 10 ottobre 1963, data in cui si spense. La segretaria e confidente Danielle Bonel, assieme all'infermiera Simone Margantin, organizz\u00f2 clandestinamente il trasporto del corpo presso Parigi, ove venne dichiarata la morte dal medico Bernay de Laval il giorno successivo, alle 7 del mattino.\nLe cause del decesso furono poi attribuite alla rottura della vena porta, causata da problemi epatici, sviluppatisi a causa del massiccio uso di medicine. Al suo funerale, tenutosi il 14 ottobre, presero parte migliaia di persone, parigine e venute da ogni parte del mondo. Il prefetto Amand afferm\u00f2 che non si era mai vista una tale mobilitazione popolare dalla Liberazione nel 1945. Il suo corpo riposa nel cimitero parigino delle celebrit\u00e0, il P\u00e8re-Lachaise, vicino a Henri Salvador; l'elogio funebre venne scritto da Jean Cocteau, che per\u00f2 mor\u00ec d'infarto poche ore dopo aver appreso la notizia della morte della cantante.\nNella tomba della \"Famille GASSION-PIAF\" riposano con lei anche il padre Louis Alphonse Gassion, la figlioletta Marcelle e il marito Th\u00e9ophanis Lamboukas. Sulla tomba c'\u00e8 scritto: \"Madame LAMBOUKAS dite EDITH PIAF 1915 - 1963\". La citt\u00e0 di Parigi le ha dedicato una piazza e successivamente anche una statua, nel XX \"arrondissement\". Nell'XI \"arrondissement\" di Parigi, in Rue Crespin-du-Gast 5, le \u00e8 stato dedicato da Bernard Marchois un museo (privato).\nNel 1982 l'astronoma sovietica Ljudmyla Heorhi\u0457vna Kara\u010dkina ha scoperto un asteroide, classificandolo col numero 3772 e denominandolo 3772 Piaf."}
{"id": "10809", "revid": "113853117", "url": "https://it.wikipedia.org/wiki?curid=10809", "title": "FreeDOS", "text": "FreeDOS (originariamente Free-DOS e PD-DOS) \u00e8 un sistema operativo per computer IBM PC compatibili, che costituisce un'alternativa open source a MS-DOS. Scopo del progetto \u00e8 anche la rivitalizzazione di vecchi computer che potrebbero ancora funzionare egregiamente con un sistema operativo molto leggero e dinamico.\nStoria.\nIl progetto ebbe inizio il 28 giugno 1994, in reazione all'annuncio, da parte di Microsoft Corporation, della cessazione delle vendite e del supporto tecnico per MS-DOS. Il programmatore Jim Hall pubblic\u00f2 un annuncio nel quale rese noto il progetto e annunciava la ricerca di collaborazioni.\nPoche settimane dopo la pubblicazione di tale annuncio, Pat Villani, Tim Norman, e altre persone, oltre a Hall stesso, iniziarono a collaborare su un kernel, una shell (basata su COMMAND.COM) e delle utilities di base, mettendo insieme del codice che avevano scritto loro stessi, oppure trovato disponibile a condizioni compatibili con la libera redistribuzione.\nLa prima \"major release\", la 1.0, \u00e8 stata distribuita il 3 settembre 2006; la data inizialmente stabilita per l'uscita di questa versione era il 28 luglio dello stesso anno. All'inizio del 2012 \u00e8 stata distribuita la versione 1.1. Il 25 dicembre 2016 viene distribuita la versione 1.2.\nIl sistema operativo \u00e8 distribuito sotto forma di immagine disco raw (.IMA) per floppy e ISO per CD avviabili. La produzione di immagini contenenti una pi\u00f9 completa distribuzione di software \u00e8 tuttora in corso.\nBalder \u00e8 una distribuzione FreeDOS contenuta in un solo floppy. Essendo \"live\" non necessita di installazione, e pu\u00f2 essere utilizzata sia per l'esecuzione di giochi e vecchie applicazioni DOS, sia per l'esecuzione di programmi di disaster recovery o di aggiornamento del BIOS. Una volta caricata in RAM, \u00e8 possibile espellere il disco floppy, in modo da inserire quello contenente il programma che si intende utilizzare. Deve il suo nome a Balder/Baldr, una divinit\u00e0 della mitologia norrena.\nCaratteristiche.\nEsso fornisce principalmente accesso alle memorie di massa e ai loro 'file system' tramite il kernel. Implementa anche, in parte, un sistema di gestione della memoria, mentre non fornisce alcuna interfaccia grafica.\nFreeDOS supporta un vastissimo range di hardware, dal PC IBM originale del 1981 ai pi\u00f9 moderni sistemi ad architettura x86, oltre ai sistemi embedded. Come MS-DOS, pu\u00f2 essere avviato da un floppy disk o da disco rigido, oltre a una memoria ROM. A differenza di MS-DOS, pu\u00f2 essere installato da CD-ROM, ed \u00e8 possibile crearne proprie distribuzioni senza che sia necessario il pagamento di royalties di alcun genere.\nA differenza dell'MS-DOS di Microsoft, che \u00e8 stato abbandonato e di cui FreeDOS tenta di divenire il sostituto libero, FreeDOS \u00e8 un progetto open source distribuito secondo la licenza GNU General Public License (GPL).\nDistribuzione.\nFreeDOS non richiede il pagamento di una licenza o di royalties. Gli unici altri sistemi operativi compatibili con MS-DOS ancora in sviluppo o in commercio sono (Enhanced) DR-DOS/OpenDOS, PTS-DOS e ROM-DOS.\nHP e Dell (serie n) preinstallano FreeDOS in alcuni sistemi. Quest'ultima \u00e8 stata criticata per aver venduto tali sistemi ad un prezzo non inferiore agli equivalenti con preinstallato Windows.\nRelazioni con altri sistemi DOS.\nFreeDOS \u00e8 strettamente correlato a MS-DOS, nel senso che si cominci\u00f2 a svilupparlo in seguito alla decisione di Microsoft di interrompere lo sviluppo di MS-DOS, di cui FreeDOS vuole essere un sostituto diretto.\nFreeDOS ha dei miglioramenti su MS-DOS, che riguardano principalmente il supporto di standard e tecnologie che non esistevano quando la Microsoft interruppe il supporto a MS-DOS, come la localizzazione, TSR per il supporto APM, e ASPI. Inoltre, LBA e il file system FAT32 sono supportati dal kernel per default (a differenza delle versioni pi\u00f9 recenti di MS-DOS, nelle quali il supporto non \u00e8 stato implementato).\nCompatibilit\u00e0.\nIn FreeDOS si pu\u00f2 utilizzare la maggior parte dei programmi scritti per MS-DOS e i suoi cloni. I formati di file eseguibile supportati sono\nCuriosit\u00e0.\nLa mascotte ufficiale del progetto FreeDOS \u00e8 un pesciolino detto Blinky. Fu ideato da Bas Snabilie."}
{"id": "10812", "revid": "2146488", "url": "https://it.wikipedia.org/wiki?curid=10812", "title": "Pop", "text": ""}
{"id": "10814", "revid": "2175", "url": "https://it.wikipedia.org/wiki?curid=10814", "title": "Laurie Anderson", "text": "\u00c8 una delle principali animatrici della scena d'avanguardia newyorchese. I suoi lavori spaziano dalla musica alle performance multimediali passando per il teatro, le installazioni museali e la \"spoken poetry\".\nBiografia.\nInizi\u00f2 a suonare il violino in tenera et\u00e0 e agli inizi degli anni settanta, dopo essersi laureata in scultura alla Columbia University di New York, si dedica alla Performance Art. In una delle sue prime esibizioni, che si svolgevano in strada, suonava un violino che, grazie a un registratore nascosto all'interno, produceva dei loop di suoni che si sovrapponevano alla musica da lei suonata. Durante l'esibizione indossava un paio di pattini, le cui lame erano immerse in due blocchi di ghiaccio. Con il passare del tempo il ghiaccio si scioglieva e Laurie smetteva di suonare quando non era pi\u00f9 in grado di stare in piedi.\nIl violino rester\u00e0 spesso al centro delle sue esibizioni e della sua creativit\u00e0. Uno dei suoi strumenti pi\u00f9 celebri, il \"Tape-bow violin\", ha una testina da registratore al posto delle corde e un nastro magnetico inciso, teso sull'archetto. Il suono viene prodotto facendo scorrere l'archetto (il nastro) sul violino (la testina).\nTra i suoi lavori pi\u00f9 celebri: \"United States 1-4\", \"Mister Heartbreak\", \"Empty Places\", \"Stories from the Nerve Bible\" e \"Song and Stories from Moby Dick\", uno spettacolo imponente ispirato al celebre romanzo di Herman Melville, nel quale suona un altro strumento di sua invenzione, il \"Bastone parlante\" (\"Talking stick\"), una sbarra metallica riempita di circuiti elettronici che riproduce suoni in base a come viene mossa o toccata.\nNel 1981 acquista popolarit\u00e0 con il singolo \"O Superman (for Massenet)\", composizione minimalista che raggiunge inaspettatamente il secondo posto nelle classifiche britanniche. Il brano, divenuto celebre in Italia tra la fine degli anni ottanta e l'inizio degli anni novanta grazie ad una serie di spot pubblicitari del Ministero della Sanit\u00e0 per la prevenzione dell'AIDS, apre alla Anderson le porte della discografia.\nNel periodo 1994-1995 ha prodotto anche un CD-ROM interattivo della durata di circa 12 ore e dal titolo \"Puppet Motel\".\nHa scritto alcune sezioni della voce relativa a New York per l'Enciclopedia Britannica.\nLaurie Anderson ha collaborato con lo scrittore William S. Burroughs, con il regista Wim Wenders e con molti musicisti fra i quali: Brian Eno, Peter Gabriel, Philip Glass, Jean-Michel Jarre, Bobby McFerrin, Lou Reed, Dave Stewart, John Zorn.\nNel 2001 ha ricevuto il Premio Tenco (insieme con Luis Eduardo Aute).\nNel 2003 \u00e8 diventata la prima artista ufficiale della NASA.\nIl 12 aprile 2008 si \u00e8 sposata con il suo compagno Lou Reed con una cerimonia privata a Boulder in Colorado.\nIl 27 ottobre 2013 \u00e8 rimasta vedova per la morte del marito, commemorato in una toccante lettera diffusa dai principali organi di stampa.\nNel 2015 ha diretto il documentario \"Heart of a Dog\", la cui colonna sonora \u00e8 stata pubblicata anche in una versione in lingua italiana, narrata da lei stessa."}
{"id": "10815", "revid": "6923", "url": "https://it.wikipedia.org/wiki?curid=10815", "title": "Luigi Luzzi", "text": "Biografia.\nNacque a Olevano di Lomellina, in provincia di Pavia, da famiglia di origine mortarese e di estrazione liberale e patriottica.\nLo zio paterno, Fortunato, e quello materno, avvocato Luigi Rossi, ebbero parte attiva nei moti rivoluzionari del 1821; il secondo divenne senatore del Regno Sardo nel 1853 e fu tutore del piccolo Luigi, che nel 1827 rimase orfano del padre. In seguito a questo triste evento, la famiglia si trasfer\u00ec a Mortara nella casa dei nonni materni. Luigi consegu\u00ec la licenza liceale presso i Padri Lateranensi del Convento di Santa Croce. S'iscrisse a Torino alla facolt\u00e0 di Medicina, ma la passione per la musica, che nutriva fin da ragazzo (era stato allievo dell'organista e compositore don Gaudenzio Bertolli di Mortara) lo distolse dagli studi universitari. Divenne un ricercato maestro e compositore di musica, dotato, secondo i critici, di ottimo talento, ingegno vivace e bizzarro. Si distinse soprattutto come melodista ed autore di musica vocale.\nNel 1853 divenne socio dell'Accademia filarmonica di Torino mentre nel 1861 fu tra i firmatari della petizione volta all'istituzione di un conservatorio statale torinese.\nSi spos\u00f2 nel 1871 e si stabil\u00ec a Stradella sino alla morte.\nOpere.\nNel 1847 music\u00f2 l\"'Inno mortarese\", cantato il 2 novembre per la promulgazione dello Statuto Albertino (1848), scritto su testo della poetessa Annunciata Negri.\nAltre sue opere, pubblicate dalle case musicali \"Lucca\" e \"Ricordi\" di Milano, comprendono quattro melodrammi: l'esordio come operista con \"Chiarina\" (Torino, 1853), su libretto di P. A. Balestrini a cui seguirono \"I falsi monetari\" (Torino e Mortara, 1854), \"Tripilla\" (Novara, 1874), \"Fra Dolcino\" (mai rappresentato). \nNel 1859 l'operetta \"Verit\u00e0 e buggie, ossia Martuccia Frontino\" con il libretto di Leone Emanuele Bardare ebbe la prima al Teatro Nuovo di Napoli.\nScrisse, inoltre, varie composizioni per orchestra e per pianoforte (\"Sinfonia a grande orchestra\", \"Marcia Funebre in morte di Cavour)\", un\"'Ave Maria\" e vari brani di circostanza (melodie, valzer, mazurche, ballate, composizioni sacre e da camera). Dedic\u00f2 numerose composizioni a diversi membri di Savoia."}
{"id": "10817", "revid": "643662", "url": "https://it.wikipedia.org/wiki?curid=10817", "title": "Batiscafo", "text": "Per batiscafo si intende una piccola unit\u00e0 sommergibile ad auto-propulsione adatta per immersioni a profondit\u00e0 sensibilmente maggiori di quelle normalmente raggiunte dagli attuali sommergibili militari (solitamente poche centinaia di metri) e quindi progettato in modo da poter sostenere elevati carichi di pressione. Un batiscafo \u00e8 generalmente in grado di ospitare un equipaggio molto ridotto. Talvolta \u00e8 formato da una struttura necessaria al suo galleggiamento e da una sfera, la batisfera, destinata all'equipaggio umano.\nStoria.\nIl termine deriva dal greco (\"base\", \"profondo\") e \"sk\u00e0phos\" (\"chiglia\", \"nave\") e significa quindi \"scafo che si pu\u00f2 immergere in profondit\u00e0\". I primi tentativi risalgono al IX secolo a.C., quando gli Assiri rappresentarono uomini che respiravano aria conservata in anfore pochi metri sotto il livello del mare. Leonardo da Vinci immagin\u00f2 uno scafo che si poteva immergere sotto la superficie del mare e realizz\u00f2 anche studi sull'immersione dell'uomo collegato alla superficie attraverso tubi (palombaro). Questo sogno antico dell'uomo si \u00e8 realizzato molto dopo, quando la tecnica si \u00e8 evoluta e quando sono stati utilizzati materiali adatti. Uno dei primi sommergibili \u00e8 stato costruito durante la Guerra civile americana. L'esplorazione delle profondit\u00e0 tuttavia ha avuto inizio praticamente solo con la fine della seconda guerra mondiale.\nIl moderno batiscafo.\nAttualmente questo mezzo \u00e8 utilizzato sia per scopi militari che civili, e tra questi ultimi molto importanti risultano gli impieghi scientifici. Pu\u00f2 avere forme pi\u00f9 o meno affusolate, sempre di piccole dimensioni, e solitamente, a seconda dell'uso al quale \u00e8 destinato, arriva anche a profondit\u00e0 di diverse migliaia di metri.\nIl \"primo mezzo sottomarino di pace, per ricerche scientifiche\" (registro ufficiale della US Navy) fu il C3, batiscafo artigianale immaginato e progettato dall'italiano Pietro Vassena nel 1948 sul lago di Como, che il 12 marzo 1948 al largo di Argegno scese a -412 metri stabilendo cos\u00ec il record mondiale di profondit\u00e0 dell'epoca.\nIl primo batiscafo vero e proprio, adatto ad immersioni marine, fu l'FNRS-2 costruito in Belgio da Auguste Piccard. Il secondo batiscafo progettato da Piccard \u00e8 stato il \"batiscafo Trieste I\", costruito dai cantieri navali di Monfalcone, dalle acciaierie Terni e assemblato a Castellammare di Stabia. Fu comprato in seguito dalla marina statunitense nel 1958. Nel 1960 il \"Trieste\", con a bordo Jacques Piccard (figlio di Auguste), stabil\u00ec il record mondiale di immersione ancora oggi imbattuto raggiungendo il fondo del cosiddetto abisso Challenger: il punto pi\u00f9 profondo della fossa delle Marianne vicino all'isola di Guam, probabilmente la maggiore profondit\u00e0 marina esistente.\nL'idea alla base del batiscafo \"Trieste\" \u00e8 costituita da una cabina per l'equipaggio simile a una batisfera sospesa sotto un galleggiante ripieno di liquido pi\u00f9 leggero dell'acqua come la benzina. La propulsione \u00e8 fornita da motori alimentati da una batteria elettrica. Jacques Piccard realizz\u00f2, nel 1968-1969, un batiscafo battezzato \"Ben Franklin\", capace di immergersi sino a 600 metri con un equipaggio di sei uomini.\nIl 2 agosto 2007, un'altra impresa storica \u00e8 stata compiuta dal batiscafo russo \"Mir-2\", che \u00e8 arrivato a 4.302 metri di profondit\u00e0, toccando il fondo marino del Polo Nord. Tale immersione rientra nelle campagne di ricerca di fonti di idrocarburi sottomarine."}
{"id": "10822", "revid": "1610933", "url": "https://it.wikipedia.org/wiki?curid=10822", "title": "Tinamo cannella", "text": ""}
{"id": "10823", "revid": "1610933", "url": "https://it.wikipedia.org/wiki?curid=10823", "title": "Tinamo pettoardesia", "text": ""}
{"id": "10824", "revid": "1610933", "url": "https://it.wikipedia.org/wiki?curid=10824", "title": "Tinamo choco", "text": ""}
{"id": "10825", "revid": "1610933", "url": "https://it.wikipedia.org/wiki?curid=10825", "title": "Tinamo variegato", "text": ""}
{"id": "10826", "revid": "1610933", "url": "https://it.wikipedia.org/wiki?curid=10826", "title": "Tinamo rugginoso", "text": ""}
{"id": "10827", "revid": "1610933", "url": "https://it.wikipedia.org/wiki?curid=10827", "title": "Tinamo di Bartlett", "text": ""}
{"id": "10828", "revid": "1610933", "url": "https://it.wikipedia.org/wiki?curid=10828", "title": "Tinamo barrato", "text": ""}
{"id": "10829", "revid": "1610933", "url": "https://it.wikipedia.org/wiki?curid=10829", "title": "Tinamo tataupa", "text": ""}
{"id": "10830", "revid": "1610933", "url": "https://it.wikipedia.org/wiki?curid=10830", "title": "Martinetta dal ciuffo", "text": ""}
{"id": "10831", "revid": "1610933", "url": "https://it.wikipedia.org/wiki?curid=10831", "title": "Martinetta di Quebracho", "text": ""}
{"id": "10834", "revid": "9", "url": "https://it.wikipedia.org/wiki?curid=10834", "title": "Antartico", "text": ""}
{"id": "10835", "revid": "640048", "url": "https://it.wikipedia.org/wiki?curid=10835", "title": "Monty Python's Flying Circus", "text": "Monty Python's Flying Circus \u00e8 una serie televisiva britannica, prodotta in 4 stagioni per un totale di 45 episodi, trasmessa dalla BBC, dal 1969 al 1974. Fu concepita, scritta ed interpretata da Graham Chapman, John Cleese, Terry Gilliam, Eric Idle, Terry Jones e Michael Palin, che da allora vennero chiamati i Monty Python.\nLiberamente strutturato come insieme di sketch, ma con un innovativo approccio tipo \"flusso di coscienza\" (supportato dalle animazioni di Terry Gilliam), lo spettacolo and\u00f2 oltre i confini di ci\u00f2 che era considerato accettabile, sia in termini di stile che di contenuto, ed ha avuto una duratura influenza, non solo sulla commedia britannica, ma a livello internazionale.\nIn Italia la serie \u00e8 stata trasmessa su Italia 1 nei primi anni novanta e poi anche su Jimmy. L'edizione in DVD \u00e8 stata presentata con l'audio originale in inglese sottotitolato in italiano, senza il doppiaggio utilizzato per la trasmissione televisiva.\nLa serie televisiva.\nStoria.\nNel 1969 John Cleese era il comico pi\u00f9 famoso dei sei, grazie alle sue apparizioni in \"The Frost Report\" e \"At Last the 1948 Show\" dove lavorava in coppia con Graham Chapman. La BBC propose loro un programma autonomo, ma Cleese non se la sent\u00ec di realizzarlo solo con Chapman che gi\u00e0 allora accusava problemi di alcolismo. Chiam\u00f2 allora Michael Palin con cui aveva gi\u00e0 lavorato nello speciale \"How to Irritate People\". Palin lavorava da anni in coppia con Terry Jones e i due, con Eric Idle e Terry Gilliam, erano reduci dal successo della trasmissione \"Do Not Adjust Your Set\" ed erano in attesa da tempo della conferma di un altro programma su ITV. Palin acconsent\u00ec di unirsi solo se avesse potuto portare i compagni, e cos\u00ec il gruppo si form\u00f2.\nPer fare accettare la cosa alla BBC i sei si divisero il compenso previsto inizialmente. In cambio ebbero la pi\u00f9 ampia libert\u00e0 creativa. Tutti infatti avevano subito in passato rifiuti e modifiche inopportune quando avevano presentato materiale divertente ma non convenzionale. Per sfruttare appieno la libert\u00e0 di cui godevano decisero di non mettere in risalto nessuna delle loro personalit\u00e0, elencando i loro nomi in ordine alfabetico nei titoli di coda. Il materiale scritto da ognuno doveva avere il solo requisito di far ridere, e per determinarlo venivano organizzate sessioni di lettura in gruppo durante le quali si decideva per votazione.\nPer il programma vennero proposti molti nomi possibili, e molti di quelli scartati divennero i titoli delle prime puntate. Nelle riunioni interne della \"BBC\" per\u00f2 ci si riferiva da tempo al programma con il nome \"Flying Circus\", quindi al gruppo venne chiesto di non variare troppo il titolo per non dover riscrivere tutti i memorandum interni. Per un po' si scelse il titolo \"Gwen Dibley's Flying Circus\" da un nome preso a caso nell'elenco telefonico, poi si pass\u00f2 al \"Monty Python's Flying Circus\". Cleese aveva lanciato l'idea del pitone, come animale buffo e sgradevole. Idle aveva riportato il nome Monty, che richiamava il tipico \"businessman\" londinese. Monty Python doveva essere un viscido agente dello spettacolo, ma questo spunto non fu mai approfondito.\nIl regista designato fu Ian McNaughton, che secondo il gruppo aveva il giusto spirito anarchico. Durante le riprese dei primi quattro episodi tuttavia questi era in vacanza, e la regia fu di John Howard Davies, pi\u00f9 metodico e per questo preferito da Cleese. La musica della sigla era \"Liberty Bell March\" di John Philip Sousa.\nOgni episodio era scritto e pianificato nei minimi dettagli. Le riprese in esterni si facevano tutte in anticipo, per tutti gli episodi della stagione. Durante queste c'era un po' di spazio per l'improvvisazione in quanto i tempi non erano molto stretti. Le scene di studio invece si montavano e si provavano durante la settimana che precedeva la registrazione. Le riprese si facevano il sabato sera alla BBC, nell'arco di un'ora e mezza, davanti ad un pubblico reale, e le variazioni concesse erano minime. Le animazioni di Terry Gilliam spesso erano pronte poche ore prima della proiezione, e gli altri \"Python\" avevano a malapena il tempo di guardarle tra un cambio e l'altro dei costumi.\nIl pubblico delle prime puntate era piuttosto convenzionale e reag\u00ec con risate poco intense. In seguito il pubblico si riemp\u00ec dei nuovi fan del gruppo e rispose sempre pi\u00f9 calorosamente.\nIl primo episodio del \"Monty Python's Flying Circus\" venne registrato il 7 settembre 1969, e trasmesso il 5 ottobre dello stesso anno. Il successo non fu immediato ed all'inizio il programma venne continuamente spostato di orario. In breve per\u00f2 si cre\u00f2 un pubblico numerosissimo e in seguito la \"BBC\" produsse ancora tre stagioni del programma. I sei da allora vennero chiamati i \"Monty Python\". Tra le comparse regolari del cast si ricordano Carol Cleveland, Connie Booth, Neil Innes e The Fred Tomlinson Singers (per i numeri musicali).\nFu Cleese a decretarne la fine. A differenza degli altri, che vedevano nel programma il mezzo ideale per continuare a sperimentare, giudic\u00f2 che gi\u00e0 a met\u00e0 della seconda stagione il gruppo aveva sfruttato completamente quella piattaforma e stava cominciando a ripetersi. Accett\u00f2 controvoglia di terminare la stagione e di realizzare anche la terza, dopodich\u00e9 si rivolse ad altri progetti, peraltro con successo. Continu\u00f2 in ogni caso a lavorare nelle produzioni cinematografiche, discografiche e nei tour del gruppo. La quarta stagione del programma venne realizzata senza di lui e dur\u00f2 solo 6 episodi anzich\u00e9 13.\nL'ultima puntata venne registrata il 16 novembre 1974, e trasmessa il 5 dicembre.\nLo show ebbe molta fortuna negli Stati Uniti, dove tuttavia arriv\u00f2 solo in seguito alle prime imitazioni comparse al \"Saturday Night Live\" e pertanto non venne apprezzato in tutta la sua originalit\u00e0. In seguito alla messa in onda di episodi malamente censurati, i \"Monty Python\" fecero causa in quanto i contratti di cessione non riconoscevano il diritto alla manomissione delle puntate. Chiesero la totale propriet\u00e0 sui diritti di distribuzione della serie e la ottennero.\nIl 14 novembre 2008, in seguito alla continua pubblicazione illegale degli sketch della trasmissione su YouTube, i \"Monty Python\" aprirono il \"Monty Python Channel\" per la pubblicazione gratuita di tutto il loro materiale in alta definizione.\nContenuti.\nPer la maggior parte dei membri del gruppo il programma sarebbe stato la vetrina in cui esporre gli sketch meno convenzionali e pi\u00f9 divertenti, che altrove sarebbero stati rifiutati o rovinati. Fu Jones a proporre con veemenza la questione della forma da dare al programma, e la risolse con la formula del \"flusso di coscienza\": il passaggio da uno sketch all'altro sarebbe stato fluido (come se si fosse trattato della continuazione dello stesso sketch o come se il precedente fosse contenuto nel successivo o in altri modi ancora). In questo modo la libert\u00e0 del gruppo si accresceva, in quanto non era pi\u00f9 necessario terminare gli sketch con la convenzionale battuta finale (\"punch line\").\nI membri dei \"Monty Python\" avevano un'educazione di alto livello (laureati a Oxford e Cambridge) che si rivelava in alcuni sketch (incentrati per esempio su filosofi e figure letterarie), ma non scrissero mai con un obiettivo puramente intellettuale. La loro produzione si inquadra piuttosto in un periodo in cui tutte le arti popolari stavano attraversando un periodo rivoluzionario, di rottura con il passato, ricevendo un supporto fondamentale soprattutto dal pubblico. Il background culturale dei singoli \"Python\" quindi forn\u00ec loro anzitutto gli strumenti per riconoscere le convenzioni e per affrontarle in un modo nuovo e stimolante.\nLe tecniche comiche utilizzate nei loro sketch spaziarono infatti in ogni genere possibile:\nQuest'ultima categoria in realt\u00e0 racchiude quanto non altrimenti classificabile nella produzione dei \"Python\". In molti dei loro sketch effettivamente \u00e8 difficile capire \"cosa\" fa ridere. I Python stessi si stupirono che negli Stati Uniti molti fan conoscessero a memoria sketch che nelle intenzioni potevano essere capiti solo da veri britannici, e che quindi venivano interpretati come \"nonsense\" dagli americani.\nPersonaggi.\nTra i personaggi pi\u00f9 memorabili del \"Flying Circus\" si possono ricordare:\nSketch celebri.\nTra gli sketch pi\u00f9 famosi si ricordano:\nSi noti che la maggior parte di questi sketch appaiono nelle prime due stagioni. La loro fama \u00e8 dovuta soprattutto alla loro inclusione nel film che ne venne estratto: \"E... ora qualcosa di completamente diverso\", che venne girato a cavallo tra la seconda e la terza stagione.\nAltri media.\nVersioni modificate e solamente audio di alcuni sketch della serie vennero incluse nel primo album dei Monty Python, \"Monty Python's Flying Circus\" (1970).\nAlla serie \u00e8 ispirato anche il primo videogioco sui Monty Python, \"Monty Python's Flying Circus\" (1990), pubblicato dalla Virgin Games per diversi tipi di computer."}
{"id": "10837", "revid": "322321", "url": "https://it.wikipedia.org/wiki?curid=10837", "title": "Alano di Piave", "text": " \nAlano di Piave (\"Lan\" in veneto) \u00e8 un comune italiano di abitanti della provincia di Belluno in Veneto.\nOrigini del nome.\nL'origine del toponimo \u00e8 incerta. La maggior parte delle ipotesi lo ritengono derivato da un nome personale: alcune propendono per il germanico \"Alla\", altre per \"Alanus\" (documentato negli archivi locali), altre addirittura per l'etrusco \"Hele\" o \"Helius\" (cfr. il toscano Lano).\nUna paraetimologia ritiene invece che Alano sia un riferimento alla produzione laniera.\nStoria.\nLe origini del comune, antichissime, sono incerte; quel che \u00e8 sicuro \u00e8 che vi dovevano essere degli insediamenti nella zona gi\u00e0 in et\u00e0 romana: lo confermerebbe il ritrovamento di un miliario romano a Fener. Secondo il Pilla, il reperto sarebbe appartenuto al prolungamento della via Aurelia che congiungeva \"Patavium\" (Padova) ad \"Acelum\" (Asolo); lo studioso infatti esclude la comune ipotesi del passaggio della via Claudia Augusta Altinate attraverso la valle a met\u00e0 costa sulla destra Piave.\nLa prima attestazione di Alano si trova in un documento dell'VIII secolo. Successivamente, a partire dal X-XI secolo, le notizie sulla comunit\u00e0 s'infittiscono: la confusione presente nelle carte del tempo \u00e8 la chiara conseguenza del continuo succedersi di governi diversi nel controllo di Alano e dei territori limitrofi, costantemente contesi tra i vari signori di Feltre e Treviso. Tuttavia gli alanesi non subirono soltanto i tristi effetti di queste lotte: dovettero sopportare infatti i combattimenti - che si trascinarono fino agli inizi del Cinquecento, al tempo della guerra della Lega di Cambrai - per il possesso della trecentesca fortezza di Castelnuovo, dalla quale si dominavano le vie stradale e fluviale. Ci\u00f2 nonostante la gente del posto, dedita per lo pi\u00f9 alla pastorizia dato lo scarso reddito che derivava dall'agricoltura, assai difficile in un territorio cos\u00ec vario e poco pianeggiante, attravers\u00f2 per tre secoli a partire dai primi decenni del Cinquecento dei periodi tranquilli e fiorenti; si specializz\u00f2 sempre pi\u00f9 in fruttuose attivit\u00e0 artigianali quali la lavorazione della lana e del ferro e la produzione di calce. La vicinanza del Piave fece di Fener un discreto centro di commerci.\nI drammatici avvenimenti che durante il primo conflitto mondiale si svolsero nella conca di Alano - situata in zona neutra e pertanto colpita dalle artiglierie austriaca e italiana ad un tempo - ne devastarono letteralmente il territorio. Gli alanesi guardarono cos\u00ec all'Europa e alle Americhe, verso cui emigrarono numerosi come avevano fatto i loro antenati tra l'Ottocento e il Novecento.\nNon meno tragici furono gli anni del secondo conflitto mondiale, seguito anch'esso da un cospicuo flusso migratorio diretto verso il Belgio, la Germania e la Francia.\nNegli ultimi anni Alano ha conosciuto un notevole incremento delle attivit\u00e0 artigianali, particolarmente nei settori dell'occhialeria, dei lampadari e della falegnameria. Il paese dispone di un solo albergo, tre ristoranti e una casa di soggiorno che, nata come centro culturale, ospita oggi artisti e anziani.\nMonumenti e luoghi d'interesse.\nParrocchiale di Sant'Antonio abate.\nLa parrocchia di Alano di Piave \u00e8 inserita nel vicariato di Quero-Valdobbiadene, facente parte della diocesi di Padova\nIn origine, la principale chiesa di Alano era quella di San Pietro, citata per la prima volta nella decima papale del 1297 come dipendenza della pieve di Quero. La visita pastorale del 1535 attesta il trasferimento del Santissimo e del fonte battesimale nella chiesa di Sant'Antonio abate, in posizione pi\u00f9 centrale, che da allora divenne luogo di culto di riferimento per il paese.\nFino alla ricostruzione del 1760-1778, conclusa con la consacrazione del 1792, essa mantenne la titolarit\u00e0 di entrambi i santi. Nella seconda met\u00e0 dell'Ottocento fu costruito il campanile. Gravemente danneggiata durante la grande guerra, fu prontamente restaurata.\nSul fondo del presbiterio \u00e8 esposta una \"Madonna col Bambino in gloria e santi\", tela di anonimo veneto della seconda met\u00e0 del Settecento. A destra dell'altare maggiore si trova un \"Angelo orante\" in legno intagliato e dipinto, realizzato nella prima met\u00e0 del Novecento da un artista sconosciuto. Nella prima cappella di sinistra spicca una statua di \"Sant'Antonio di Padova con Ges\u00f9 bambino\", scolpita da Gabriele Brunelli nella seconda met\u00e0 del Seicento.\nSociet\u00e0.\nEtnie e minoranze straniere.\nAl 31 dicembre 2020 gli stranieri residenti nel comune erano 365, ovvero il 13,61% della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nStrade.\nIl paese \u00e8 attraversato dalla Strada statale 348 Feltrina.\nFerrovie.\nIl paese \u00e8 servito dalla stazione di Alano-Fener-Valdobbiadene sulla ferrovia Calalzo-Padova.\nAmministrazione.\nAltre informazioni amministrative.\nL'appellativo \"di Piave\" \u00e8 stato aggiunto alla denominazione del comune con il RD 28 marzo 1867 n. 3640."}
{"id": "10838", "revid": "125124909", "url": "https://it.wikipedia.org/wiki?curid=10838", "title": "Dioli", "text": "I dioli (industrialmente e commercialmente noti come glicoli) sono composti organici di struttura simile agli alcani, in cui per\u00f2 due atomi di idrogeno sono sostituiti da due gruppi ossidrile -OH; hanno pertanto formula bruta CnH(2n + 2)O2.\nUn esempio di diolo \u00e8 l'1,2-etandiolo, o glicole etilenico, avente formula HO-CH2-CH2-OH, normalmente utilizzato in miscela con l'acqua come antigelo.\nI dioli \"geminali\", o \"gemdioli\", sono dioli i cui due gruppi ossidrile sono legati allo stesso atomo di carbonio. Sono nella maggior parte dei casi composti instabili, che tendono spontaneamente a perdere una molecola di acqua convertendosi nel corrispondente composto carbonilico (aldeide o chetone).\nI dioli \"vicinali\" sono invece quei dioli i cui due gruppi ossidrile sono legati a due atomi di carbonio a loro volta direttamente legati tra di loro (come nel caso del glicole etilenico).\nSintesi.\nIn laboratorio si utilizza in genere il tetrossido di osmio che fornisce dioli tramite una reazione periciclica. Un metodo di sintesi che parte dall'ossidazione degli alcheni e usa catalizzatori a base di osmio e ossigeno molecolare, in blande condizioni, \u00e8 adatto alla produzione industriale. Il catalizzatore \u00e8 facilmente riciclato, la conversione \u00e8 pressoch\u00e9 totale e la selettivit\u00e0 supera il 90%.\nLa diidrossilazione asimmetrica di Sharpless permette la formazione di dioli con elevata enantioselettivit\u00e0 e valse al suo scopritore il premio Nobel per la chimica nel 2001."}
{"id": "10842", "revid": "1516566", "url": "https://it.wikipedia.org/wiki?curid=10842", "title": "Bergamasco (Italia)", "text": "Bergamasco (\"Bergam\u00e4ss\" in piemontese) \u00e8 un comune italiano di 732 abitanti della provincia di Alessandria, in Piemonte, a ridosso delle colline del Monferrato, sulla sponda sinistra del torrente Belbo.\nStoria.\nRoccaforte di propriet\u00e0 dei marchesi di Incisa sin da prima dell'anno 1000, entr\u00f2 a far parte del Marchesato del Monferrato nel 1514, dopo la conquista di Incisa da parte di Guglielmo IX Paleologo, che quasi la rase al suolo. Segu\u00ec da allora le sorti del Monferrato.\nSimboli.\nLo stemma e il gonfalone del comune di Bergamasco sono stati concessi con il decreto del presidente della Repubblica dell'11 marzo 1991.\nMonumenti e luoghi d'interesse.\nA Bergamasco sorge un castello privato (proprietario \u00e8 stato lo scenografo Carlo Leva) che ospita un museo del cinema. \u00c8 inserito nel circuito dei \"Castelli Aperti\" del Basso Piemonte.\nNel 1985 a Bergamasco fu rinvenuto nella tenuta agricola di S. Cristoforo un sarcofago romano risalente al II secolo, utilizzato come abbeveratoio. \nIn base all'iscrizione incisa, risulta appartenere a un liberto di nome Calventius, della trib\u00f9 Papiria. Il reperto \u00e8 ora conservato nell'atrio del municipio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nNel 1928 inglob\u00f2 il soppresso comune di Carentino, che torner\u00e0 autonomo nel 1955."}
{"id": "10843", "revid": "1869172", "url": "https://it.wikipedia.org/wiki?curid=10843", "title": "Macchina Pneumatica", "text": "La Macchina Pneumatica (in latino Antlia, abbreviato in Ant) \u00e8 una delle 88 costellazioni moderne. Si tratta di una costellazione minore dell'emisfero meridionale che fu definita nel XVIII secolo. Il suo nome \u00e8 un omaggio alla macchina inventata da Denis Papin per ricreare il vuoto in laboratorio.\nCaratteristiche.\nLa Macchina Pneumatica \u00e8 una costellazione molto piccola e oscura, una delle pi\u00f9 dimenticate; non contiene stelle brillanti: la pi\u00f9 luminosa, o la meno debole, \u00e8 , una stella di magnitudine apparente 4,25 e tipo spettrale K4\u00a0III. La sua individuazione \u00e8 fortemente penalizzata anche a causa del suo relativo isolamento da stelle appariscenti; la si pu\u00f2 reperire a nord delle Vele e a sudest della Bussola, anch'essa scarsamente luminosa ma pi\u00f9 appariscente e pi\u00f9 facile da individuare. La parte pi\u00f9 sudoccidentale giace sul bordo pi\u00f9 esterno della Via Lattea, ma non vi sono campi stellari di rilievo.\nIl periodo pi\u00f9 propizio per la sua osservazione nel cielo serale ricade nei mesi compresi fra febbraio e giugno; dall'emisfero boreale il suo riconoscimento \u00e8 in genere molto difficile anche a causa della scarsa altezza sull'orizzonte che questa costellazione pu\u00f2 raggiungere; dall'emisfero australe \u00e8 visibile per pi\u00f9 tempo, ma le difficolt\u00e0 di individuazione permangono.\nStelle doppie.\nLa coppia di stelle pi\u00f9 vistosa della costellazione \u00e8 quella formata da \u03b61 e , una coppia di stelle di sesta magnitudine risolvibili anche con un binocolo.\nStelle variabili.\nLe stelle variabili pi\u00f9 luminose della costellazione sono di quinta magnitudine in fase di massima; tuttavia il loro numero \u00e8 esiguo.\nLa pi\u00f9 brillante \u00e8 la U Antliae, una variabile irregolare che in fase di massima \u00e8 al limite della visibilit\u00e0 ad occhio nudo.\nOggetti del profondo cielo.\nNonostante la vicinanza con la scia della Via Lattea, nella costellazione non sono presenti oggetti interni alla nostra Galassia; sono per\u00f2 visibili alcune galassie brillanti.\nNGC 2997 in particolare \u00e8 una galassia spirale di tipo Sc, inclinata di 45\u00b0 rispetto alla linea di vista e visibile anche con un telescopio di media potenza.\nPGC 29194 \u00e8 una galassia nana sferoidale appartenente al Gruppo Locale e pertanto molto vicina; ciononostante, la sua magnitudine apparente \u00e8 pari ad appena 14,8.\nSistemi planetari.\nHD 93083 \u00e8 una stella arancione di sequenza principale con un sistema planetario confermato; in esso \u00e8 noto un pianeta che possiede una massa minima di sicuro inferiore a quella di Giove, in orbita a una distanza di soli 0,477 UA dalla sua stella madre.\nStoria.\nLa costellazione della Macchina Pneumatica, unitamente ad altre dodici costellazioni del cielo meridionale, fu istituita dall'astronomo francese Nicolas Louis de Lacaille per riempire alcune regioni quasi vuote di stelle che non erano incluse in alcuna costellazione dell'epoca. Il suo nome completo, in latino, era in origine \"Antlia Pneumatica\".\nAlle stelle di questa costellazione non sono state assegnate lettere di Bayer secondo l'usuale scala di luminosit\u00e0, probabilmente per mancanza di interesse.\nAlla Macchina Pneumatica non \u00e8 associato nessun mito classico, perch\u00e9 Lacaille interruppe la tradizione di dare nomi mitologici alle costellazioni, preferendo invece nomi di strumenti usati nelle scienze e nelle tecnologie."}
{"id": "10846", "revid": "287204", "url": "https://it.wikipedia.org/wiki?curid=10846", "title": "Uccello del Paradiso (costellazione)", "text": "LUccello del Paradiso (in latino Apus, abbreviato in Aps) \u00e8 una debole costellazione vicina al polo sud celeste. Viene ufficialmente menzionata per la prima volta nell\"Uranometria\" di Johann Bayer, ma si ipotizza che fosse in uso gi\u00e0 in precedenza presso i marinai.\nCaratteristiche.\nSi tratta di una piccola costellazione relativamente poco luminosa, situata sul bordo della parte pi\u00f9 meridionale della Via Lattea del sud; le sue stelle principali risaltano soprattutto perch\u00e9 sono relativamente isolate e vicine fra loro rispetto alle stelle luminose vicine. La sua visibilit\u00e0 \u00e8 limitata alle regioni dell'emisfero australe terrestre, pi\u00f9 una ristretta fascia poco a nord dell'equatore.\nL'Uccello del Paradiso \u00e8 una delle dodici costellazioni create da Petrus Plancius in seguito alle osservazioni compiute da Pieter Dirkszoon Keyser e Frederick de Houtman e fece la sua prima comparsa in un globo celeste di 35\u00a0cm di diametro realizzato nel 1597 (o 1598) ad Amsterdam da Plancius e Jodocus Hondius. Plancius chiam\u00f2 la costellazione \"Paradysvogel Apis Indica\"; il primo termine significa \u00abuccello del paradiso\u00bb in olandese, ma le altre due parole, latine, significano \u00abape indiana\u00bb; \u00abapis\u00bb (\u00abape\u00bb in latino) \u00e8 probabilmente una svista per \u00abavis\u00bb o \u00abuccello\u00bb. Questa confusione sembra aver portato ad un cambio di nome per due costellazioni: \u00abAvis Indica\u00bb, trasformato in \u00abApus\u00bb, e \u00abApis\u00bb, l'ape, divenuta in seguito \u00abMusca\u00bb, la mosca.\nStelle doppie.\nLa costellazione, sia per le piccole dimensioni che per l'assenza di campi stellari notevoli, contiene pochissime stelle doppie alla portata di piccoli strumenti.\nL'unica coppia di rilievo \u00e8 la , risolvibile anche con un binocolo; le due componenti, di magnitudine apparente pari a 4,7 e 5,3, sono due giganti rosse situate a distanze piuttosto differenti dal sistema solare: 760 e 660 anni luce rispettivamente. Si tratta dunque di una doppia ottica, piuttosto che di un reale sistema binario.\nStelle variabili.\nLe stelle variabili alla portata di piccoli strumenti si presentano in numero maggiore rispetto alle doppie.\nLa pi\u00f9 brillante \u00e8 la , una delle componenti della coppia pi\u00f9 brillante della costellazione; si tratta di una variabile irregolare che oscilla di due decimi di magnitudine.\nFra le Mireidi spicca la , che transita fra la settima e la quindicesima magnitudine in 385 giorni; un'altra Mireide \u00e8 la , che quando \u00e8 al massimo possiede una magnitudine di 8,41. Il suo ciclo \u00e8 di 261 giorni.\nInteressante notare che la stella , nonostante riporti la nomenclatura delle stelle variabili, non \u00e8 in realt\u00e0 una stella variabile.\nOggetti del profondo cielo.\nGli oggetti non stellari scarseggiano, anche a causa delle ridotte dimensioni della costellazione; le polveri della Via Lattea non oscurano il profondo cielo, ma le galassie qui presenti sono tutte molto deboli e remote.\nL'unico oggetto di rilievo, situato verso il confine settentrionale della costellazione, \u00e8 NGC 6101, un ammasso globulare poco concentrato e distante quasi 50.000 anni luce."}
{"id": "10849", "revid": "640277", "url": "https://it.wikipedia.org/wiki?curid=10849", "title": "Bulino (costellazione)", "text": "Il Bulino (in latino Caelum) \u00e8 una costellazione meridionale minore, introdotta da Nicolas Louis de Lacaille. Rappresenta due bulini da scultore incrociati.\nCaratteristiche.\nIl Bulino \u00e8 una costellazione piccola e decisamente oscura, stretta fra le pi\u00f9 appariscenti costellazioni di Eridano ad ovest e della Colomba ad est; \u00e8 completamente priva di oggetti brillanti: la sua stella pi\u00f9 luminosa \u00e8 infatti solo di quarta magnitudine. Per individuarne le poche stelle visibili ad occhio nudo, \u00e8 possibile partire dalla costellazione della Colomba e dirigersi verso ovest di alcuni gradi. Possiede solo sei stelle pi\u00f9 luminose della magnitudine 6,0.\nIl periodo pi\u00f9 propizio per la sua osservazione nel cielo serale ricade nei mesi compresi fra ottobre e febbraio, coincidenti con l'autunno boreale; occupa una piccola parte di quella vasta regione di cielo che dalle citt\u00e0 boreali appare completamente priva di stelle nelle sere d'autunno verso sud. Dall'emisfero australe \u00e8 maggiormente visibile, poich\u00e9 la sua declinazione \u00e8 moderatamente australe, ma resta comunque di difficile reperimento.\nStelle doppie.\nL'unica stella doppia con una separazione delle componenti superiore ai 10\" \u00e8 la , composta da una stella gialla di sesta magnitudine con una compagna di nona grandezza.\nStelle variabili.\nFra le stelle variabili della costellazione la pi\u00f9 appariscente in fase di massima \u00e8 la R Caeli, una Mireide che in oltre un anno oscilla fra la sesta e la quattordicesima magnitudine.\nOggetti del cielo profondo.\nNon sono presenti oggetti galattici e le galassie visibili in questa parte di cielo sono piuttosto deboli; l'unica che supera la undicesima magnitudine \u00e8 NGC 1679, una galassia irregolare situata nella parte settentrionale della costellazione e osservabile con un telescopio amatoriale di media potenza."}
{"id": "10850", "revid": "1543377", "url": "https://it.wikipedia.org/wiki?curid=10850", "title": "Colomba (costellazione)", "text": "La Colomba (in latino Columba, abbreviazione Col, genitivo Columbae), \u00e8 una piccola costellazione poco a sud del Cane Maggiore e della Lepre.\nCaratteristiche.\nSi tratta di una costellazione di ridotte dimensioni, ma comunque abbastanza appariscente; \u00e8 identificabile grazie alla sua stella principale, Phact (), una gigante azzurra di magnitudine 2,65; le stelle dei dintorni seguono un andamento zigzagante che ricordano vagamente un uccello in volo. La parte orientale della costellazione contiene una vasta associazione di stelle di quinta e sesta magnitudine, che dalle adiacenti costellazioni del Cane Maggiore e della Poppa prosegue verso ovest; parte di queste stelle sono visibili anche ad occhio nudo, mentre le altre contribuiscono a formare un leggero alone chiaro, apprezzabile quando la Colomba \u00e8 molto alta sull'orizzonte, dunque dalle regioni meridionali della Terra; la parte pi\u00f9 occidentale di questo gruppo di astri, poco a sudovest di Phact, viene talvolta identificata con la sigla di catalogo NGC 1963.\nIl periodo pi\u00f9 propizio per la sua osservazione nel cielo serale ricade nei mesi compresi fra novembre e aprile; dall'emisfero boreale la sua osservazione \u00e8 molto penalizzata e anche il periodo della sua visibilit\u00e0 \u00e8 molto ridotto, a causa della sua declinazione moderatamente meridionale; dall'emisfero australe invece \u00e8 visibile anche per pi\u00f9 tempo, trovandosi molto a sud dell'eclittica, e costituisce una delle figure minori pi\u00f9 caratteristiche dei cieli dell'estate australe.\nStelle principali.\nFra le altre stelle spicca , una famosa stella fuggitiva originatasi nella regione della Nebulosa di Orione e probabilmente sospinta via da un'interazione fra il suo sistema stellare originario e un altro sistema vicino.\nStelle doppie.\nLa Colomba contiene alcune stelle doppie con una grande separazione fra le componenti.\nStelle variabili.\nLe uniche stelle variabili con una magnitudine massima superiore alla 8,0 sono due Mireidi, la R Columbae e la T Columbae, che in fase di massima raggiungono rispettivamente la settima e la sesta grandezza.\nOggetti del profondo cielo.\nLa Colomba giace sul bordo della Via Lattea, in direzione di una sua regione appartenente al Braccio di Orione; tuttavia non contiene oggetti interni al disco galattico, mentre ne \u00e8 visibile uno dell'alone, catalogato come NGC 1851. Si tratta di un ammasso globulare molto concentrato visibile nel settore di sudovest e osservabile anche con un piccolo telescopio.\nFra le galassie, la pi\u00f9 brillante \u00e8 NGC 1808, una grande galassia spirale barrata vista leggermente di profilo, con il nucleo e la barra molto luminosi e dei bracci sottili.\nMitologia.\nLa costellazione raffigurerebbe la colomba che venne mandata in avanscoperta subito prima che la Nave Argo attraversasse l'angusto ed insidiosissimo canale delle Simplegadi. La sua posizione a fianco della costellazione della Nave Argo farebbe intendere che le due figure sono legate."}
{"id": "10851", "revid": "297059", "url": "https://it.wikipedia.org/wiki?curid=10851", "title": "Dorado (costellazione)", "text": "Il Dorado \u00e8 una costellazione del cielo australe creata nel XVI secolo. Raffigura una corifena (\"Coryphaena hippurus\", \"dorado\" in spagnolo), ma in passato \u00e8 stato rappresentato anche come un pesce spada.\nAnche se il nome Dorado \u00e8 spagnolo e non latino, per indicare le sue stelle gli astronomi utilizzano la forma genitiva latina \"Doradus\"; per la declinazione (cos\u00ec come per l'adiacente costellazione della Nave Argo) il nome \"Dorado\" \u00e8 stato trattato come un nome proprio femminile di origine greca che termina in -\u014d (come \"Io\", \"Callisto\" o \"Argo\"), la cui forma genitiva finisce in \"-\u016bs\".\nCaratteristiche.\nSi tratta di una piccola costellazione poco appariscente del profondo emisfero celeste australe; \u00e8 ben conosciuta solo perch\u00e9 all'interno dei suoi confini si trova la porzione maggiore della Grande Nube di Magellano, la cui parte rimanente giace all'interno della costellazione della Mensa. Al suo interno si trova anche il polo australe dell'eclittica. Il Dorado \u00e8 una delle dodici costellazioni create da Petrus Plancius in seguito alle osservazioni compiute da Pieter Dirkszoon Keyser e Frederick de Houtman e fece la sua prima comparsa in un globo celeste di 35\u00a0cm di diametro realizzato nel 1597 (o 1598) ad Amsterdam da Plancius e Jodocus Hondius. Tuttavia, quando venne raffigurato per la prima volta in un atlante celeste - l\"'Uranometria\" di Johann Bayer del 1603 - venne rinominato \"Xiphias\", il pesce spada. Il nome \"Dorado\", per\u00f2, divenne sempre pi\u00f9 predominante.\nIl periodo pi\u00f9 propizio per la sua osservazione nel cielo serale ricade nei mesi compresi fra novembre e aprile.\nEssendo situata a declinazioni fortemente australi, dall'emisfero nord la sua osservazione \u00e8 possibile solo in prossimit\u00e0 dell'equatore mentre dall'emisfero sud \u00e8 visibile con facilit\u00e0 in tutte le notti dell'anno. Dalle latitudini australi temperate si presenta circumpolare. La parte pi\u00f9 settentrionale della costellazione \u00e8 comunque visibile anche dalle latitudini boreali temperate inferiori, come la parte centro-meridionale del Mediterraneo.\nStelle doppie.\nLe stelle doppie della costellazione sono tutte molto strette e richiedono una strumentazione relativamente potente per essere risolte.\nStelle variabili.\nFra le stelle variabili la pi\u00f9 importante \u00e8 la S Doradus, una delle variabili pi\u00f9 studiate del cielo; si tratta di una stella ipergigante estremamente instabile e soggetta a ripetute esplosioni, e costituisce il prototipo delle variabili blu luminose, astri che probabilmente esploderanno in ipernovae.\nLa variabile pi\u00f9 luminosa della costellazione \u00e8 per\u00f2 la , una variabile Cefeide le sue oscillazioni sono ben apprezzabili anche ad occhio nudo, in particolare se si rapporta la sua luminosit\u00e0 nell'arco di 10 giorni con quella delle stelle della vicina costellazione del Reticolo.\nOggetti del cielo profondo.\nLa Grande Nube di Magellano, posta al confine meridionale del Dorado, \u00e8 l'oggetto pi\u00f9 notevole non solo della costellazione, ma anche di tutta questa parte di cielo australe. Si presenta come una porzione separata della Via Lattea, in realt\u00e0 \u00e8 la pi\u00f9 grande e la pi\u00f9 vicina delle galassie satelliti della nostra Galassia. Data la sua breve distanza, di soli 48 kpc (157 000 anni luce), \u00e8 la terza galassia pi\u00f9 vicina alla nostra, dopo la Galassia Nana Ellittica del Cane Maggiore (12,9 kpc) e la Galassia Nana Ellittica del Sagittario (16 kpc), quest'ultima posta dalla parte opposta del centro galattico rispetto a noi.\nLa Grande Nube di Magellano ha una massa equivalente a circa 10 miliardi di volte quella del Sole (1010 masse solari), pari a circa 1/10 della massa della Via Lattea, ossia circa 10 miliardi di stelle; \u00e8 dunque anche la quarta galassia pi\u00f9 grande del Gruppo Locale, dopo la Galassia di Andromeda, la Via Lattea e la Galassia del Triangolo. Nella sua parte nord-orientale si trova la gigantesca Nebulosa Tarantola, un oggetto di dimensioni formidabili, al punto che, nonostante la distanza, \u00e8 visibile pure ad occhio nudo nelle notti pi\u00f9 buie e limpide. L'esplorazione della Nube con piccoli strumenti permette di rivelare una grande quantit\u00e0 di oggetti celesti, soprattutto ammassi aperti.\nNella costellazione vi \u00e8 pure un gruppetto di galassie relativamente luminose, in particolare nella parte pi\u00f9 settentrionale.\nSistemi planetari.\nHD 30177 \u00e8 una stella gialla simile al Sole che possiede un pianeta confermato; si tratta probabilmente di un gigante gassoso, ma con una massa oltre 10 volte superiore a quella di Giove, posto su un'ordita a circa 3,95 UA dalla sua stella madre. Gliese 163 \u00e8 invece una debole nana rossa, attorno alla quale sono stati scoperti due pianeti, uno dei quali, Gliese 163 c, \u00e8 una super Terra situata all'interno della zona abitabile."}
{"id": "10856", "revid": "297059", "url": "https://it.wikipedia.org/wiki?curid=10856", "title": "Giraffa (costellazione)", "text": "La Giraffa (in latino Camelopardalis) \u00e8 una grande ma debole costellazione dell'emisfero nord. \u00c8 stata registrata per la prima volta da Jakob Bartsch, genero di Keplero, nel 1624, ma \u00e8 stata probabilmente inventata in precedenza da Petrus Plancius. \u00c8 una delle 88 costellazioni moderne.\nCaratteristiche.\nLa costellazione occupa una regione buia e dimenticata (almeno dagli astrofili) del cielo boreale; in questa regione sono presenti solo alcune stelle di quarta e di quinta magnitudine, pertanto dalle aree urbane, dove la magnitudine limite \u00e8 inferiore, l'area di cielo occupata dalla Giraffa appare come un grande spazio vuoto privo di stelle, uno dei pi\u00f9 estesi dell'intera volta celeste. A ci\u00f2 si aggiunge la presenza di molte nubi oscure che mascherano la scia luminosa della Via Lattea, che avrebbe dovuto lambire la parte meridionale della costellazione. Le stelle pi\u00f9 luminose della Giraffa sono solo di quarta magnitudine e si trovano tutte sull'estremit\u00e0 meridionale, a contatto con la Via Lattea; le altre regioni sono occupate solo da stelle di quinta grandezza e pi\u00f9 deboli.\nA ulteriore testimonianza della scarsa attenzione dimostrata da popoli e studiosi per questa regione di cielo, nessuna delle stelle della costellazione porta un nome proprio e solo tre riportano la nomenclatura di Bayer.\nLa Giraffa si presenta circumpolare per intero fino alle latitudini medio-basse boreali, mentre la parte pi\u00f9 settentrionale arriva fino a pochi gradi dal polo nord celeste; dall'emisfero australe \u00e8 invece non osservabile per gran parte delle sue latitudini.\nStelle doppie.\nNella vasta estensione della costellazione sono visibili un numero relativamente ristretto di stelle doppie di facile risoluzione.\nStelle variabili.\nLe stelle variabili sono abbondanti, grazie anche alle grandi dimensioni della costellazione; qua sono riportate solo le pi\u00f9 luminose.\nFra le tante Mireidi spicca la , che quando \u00e8 al massimo della luminosit\u00e0 \u00e8 di settima magnitudine, dunque alla portata di un binocolo; quando \u00e8 al minimo \u00e8 di quattordicesima. \u00e8 molto simile, ma con escursioni pi\u00f9 dirotte, mentre la scende al minimo fino alla sedicesima grandezza, diventando invisibile anche ad un telescopio piuttosto potente.\n \u00e8 una variabile Cefeide che pulsa in quasi otto giorni fra la settima e l'ottava magnitudine.\nFra le variabili a eclisse spicca , una binaria spettroscopica che in poche ore oscilla fra l'ottava e la nona grandezza.\nOggetti non stellari.\nLa Giraffa poggia in parte sulla Via Lattea, ma il ramo in cui si trova appare come il pi\u00f9 oscurato dell'intera volta celeste, al punto che anche in direzione dell'equatore galattico la caratteristica scia chiara \u00e8 quasi del tutto assente; la causa dell'oscuramento sono i grandi banchi di polvere locali appartenenti al nostro braccio di spirale, il Braccio di Orione. Come conseguenza, anche il numero degli oggetti non stellari interni alla nostra galassia \u00e8 scarso.\nFra gli ammassi aperti l'unico facilmente osservabile \u00e8 NGC 1502, di settima magnitudine e formato da una cinquantina di stelle, visibile anche con un binocolo: si tratta di uno degli ammassi aperti pi\u00f9 antichi che si conoscano. Un oggetto curioso \u00e8 la Cascata di Kemble, un asterismo formato da una lunga sequenza di stelle dalla sesta alla nona magnitudine; non si tratta in realt\u00e0 di un oggetto fisico, poich\u00e9 le sue stelle si trovano a distanze diverse e appaiono allineate per un semplice effetto prospettico. In aggiunta a questi due oggetti vi \u00e8 l'enigmatico Stock 23, situato sul confine con Cassiopea e considerato a volte un ammasso aperto e altre volte un semplice asterismo; si tratta di un oggetto piuttosto appariscente e formato da stelle di magnitudine 7 e 8, ben risolvibile anche con un binocolo.\nLe polveri oscuranti rendono difficoltosa anche l'osservazione delle galassie, al punto che alcune di esse, anche a causa dello scarso interesse dedicato per quest'area di cielo fino al XX secolo, sono state scoperte sono in epoche relativamente recenti. Fra queste spicca IC 342, appartenente al Gruppo di galassie di Maffei 1, adiacente al nostro Gruppo Locale; la sua magnitudine, pari a 9,1, risente dell'oscuramento ad opera delle polveri galattiche. Un'altra galassia relativamente vicina e luminosa \u00e8 NGC 2403: essa non risente dell'oscuramento poich\u00e9 si trova lontana dalla scia della Via Lattea, sul confine con l'Orsa Maggiore; fa parte del gruppo di galassie a cui appartiene anche M81.\nSistemi planetari.\nNella costellazione della Giraffa sono note alcune stelle con un sistema planetario aventi un solo pianeta noto. HD 33564 b \u00e8 un gigante gassoso molto denso con una massa minima di oltre nove volte quella di Giove, che ruota con un'orbita fortemente eccentrica attorno alla stella madre, attraversando pure la zona abitabile; anche HD 104985 b \u00e8 un gigante gassoso, la cui massa \u00e8 oltre sei volte quella di Giove.\nStoria.\nAssieme alla Giraffa Bartsch cre\u00f2 anche la Colomba di No\u00e8, il Liocorno, il Rombo, la Mosca, la Tigre, il Giordano e il Gallo, tutte praticamente dimenticate. La Giraffa \u00e8 sopravvissuta perch\u00e9 \u00e8 andata a occupare una vasta regione del cielo (757 gradi quadrati) tra Cassiopea e l'Orsa Maggiore fino ad allora priva di punti di riferimento. Non \u00e8 per\u00f2 facile individuarla, in quanto in essa nessuna stella supera la quarta magnitudine. Nonostante ci\u00f2 i cinesi con le sue stelle formarono sette asterismi tra i quali uno intitolato alla \"Virt\u00f9 non ostentata\""}
{"id": "10860", "revid": "287204", "url": "https://it.wikipedia.org/wiki?curid=10860", "title": "Gru (costellazione)", "text": "La Gru (in latino Grus) \u00e8 una costellazione meridionale. Apparve per la prima volta nell\"Uranometria\" di Johann Bayer (1603), ma risale probabilmente ad un tempo anteriore. Dalle latitudini temperate boreali \u00e8 visibile solo in parte.\nCaratteristiche.\nLa Gru \u00e8 una piccola ma molto appariscente costellazione caratteristica dei cieli del sud; si individua a sud della brillante stella Fomalhaut e la disposizione delle sue stelle ricorda bene la figura di una gru o di un fenicottero pronto per spiccare il volo. La sua stella pi\u00f9 luminosa \u00e8 la , nota col nome di \"Al Na'ir\", ossia \"La brillante\": in effetti \u00e8 di magnitudine 1,73 ed \u00e8 facile da individuare, come del resto l'intera costellazione, in un'area priva di altre stelle brillanti. A nord della coppia di stelle formata da \u03b1 e , le due stelle pi\u00f9 luminose, si osserva una concatenazione di astri pi\u00f9 deboli, alcuni dei quali sono disposti in coppie dai colori contrastanti e risolvibili anche ad occhio nudo.\nLe notti della primavera australe sono le pi\u00f9 indicate per la sua osservazione: la sua presenza alta nel cielo subito dopo il tramonto preannuncia l'arrivo dell'estate, mentre resta comunque visibile per gran parte dell'anno; dall'emisfero nord invece la sua osservazione \u00e8 molto sacrificata: la coppia di stelle pi\u00f9 brillante pu\u00f2 essere vista solo a partire dal 43\u00b0N, mentre l'intera costellazione diventa visibile solo dal 32\u00b0N, equivalente alle coste della Libia.\nStelle doppie.\nAd occhio nudo sono individuabili con facilit\u00e0 alcune coppie di stelle, le quali per\u00f2 non hanno un legame fisico, essendo allineate soltanto a causa di un effetto prospettico. Fra queste vi sono e , entrambe di quarta magnitudine rispettivamente di colore giallo e rosso, e , di quinta e rispettivamente bianca e gialla, pi\u00f9 e , risolvibili anche con un piccolo binocolo come due stelle di quinta e sesta grandezza dai colori rispettivamente rosso e bianco.\nStelle variabili.\nFra le stelle variabili, alcune sono di facile osservazione anche con piccoli strumenti, mentre in altri casi le loro oscillazioni possono essere notate persino ad occhio nudo.\nFra le Mireidi, la pi\u00f9 notevole \u00e8 la , che in fase di massima \u00e8 di magnitudine 6,0 ed \u00e8 visibile anche ad occhio nudo; in 136 giorni compie il suo ciclo, scendendo fino alla magnitudine 12.\nUna variabile di facile osservazione \u00e8 la , sebbene le sue pulsazioni siano irregolari: tramite la vicinanza della stella , da usare come riferimento, \u00e8 possibile capire il momento in cui la stella si trova in fase di massimo o di minimo, a seconda della differenza di magnitudine fra le due.\nUna stella con fluttuazioni semiregolari \u00e8 la , componente della coppia ottica : in fase di massima \u00e8 di quinta grandezza e la si pu\u00f2 scorgere con facilit\u00e0 ad occhio nudo nelle notti limpide, mentre in fase di minimo scende fino alla 6,7, restando al limite estremo della visibilit\u00e0 in una notte nitida d'alta quota.\nOggetti del profondo cielo.\nGli oggetti di un certo interesse sono scarsi in questa costellazione; la gran parte delle galassie sono infatti poco luminose e remote.\nFra gli oggetti interni alla nostra Galassia vi \u00e8 una nebulosa planetaria, catalogata come IC 5148, posta sulla parte settentrionale della costellazione e dall'aspetto ad anello, molto pallida anche nelle immagini a lunga posa.\nFra le galassie, si nota la NGC 7552, posta ad est della Gru e accompagnata da altre galassie minori, come NGC 7410.\nSistemi planetari.\nEntro i confini della Gru sono note alcune stelle con un sistema planetario; una di queste, HD 208487, possiede almeno due pianeti, entrambi di tipo gioviano."}
{"id": "10862", "revid": "640277", "url": "https://it.wikipedia.org/wiki?curid=10862", "title": "Idra Maschio", "text": "LIdra Maschio, o Serpente di Mare (in latino Hydrus), \u00e8 una costellazione meridionale minore, introdotta da Johann Bayer nel suo \"Uranometria\" del 1603. Da non confondere con la pi\u00f9 famosa Idra.\nCaratteristiche.\nLa costellazione si estende a declinazioni fortemente australi, a sud della brillante Achernar (), e viene a trovarsi perfettamente in mezzo tra la Grande e la Piccola Nube di Magellano. Appare come un triangolo formato dalle stelle , e , tutte di magnitudine 3, ma la costellazione \u00e8 priva sia di altre stelle appariscenti, sia di oggetti non stellari notevoli; la stella \u03b1 \u00e8 la pi\u00f9 settentrionale delle tre e si individua facilmente pochi gradi a SE di Achernar. La parte meridionale viene invece a trovarsi a pochi gradi dal polo sud celeste.\nIl periodo pi\u00f9 indicato per la sua osservazione nel cielo serale \u00e8 quello dei mesi compresi fra ottobre e febbraio, ma tenendo conto che si tratta di una costellazione molto prossima al polo sud celeste, si presenta circumpolare da gran parte delle regioni in cui pu\u00f2 essere osservata, ossia dall'emisfero australe; da quello boreale \u00e8 visibile per intero solo a pochi gradi dall'equatore, mentre \u00e8 totalmente invisibile a nord del Tropico del Cancro.\nStelle principali.\nTra le altre stelle, sono da segnalare \u03b72 Hydri e GJ 3021, entrambe con un sistema planetario.\nStelle doppie.\nLe stelle doppie rilevanti in questa costellazione sono in numero molto esiguo.\nStelle variabili.\nLe stelle variabili della costellazione sono tutte molto deboli; la pi\u00f9 luminosa in fase di massima \u00e8 la RS Hydri, una Mireide che oscilla fra la decima e la sedicesima grandezza.\nOggetti del profondo cielo.\nLa costellazione \u00e8 priva di oggetti non stellari di una certa importanza; l'oggetto pi\u00f9 brillante \u00e8 NGC 1466, un ammasso globulare appartenente alla Grande Nube di Magellano, noto per le stelle variabili in esso scoperte.\nSistemi planetari.\nQuello di HD 10180, una nana gialla simile al Sole, \u00e8 il pi\u00f9 ricco sistema planetario in assoluto che si conosca, e non solo della costellazione. Uno dei suoi pianeti pi\u00f9 esterni, HD 10180 g, si trova all'interno della zona abitabile. Conta di sette pianeti pi\u00f9 altri due da confermare. Un altro sistema planetario noto della costellazione \u00e8 quello di , una gigante gialla che possiede un gigante gassoso con oltre sei masse gioviane alla distanza di 2 UA dalla sua stella madre."}
{"id": "10864", "revid": "287204", "url": "https://it.wikipedia.org/wiki?curid=10864", "title": "Indiano (costellazione)", "text": "LIndiano (in latino Indus, abbreviato in Ind) \u00e8 una piccola costellazione del cielo meridionale; la sua introduzione risale a Johann Bayer. La costellazione \u00e8 figurativamente rappresentata con le fattezze di un indiano d'America con una lancia in mano.\nCaratteristiche.\nL'Indiano \u00e8 una piccola costellazione creata per raggruppare alcune stelle rimaste spaiate con la creazione di altre costellazioni adiacenti, come il Pavone. Pu\u00f2 essere individuata grazie alla stella , di terza magnitudine e dunque osservabile anche nei cieli delle aree urbane, seppure con difficolt\u00e0; le costellazioni vicine semplificano la sua ricerca, in particolare la Gru, grazie alle sue brillanti stelle di prima e seconda magnitudine, situata ad est. La parte settentrionale dell'Indiano, con la stella \u03b1, \u00e8 visibile anche alle latitudini medie boreali, mentre la parte meridionale raccoglie solo stelle di quinta grandezza e confina direttamente con l'Ottante, in cui ricade il polo sud celeste.\nLa sua osservazione per intero \u00e8 possibile solo dall'emisfero australe, pi\u00f9 la fascia immediatamente a nord dell'equatore; i mesi ideali per scorgerla nel cielo serale sono quelli che vanno da fine agosto a dicembre, nella fascia tropicale, mentre nelle aree temperate australi si presenta in massima parte circumpolare.\nStelle principali.\nFra le altre stelle spicca la \u00e8 una delle pi\u00f9 vicine al sistema solare; \u00e8 situata ad appena 11,82 anni luce di distanza dal Sole.\nStelle doppie.\nLe stelle doppie presenti nella costellazione sono poco abbondanti e spesso molto deboli o difficili da risolvere con strumenti amatoriali.\nStelle variabili.\nFra le poche stelle variabili dell'Indiano, spicca la variabile semiregolare , nella parte pi\u00f9 settentrionale della costellazione, che quando \u00e8 al massimo raggiunge la magnitudine 6,0, diventando visibile ad occhio nudo nelle notti pi\u00f9 limpide; il suo periodo \u00e8 lungo, sui 320 giorni circa.\nUna Mireide \u00e8 invece la , che in 400 giorni oscilla fra la settima e la quattordicesima grandezza.\nOggetti del cielo profondo.\nLa fascia di cielo ricoperta dall'Indiano non \u00e8 oscurata da polveri galattiche, cos\u00ec, nonostante le sue esigue dimensioni, si possono osservare alcune galassie; tuttavia la gran parte di esse sono piuttosto deboli, rendendosi necessario l'utilizzo di un telescopio amatoriale di medie dimensioni per poterle individuare.\nIC 5152 e NGC 7049 sono le pi\u00f9 appariscenti, e si individuano nella parte pi\u00f9 settentrionale della costellazione; nel loro pressi sono presenti varie altre galassie meno luminose.\nSistemi planetari.\nLa costellazione contiene una stella, , attorno alla quale \u00e8 stato scoperto un pianeta extrasolare la cui massa \u00e8 oltre due volte superiore a quella di Giove."}
{"id": "10867", "revid": "1564499", "url": "https://it.wikipedia.org/wiki?curid=10867", "title": "Dialetti italiani", "text": ""}
{"id": "10872", "revid": "21880", "url": "https://it.wikipedia.org/wiki?curid=10872", "title": "Tinamus tao larensis", "text": ""}
{"id": "10873", "revid": "79227", "url": "https://it.wikipedia.org/wiki?curid=10873", "title": "Brusson (Italia)", "text": "Brusson (pron. fr. : - \"Breutson\" in patois valdostano, \"Britse\" o \"Br\u00fctzu\" in walser - rispettivamente in \"Titsch\" e in \"T\u00f6itschu\") \u00e8 un comune italiano di 883 abitanti della Valle d'Aosta, nella media Val d'Ayas.\nGeografia fisica.\nIl comune si trova nella media Val d'Ayas, tra il comune di Challand-Saint-Anselme a valle e quello di Ayas a monte.\nNel comune \u00e8 ubicata la stazione meteorologica di Brusson.\nLaghi naturali.\nS\u00e9raphin Vuillermin elenca i laghi del territorio di Brusson:\nClima.\nIl clima a Brusson \u00e8 tipicamente alpino. \nOrigini del nome.\nIl toponimo \"Brusson\" si confronta con il piemontese \"bruss\u00e9i\" \u2018cespuglio\u2019 o \"bruss\u00f3n\" \u2018mirtillo\u2019 da una parola prelatina *\"bruscia\" \u2018cespuglio\u2019.\nFantasiosa l'ipotesi che derivi dal basso latino \"bruxeum\" \u2018aureo\u2019, in riferimento alla presenza di quarzo aurifero.\n\u00c8 italianizzato in \"Brussone\" durante il fascismo dal 1939 al 1946.\nStoria.\nMedioevo.\nNel medioevo il territorio di Brusson faceva parte del patrimonio dell'abbazia di Saint-Maurice d'Agaune (il santo Patrono del comune) situata nel Vallese, ma era \"affittato\" ai signori di Challant. Questi dichiararono sempre di tenerlo in feudo dall'abbazia a partire dal 1263.\nLa miniera di Chamousira.\n\u00c8 nota anche la graf\u00eca \"Chamosiraz\", o in francese \"Chamousi\u00e8re\", indicanti un luogo in cui si trovano camosci (\"tcham\u00f2s\" in patois brussonin, oppure \"chamois\" in francese).\nLa \"Soci\u00e9t\u00e9 des Mines d'or de l'\u00c9van\u00e7on\" prima, e in seguito la societ\u00e0 inglese \"The \u00c9van\u00e7on Gold Mining Company Ltd.\", tra il 1902 ed il 1908, hanno sfruttato la ricca miniera d'oro di Chamousira cavando i filoni di quarzo aurifero.\nNel 2012 \u00e8 stato annunciato il progetto di trasformare le miniere d'oro di Brusson in un polo museale che \u00e8 stato aperto nel 2015.\nLa diga ed il lago artificiale.\nNegli anni Venti del secolo scorso \u00e8 stata costruita una diga e quindi un lago artificiale per alimentare la centrale idroelettrica situata ad Isollaz, nel comune di Challand-Saint-Victor, attraverso un canale in roccia che alimenta la vasca di carico di Pianabey\u00e9che a monte del villaggio di Orbeillaz, situato nel vicino comune di Challand-Saint-Anselme. La condotta forzata che da qui giunge a Isollaz realizza un salto di 600 metri.\nL'impianto appartiene alla Compagnia Valdostana delle Acque/Compagnie Vald\u00f4taine des Eaux.\nCultura.\nBiblioteche.\nIn Rue La Pila 36 ha sede la biblioteca comunale, nella casa che fu degli Yonzo (in patois, \"Miete di Yonzo\").\nMusei.\nIn localit\u00e0 Vollon si trova il \"Centro di documentazione Joseph Herbet\", Museo della miniera di Chamousira - F\u00e9nilliaz.\nGeografia antropica.\n\u00c8 formato dal capoluogo denominato \"Trois Villages\", un agglomerato di 3 villaggi originari (\"Fontaine\", \"La Pila\" e \"Pasquier\"), da cui deriva anche il nome della strada regionale che lo attraversa (\"rue Trois Villages\").\nGli altri villaggi sono \"Arc\u00e9saz\" (situato ai bordi di un pianoro di un antico lago), \"Vollon\", \"Curien\", \"F\u00e9nille\", \"Estoul\", \"Graines\", \"La Servaz\" ed \"Extrepi\u00e9raz\".\nEconomia.\nLe principali attivit\u00e0 sono il turismo sia estivo che invernale, l'allevamento bovino e la produzione di formaggi tra i quali spicca la fontina biologica. Nel territorio c'\u00e8 il caseificio \"Fromagerie Haut Val d'Ayas\" al quale conferiscono il latte gli allevatori del comune vicino di Ayas, quelli di Brusson e parte di quelli di Challand-Saint-Anselme. Inoltre \u00e8 importante anche la lavorazione del legno finalizzata alla realizzazione di vari oggetti, tra i quali gli zoccoli tipici denominati sabot.\nLe propriet\u00e0 collettive.\nGran parte dei pascoli e dei boschi di Brusson sono da mille anni interessati da quella particolare forma di propriet\u00e0 collettiva che prende il nome di consorteria valdostana\nAmministrazione.\nFa parte della Comunit\u00e0 Montana Evan\u00e7on.\nSport.\nStazione sciistica, Brusson \u00e8 attrezzata con impianti di risalita e piste per sci di fondo; ha ospitato varie tappe della Coppa del Mondo di sci di fondo.\nIn questo comune si gioca a tsan, caratteristico sport tradizionale valdostano."}
{"id": "10874", "revid": "21880", "url": "https://it.wikipedia.org/wiki?curid=10874", "title": "Tinamus tao kleei", "text": ""}
{"id": "10875", "revid": "297059", "url": "https://it.wikipedia.org/wiki?curid=10875", "title": "Scultore (costellazione)", "text": "Lo Scultore (in latino Sculptor, abbreviata in Scl) \u00e8 una delle 88 costellazioni moderne. Si tratta di una costellazione meridionale minore introdotta dall'astronomo francese Nicolas Louis de Lacaille; egli la denomin\u00f2 originariamente come \"Studio dello Scultore\", ma il nome \u00e8 stato in seguito abbreviato.\nCaratteristiche.\nLo Scultore \u00e8 un'oscura costellazione situata a declinazioni moderatamente australi; occupa la regione di cielo a sud della Balena ed \u00e8 compresa fra le brillanti stelle Fomalhaut, Deneb Kaitos e Ankaa, pertanto la sua individuazione ne risulta molto facilitata. Le sue stelle pi\u00f9 brillanti sono solo di quarta magnitudine e le stelle di fondo sono in numero esiguo, a causa della distanza dalla scia della Via Lattea; in particolare, il polo sud galattico ricade in questa costellazione. Proprio la distanza dal piano galattico fa s\u00ec che sia possibile osservare senza ostacoli gli oggetti extragalattici, in particolare le galassie.\nIl periodo pi\u00f9 propizio per la sua osservazione nel cielo serale ricade nei mesi compresi fra ottobre e gennaio, coincidenti con l'autunno boreale; l'emisfero australe \u00e8 il luogo pi\u00f9 adatto per la sua individuazione, ma anche dall'emisfero nord pu\u00f2 essere osservata per intero fino alla latitudine 50\u00b0N, sebbene la totale assenza di stelle luminose rendano ancor pi\u00f9 necessario cercare dei riferimenti in altre costellazioni vicine.\nStelle doppie.\nLo Scultore non contiene stelle doppie di facile osservazione, mentre in generale le coppie di stelle risolvibili sono piuttosto rare.\nStelle variabili.\nFra le stelle variabili della costellazione ve ne sono alcune osservabili con un binocolo o con un piccolo telescopio.\nFra le variabili semiregolari, molto abbondanti, vi \u00e8 la R Sculptoris, che in fase di massima arriva alla magnitudine 6,1; in circa un anno scende fino all'ottava grandezza, divenendo cos' visibile sono con un binocolo di media potenza, per poi risalire. Un'altra semiregolare facile da osservare \u00e8 la Y Sculptoris, che in circa 10 mesi oscilla fra le magnitudini 7,5 e 9,0.\nS Sculptoris \u00e8 una Mireide facile da notare; in fase di massima \u00e8 visibile anche ad occhio nudo come una stella rossastra di quinta magnitudine, mentre in fase di minima \u00e8 di tredicesima grandezza. Il suo periodo \u00e8 di un anno quasi esatto.\nOggetti del profondo cielo.\nLo Scultore \u00e8 sede del polo sud galattico; ci\u00f2 comporta che gli oggetti extragalattici non vengano mascherati dalle polveri galattiche.\nLa galassia pi\u00f9 brillante della costellazione, nonch\u00e9 una delle pi\u00f9 luminose del cielo, \u00e8 NGC 253, nota anche col nome di \"Galassia dello Scultore\"; si tratta di una grande galassia spirale barrata vista parzialmente di taglio, ben visibile anche con un semplice binocolo come un fuso luminoso allungato. Anche NGC 55 \u00e8 una brillante galassia, di forma asimmetrica e vista di taglio, situata sul confine con la Fenice, come pure NGC 289, visibile con piccoli strumenti.\nNel settore occidentale dello Scultore si trova NGC 7793, una galassia spirale con un piccolo nucleo e un esteso sistema di bracci di spirale.\nNella regione centro-orientale della costellazione si trova anche la Galassia Nana dello Scultore, una galassia nana che fa parte del Gruppo Locale.\n\u00c8 presente pure un ammasso globulare, NGC 288, nella parte nordorientale della costellazione.\nSistemi planetari.\nNello Scultore sono noti due sistemi planetari composti da un solo pianeta confermato, entrambi posti a una distanza leggermente superiore a 1 UA."}
{"id": "10876", "revid": "327773", "url": "https://it.wikipedia.org/wiki?curid=10876", "title": "Pesce Volante (costellazione)", "text": "Il Pesce Volante (in latino Volans, abbreviato in Vol) \u00e8 una delle 88 costellazioni moderne; si tratta di una costellazione minore dell'emisfero meridionale.\nCaratteristiche.\nIl Pesce Volante \u00e8 una costellazione di dimensioni molto ridotte situata nel profondo emisfero celeste australe; contiene alcune stelle di terza e quarta magnitudine che comunque rendono discretamente l'idea di un pesce volante. La sua posizione in cielo \u00e8 giustificata dalla presenza della costellazione della Nave Argo poco pi\u00f9 a nord, in particolare della sezione della Carena, dato che intende rappresentare un pesce che nuota nelle vicinanze dello scafo della nave. Sei stelle sono di magnitudini pi\u00f9 luminose della magnitudine 5,0, e sono visibili senza eccessive difficolt\u00e0 in un cielo relativamente buio.\nIl periodo pi\u00f9 propizio per la sua osservazione nel cielo serale ricade nel mesi compresi fra dicembre e maggio; essendo una costellazione posta a declinazioni fortemente australi, la sua visibilit\u00e0 \u00e8 quasi del tutto limitata alle sole regioni poste a sud dell'equatore, con la sola eccezione delle aree pi\u00f9 meridionali dell'emisfero boreale, in piena fascia tropicale.\nStelle doppie.\nFra le stelle doppie, alcune sono particolarmente facili da risolvere grazie alla loro luminosit\u00e0 e alla loro ampia separazione.\nStelle variabili.\nLe stelle variabili sono poco numerose e piuttosto deboli; l'unica che supera in luminosit\u00e0 la magnitudine 8,0 \u00e8 la S Volantis, una Mireide che in fase di massima arriva alla magnitudine 7,7.\nOggetti non stellari.\nGli unici oggetti non stellari della costellazione sono galassie, in massima parte molto deboli; sono visibili con strumenti amatoriali di media potenza solo una coppia di galassie verso il centro della costellazione.\nSistemi planetari.\nHD 76700 \u00e8 una stella simile al Sole con un pianeta simile a Nettuno, posto per\u00f2 su un'orbita estremamente vicina alla stella, ad appena 0,05 UA."}
{"id": "10883", "revid": "21880", "url": "https://it.wikipedia.org/wiki?curid=10883", "title": "Tinamus solitarius solitarius", "text": ""}
{"id": "10885", "revid": "21880", "url": "https://it.wikipedia.org/wiki?curid=10885", "title": "Tinamus tao tao", "text": ""}
{"id": "10886", "revid": "599013", "url": "https://it.wikipedia.org/wiki?curid=10886", "title": "Gatto delle foreste norvegesi", "text": "Il gatto delle foreste norvegesi (noto come \"Norsk Skogkatt\" nel suo paese d'origine) \u00e8 un'antica razza di gatti originaria dei paesi scandinavi.\nStoria.\nLa storia del gatto delle foreste norvegesi \u00e8 ricca di leggende legate ai Vichinghi. Si narra, infatti, che fossero soliti tenere in casa i gatti dei boschi vicini alle loro abitazioni e che li portassero sulle navi, durante i viaggi, come cacciatori di topi.\nAlcune leggende norvegesi raccontano che Freia, dea dell'amore e della fertilit\u00e0, vagasse per il mondo su un carro trainato da due grossi gatti dal pelo lungo cercando il suo consorte \u00d3\u00f0r e che anche Thor, dio del tuono, fu sottoposto a una prova di forza che consisteva nel sollevare un grosso gatto. Le prime citazioni storiche cominciano nel 1559 quando il sacerdote e naturalista danese Peter Clausson Friis, allora residente in Norvegia, divise le linci norvegesi in tre classi: la lince-lupo, la lince-volpe e la lince-gatto.\nI primi scrittori a fare una collezione sistematica e una trascrizione delle antiche leggende furono il folclorista Peter Christen Asbj\u00f8rnsen ed il poeta J\u00f8rgen Moe. Nel 1835 essi pubblicarono una collezione di storie e canzoni norvegesi che li ha resi celebri come \"I fratelli Grimm norvegesi\". Nel 1912 l'artista Olaf Gulbransson fece un disegno di un grande campione tipo Skogkatt nella sua autobiografia; il disegno risale al 1910 circa.\nNegli anni trenta, a causa della deruralizzazione dell'ambiente selvaggio, l'addomesticamento port\u00f2 a un incrocio con gatti di casa a pelo corto. Dato che il gene del pelo corto \u00e8 dominante, il tipico manto Skogkatt divenne sempre pi\u00f9 raro.\nGi\u00e0 prima della seconda guerra mondiale un gatto delle foreste venne presentato in una mostra a Oslo e dopo la guerra pochi ammiratori continuarono con il piano di preservare la razza, utilizzando i migliori e pi\u00f9 adatti esemplari che poterono trovare.\nGli anni 1970-1980.\nNel settembre del 1972 il gatto delle foreste fu accettato come razza dalle associazioni norvegesi, ottenendo uno standard preliminare. A questo punto il termine \"Norsk Skogkatt\" divenne ufficiale; non si tratta di una referenza per i confini geografici (il gatto delle foreste appare infatti anche in altri paesi scandinavi), piuttosto al primo paese che lo riconobbe, ancora pochi anni prima della vera svolta.\nNel 1973 cominci\u00f2 il programma di allevamento: non fu facile trovare un altro Skogkatt riconosciuto come tale in quel periodo, infatti ci vollero circa dieci mesi affinch\u00e9 gli allevatori potessero confermare di avere un vero Skogkatt. La riproduzione inizi\u00f2 con la femmina di Edel Runas - Pippa Skogpuss, accoppiata con il maschio di Nylunds - Pans Truls.\nNel dicembre del 1975 un gruppo di allevatori appassionati si riun\u00ec, fondando il \"Norsk Skogkattring\" (\"Circolo dei Gatti delle Foreste Norvegesi\", impegnato nel recupero della razza), che nel 1976 venne ufficialmente riconosciuto dalla FIF\u00e9 e, successivamente, da tutte le altre associazioni internazionali. Oggi in Norvegia questa razza \u00e8 riconosciuta come razza nazionale e prende il nome di \"Norsk Skogkatt\".\nIl programma di allevamento fu difficile per gli anni successivi perch\u00e9 vi erano cos\u00ec pochi parenti riconosciuti ufficialmente che un certo numero di incroci tra parenti fu inevitabile. Prima che la nuova razza potesse essere riconosciuta dalla FIF\u00e8, dovettero essere autenticate tre generazioni complete. Nell'aprile del 1977, quando c'erano circa centocinquanta gatti delle foreste norvegesi registrati in Norvegia, la FIF\u00e8 invi\u00f2 un giudice tedesco ad uno show tenutosi ad Oslo. Il suo obiettivo era quello di fare un reportage della nuova razza, per aiutare la commissione dei giudici della FIF\u00e8 a decidere sul suo futuro.\nNel novembre del 1977 Carl-Frederick Nordane viaggi\u00f2 fino a Parigi per partecipare all'assemblea generale della FIF\u00e9, portando con s\u00e9 diverse foto di quella che da l\u00ec a poco sarebbe divenuta una nuova razza. I giudici riconobbero in Pans Truls, brown tabby con bianco, lo standard con cui si sarebbe identificata l'intera razza ed assegnarono il numero 13 NF standard. La notizia suscit\u00f2 molto clamore nel paese d'origine, dove la televisione trasmise la foto di Truls, annunciando il riconoscimento ufficiale del gatto delle foreste norvegesi.\nCaratteristiche e colori.\nDi taglia grande, lungo, di costituzione robusta e con solida struttura ossea. La testa \u00e8 triangolare con tutti i lati uguali, di buona altezza vista di profilo, fronte leggermente arrotondata, profilo dritto senza interruzioni, mento forte. Le orecchie sono grandi, larghe alla base, appuntite, con ciuffetti simili a quelli della lince e lunghi peli che ne fuoriescono. Gli occhi sono grandi, ovali, ben aperti ed obliqui e il colore varia dal verde al verde oro. Espressione attenta. Le zampe sono robuste, alte, con zampe posteriori pi\u00f9 alte di quelle anteriori. Piedi grandi e palmati che gli facilitano gli spostamenti sulla neve, arrotondati e proporzionati alle zampe, con abbondanti ciuffi di pelo tra le dita per non sprofondare nella neve. La coda \u00e8 lunga e fornita di pelo, girata all'indietro dovrebbe raggiungere almeno le scapole, ma preferibilmente il collo.\nIl peso del maschio adulto \u00e8 tra i 5,5 e i 7\u00a0kg e della femmina circa 4,5\u00a0kg.\nIl pelo \u00e8 semilungo. Il sottopelo lanoso \u00e8 ricoperto da un pelo di copertura lucido e idrorepellente che \u00e8 formato da peli lunghi, grossi e lucidi che coprono la schiena ed i fianchi. Un gatto in pieno pelo ha una gorgiera, una criniera completa e pantaloncini sulle zampe posteriori. Si possono trovare in tutti i colori, incluse tutte le variet\u00e0 con il bianco. Sono esclusi i disegni di tipo point (siamese), e i colori chocolate, lilac, cinnamon e fawn."}
{"id": "10889", "revid": "1610933", "url": "https://it.wikipedia.org/wiki?curid=10889", "title": "Tinamo di Taczanowski", "text": ""}
{"id": "10890", "revid": "1610933", "url": "https://it.wikipedia.org/wiki?curid=10890", "title": "Tinamo di Kalinowski", "text": ""}
{"id": "10891", "revid": "1610933", "url": "https://it.wikipedia.org/wiki?curid=10891", "title": "Tinamo ornato", "text": ""}
{"id": "10892", "revid": "1610933", "url": "https://it.wikipedia.org/wiki?curid=10892", "title": "Tinamo del Cile", "text": ""}
{"id": "10893", "revid": "1610933", "url": "https://it.wikipedia.org/wiki?curid=10893", "title": "Tinamo delle erbe", "text": ""}
{"id": "10894", "revid": "1610933", "url": "https://it.wikipedia.org/wiki?curid=10894", "title": "Tinamo delle Ande", "text": ""}
{"id": "10895", "revid": "1610933", "url": "https://it.wikipedia.org/wiki?curid=10895", "title": "Tinamo beccocurvo", "text": ""}
{"id": "10896", "revid": "1610933", "url": "https://it.wikipedia.org/wiki?curid=10896", "title": "Cotorna pettobianco", "text": ""}
{"id": "10897", "revid": "1610933", "url": "https://it.wikipedia.org/wiki?curid=10897", "title": "Cotorna minore", "text": ""}
{"id": "10898", "revid": "1610933", "url": "https://it.wikipedia.org/wiki?curid=10898", "title": "Cotorna di Darwin", "text": ""}
{"id": "10899", "revid": "1610933", "url": "https://it.wikipedia.org/wiki?curid=10899", "title": "Cotorna macchiata", "text": ""}
{"id": "10900", "revid": "1610933", "url": "https://it.wikipedia.org/wiki?curid=10900", "title": "Tinamo rosso", "text": ""}
{"id": "10901", "revid": "1610933", "url": "https://it.wikipedia.org/wiki?curid=10901", "title": "Tinamo cenerino", "text": ""}
{"id": "10903", "revid": "2039709", "url": "https://it.wikipedia.org/wiki?curid=10903", "title": "Papa Gregorio VII", "text": "Inviato giovanissimo a studiare a Roma, entr\u00f2 in contatto con i valori della riforma cluniacense probabilmente grazie agli insegnamenti di Lorenzo d'Amalfi e Giovanni Graziano, futuro papa Gregorio VI. Divenuto, sotto Papa Leone IX, consigliere papale, inizi\u00f2 a esercitare una fortissima influenza, tanto che si \u00e8 spesso arrivati a parlare di \"riforma gregoriana\" per indicare quella trasformazione in atto nella chiesa del tempo. Il 22 aprile 1073 venne eletto papa per acclamazione, senza seguire le norme canoniche previste, suscitando critiche riguardo alla legittimit\u00e0 che perdureranno per tutto il suo pontificato. \nDurante il suo pontificato, Gregorio VII si spese energicamente per combattere la simonia, il nicolaismo e, soprattutto, nell'affermare il primato papale sul potere laico. Probabilmente nel 1075, scrisse il celebre \"Dictatus papae\", una serie di 27 affermazioni riguardanti diritti e prerogative che nelle sue intenzioni dovevano essere attribuite al papa. La sua ferma intenzione a sottrarre al potere laico il diritto di investitura lo condusse a uno scontro, passato alla storia come \"lotta per le investiture\", che lo vide contrapposto al re (e futuro imperatore) Enrico IV di Franconia, quest'ultimo desideroso, invece, di ripristinare l'autorit\u00e0 imperiale. La lotta sfoci\u00f2 in eventi drammatici e inediti, con Enrico che arriv\u00f2 a destituire Gregorio e quest'ultimo a rispondere scomunicandolo. Emblematica la cosiddetta \"umiliazione di Canossa\" con la quale il giovane imperatore intendeva chiedere il perdono del papa. \nLa lotta si concluse negativamente per Gregorio che fu costretto nel 1080 a fuggire da Roma e a mettersi in salvo a Salerno grazie alla protezione del normanno Roberto il Guiscardo. Gregorio sarebbe morto in esilio nel 1085, tuttavia la sua azione caparbia aveva oramai impattato profondamente sulla Chiesa e cambiato i rapporti di forza con il potere temporale. Considerato uno dei papi pi\u00f9 importanti della storia, contribu\u00ec indiscutibilmente al formare l'assetto della Chiesa che, sostanzialmente, permane tutt'oggi, favorendo quel processo di trasformazione che la port\u00f2 a configurarsi come una monarchia teocratica dal potere centralizzato. Il culto tributatogli sin dalla morte venne ratificato nel 1606 da papa Paolo V, che ne proclam\u00f2 la santit\u00e0. La sua memoria liturgica \u00e8 il 25 maggio.\nContesto storico.\nPapa Gregorio VII nacque all'inizio dell'XI secolo, quando il mondo cristiano occidentale stava raggiungendo il culmine di un periodo di relativa stabilit\u00e0 politica e crescita culturale, conosciuto come \"rinascimento ottoniano\", e di sviluppo economico inquadrato nella cosiddetta \"rinascita dell'anno Mille\". L'affermazione della dinastia ottoniana con Ottone I di Sassonia, incoronato imperatore nel 962, aveva rafforzato il potere centralizzato andato in crisi con la disgregazione dell'impero carolingio a seguito del trattato di Verdun dell'843. I successori di Ottone I, Ottone II e Ottone III, avevano perseguito l'ideale della \"renovatio Imperii\" senza tuttavia avere pienamente successo. Nonostante l'autorit\u00e0 che gli ottoniani seppero imporre, la societ\u00e0 europea rimaneva ancora fortemente basata sul sistema feudale, caratterizzato da una frammentazione dei centri di potere. La situazione politica non era cambiata molto nemmeno con l'avvento della dinastia salica, salita al trono imperiale nel 1027 con Corrado II il Salico. Se in Germania il re governava dovendo talvolta fronteggiare i diversi principi locali, spesso molto potenti, nel frattempo l'Italia meridionale era stata da poco conquistata dal popolo dei Normanni, mentre nel regno di Francia dal 987 si era affermata la dinastia capetingia, che al tempo di Gregorio governava su di un territorio molto pi\u00f9 piccolo rispetto alla Francia attuale. In Inghilterra, nel 1066, Guglielmo il Conquistatore aveva invece strappato l'isola agli Anglosassoni.\nDalla nascita al pontificato.\nOrigini famigliari.\nPochi e incerti sono i dati sulle origini e sulla condizione sociale della famiglia del futuro papa Gregorio VII. Si sa per certo che nacque in Toscana, a Sovana, in una data imprecisata ma probabilmente da collocarsi tra il 1015 e il 1020. Il suo nome di battesimo, Ildebrando, testimonia l'origine germanica della sua famiglia che sembra fosse di modesta estrazione e, secondo alcune fonti, indubbiamente intenzionate a mostrare un certo parallelismo con Ges\u00f9, suo padre, tale Bonizone (o Bonizo), avrebbe esercitato la professione di falegname.\nFormazione.\nIl contesto in cui Ildebrando crebbe fu caratterizzato da una vera e propria crisi morale della chiesa (un periodo conosciuto come \"saeculum obscurum\"), da tempo screditata dalla pratica dalla compravendita delle cariche ecclesiastiche (detta simonia) e dalla diffusione del concubinato o del matrimonio per gli appartenenti al clero (nicolaismo), situazioni frequenti in particolare in Italia, Germania e Francia. In risposta a tale situazione fin dalla fine del X secolo aveva avuto inizio una profonda riforma della chiesa, partita in particolare dal mondo monastico, che mirava a ottenere una maggiore autonomia rispetto al potere laicale e a imporre una moralizzazione della condotta, sia del clero che del ceto della cavalleria, grazie alle iniziative della pace di Dio e, successivamente, della tregua di Dio. Il movimento riformatore venne largamente sostenuto dalla congregazione cluniacense (originario dell'abbazia di Cluny) ma non solo: protagoniste delle riforma furono anche le abbazie benedettine di Brogne, in Belgio, e di Gorze in Lorena (celebre per la Riforma di Gorze).\nIldebrando venne inviato giovanissimo a studiare a Roma dove suo zio era priore dell'abbazia cluniacense di Santa Maria sull'Aventino, riformata nel X secolo da Oddone da Cluny per volont\u00e0 di Alberico II di Spoleto. Qui Ildebrando inizi\u00f2 la sua formazione ecclesiastica diventando, quasi certamente, monaco. Tra i suoi maestri vi fu Lorenzo d'Amalfi e molto probabilmente anche Giovanni Graziano, futuro papa Gregorio VI, un fervente sostenitore della riforma. L'istruzione impartita al giovane fu per lo pi\u00f9 mistica piuttosto che filosofica; egli attinse maggiormente ai salmi o agli scritti di papa Gregorio Magno (il cui nome assumeranno lui e il suo maestro una volta divenuti pontefici) rispetto a quelli, ad esempio, di Sant'Agostino.\nCappellano di Gregorio VI.\nQuando Gregorio VI sal\u00ec al trono di San Pietro, al giovane Ildebrando venne affidato l'incarico di cappellano del papa. Il pontificato che ne segu\u00ec fu particolarmente turbolento e termin\u00f2 con l'intervento militare dell'imperatore Enrico III di Franconia in Italia che, il 20 dicembre 1046, in occasione del sinodo di Sutri rimosse il pontefice, accusato di simonia, per imporre al suo posto papa Clemente II. L'anno seguente Ildebrando segu\u00ec l'oramai deposto Gregorio VI nel suo esilio in Germania e con lui rimase fino alla sua morte avvenuta nel 1048. Nonostante non fosse stato pienamente convinto di lasciare Roma, la permanenza in Germania si dimostr\u00f2 per Ildebrando di grande valore formativo, risultando fondamentale per la sua successiva attivit\u00e0 ecclesiastica.\nConsigliere dei papi.\nNel frattempo, a Roma si erano verificati alcuni eventi controversi: in rapida successione, i due papi designati dall'imperatore, Clemente II e Damaso II, erano morti. Quando, nel 1048, Brunone di Toul venne proclamato papa, Ildebrando lo convinse a togliersi le vesti episcopali per recarsi nella capitale della cristianit\u00e0 come un semplice pellegrino, chiedendo il rinnovo e la conferma della sua nomina al clero e al popolo. I romani accolsero positivamente tale dimostrazione di umilt\u00e0 e Brunone pot\u00e9 essere elevato, il 1\u00ba febbraio 1049, al soglio pontificio con il beneplacito di tutti assumendo il nome pontificale di Leone IX. Su esplicita richiesta del nuovo pontefice, Ildebrando venne invitato a ritornare a Roma, cosa che fece nel 1049 seppur controvoglia, iniziando una carriera che lo porter\u00e0 a essere uno dei pi\u00f9 influenti ecclesiasti.\nInfatti, poco dopo l'elezione, venne nominato suddiacono ricevendo l'incarico di amministrare le finanze della Santa Sede, in quel momento cadute in una situazione disastrosa. Grazie a questo incarico, egli pot\u00e9 esercitare un notevole influsso sul papa, tanto che gli storici hanno spesso sottolineato come gli atti pi\u00f9 importanti del pontificato di Leone IX furono compiuti solo a seguito del suo parere. L'influenza di Ildebrando non termin\u00f2 con la morte di Leone ma continu\u00f2 a essere un autorevole consigliere anche dei successori. In questo modo egli pot\u00e9 essere uno dei protagonisti della riforma in atto, tanto che in seguito alcuni storici la chiameranno \"riforma gregoriana\", venticinque anni prima che diventasse egli stesso papa. Grazie ai suoi consigli, gli organi di governo pontificio vennero riorganizzati sul modello imperiale e ai cardinali vennero affidati numerosi e importanti incarichi; inoltre, il collegio cardinalizio, una volta riservato esclusivamente agli appartenenti alle famiglie nobiliari romane, venne aperto anche agli \"stranieri\" a dimostrazione del carattere universale della Chiesa e, nel contempo, sottraendo tali nomine a possibili compravendite.\nNel 1054 Ildebrando venne inviato come legato papale in Francia per indagare sull'eresia di Berengario di Tours il quale affermava che vi fosse solamente una presenza spirituale di Cristo nell'Eucarestia. Berengario venne deferito al Concilio di Tours del 1055, presieduto dallo stesso Ildebrando, in occasione del quale decise di compiere una professione di fede dove riconobbe la transustanziazione del pane e del vino nel corpo e il sangue di Cristo.\nLeone IX mor\u00ec nel 1054 e una delegazione romana a cui appartenne anche Ildebrando si rec\u00f2 alla corte imperiale tedesca per condurre i negoziati per la successione riuscendo, stante il \"Privilegium Othonis\", a convincere Enrico III del Sacro Romano Impero a scegliere Gebhard dei Conti di Calw, poi conosciuto come papa Vittore II, come successore. In questo modo il partito riformatore rimase quindi al potere nella Santa Sede, sebbene il papa continuasse a essere nominato dall'imperatore. A seguito della morte di Enrico, venne eletto imperatore il giovane figlio di 6 anni con il nome di Enrico IV di Franconia, tuttavia fu imposta la reggenza temporanea di Agnese di Poitou, vedova del defunto. Nonostante quest'ultima fosse vicina al movimento cluniacense, la sua debolezza caus\u00f2 delle difficolt\u00e0 alla causa riformista dovendo ella subire l'influenza dei nobili che la costrinsero a nominare come prelati persone da loro indicate.\nMorto Vittore II, nel 1057 venne eletto papa Federico dei duchi di Lorena (Stefano IX) senza previa consultazione della corte imperiale tedesca. Ildebrando e il vescovo di Lucca, Anselmo, vennero inviati in Germania per assicurargli un, seppur tardivo, riconoscimento. Il pontificato di Stefano IX fu comunque breve: mor\u00ec prima del ritorno di Ildebrando e, con la frettolosa elezione di Giovanni Mincio (antipapa Benedetto X), vescovo di Velletri, l'aristocrazia romana fece un ultimo tentativo per recuperare l'influenza perduta. Il superamento della crisi fu essenzialmente opera di Ildebrando che riusc\u00ec a ottenere il sostegno da parte del potente nobile Goffredo il Barbuto che permise l'entrata a Roma di un papa legittimamente eletto nella persona di Gerardo di Borgogna, vescovo di Firenze, con il nome di papa Niccol\u00f2 II. All'influenza di Ildebrando si devono attribuire anche due importanti indirizzi politici, che caratterizzarono il pontificato di Niccol\u00f2 II e guidarono l'operato della Santa Sede nel corso dei decenni successivi: il riavvicinamento con i Normanni nell'Italia meridionale e l'alleanza con il movimento pauperistico, e di conseguenza anti-germanico, dei Patarini nell'Italia settentrionale.\nTra i suoi primi atti, il nuovo papa fece promulgare la bolla pontificia \"In nomine Domini\" che trasferiva l'elezione del papa al Collegio dei cardinali, sottraendola quindi ai nobili e al popolo di Roma. Gli storici ipotizzano che l'effettivo autore di tale decreto fosse in realt\u00e0 stato lo stesso Ildebrando. Sempre in questo periodo, Ildebrando fu nominato abate di San Paolo fuori le mura, titolo che manterr\u00e0 anche dopo l'elezione a papa. Gli storici concordano sulla forte personalit\u00e0 di Ildebrando, descritto come uno per cui \u00abnon esistevano sfumature, ma solo degli \"aut-aut\", bianco o nero, e il suo carattere brusco gli procur\u00f2 pochi amici\u00bb ma senza dimenticare il suo fervore e passione verso la religione e la sua piena adesione alla riforma a cui dedic\u00f2 la sua vita. Le sue capacit\u00e0 di influenzare l'ambiente circostante furono ben riconosciute anche dai suoi contemporanei, il teologo Pier Damiani per esempio lo descrisse come \u00abun ferro senza valore, per\u00f2, come un magnete, in grado di trascinare dietro di s\u00e9 tutto ci\u00f2 che incontra\u00bb o, ancora come \u00abuna tigre che si appresta a spiccare un salto, o a un rigido vento del nord\u00bb. \nQuando Niccol\u00f2 II mor\u00ec e gli successe Alessandro II (1061-1073), Ildebrando appariva sempre pi\u00f9 come l'anima della politica della curia agli occhi dei suoi contemporanei.\nL'elezione al Soglio.\nIl giorno successivo alla morte di Alessandro II, avvenuta il 21 aprile 1073, mentre aveva luogo il funerale, il popolo romano acclam\u00f2 Ildebrando come nuovo papa e, lo stesso giorno, egli venne condotto a San Pietro in Vincoli e legalmente elevato dai cardinali presenti alla dignit\u00e0 pontificia, col nome pontificale di Gregorio VII. Tale modalit\u00e0 di elezione, non prevista dal \"Decretum in electione papae\" emanato pochi anni prima, verr\u00e0 aspramente contestata dagli avversari di Ildebrando, in particolare da Guiberto di Ravenna (futuro antipapa). Gregorio, inoltre, non scrisse al re dei Romani Enrico IV per notificargli la sua elezione non volendo, quindi, riconoscere al potere temporale il diritto di controllare l'elezione pontificia. Il 22 maggio successivo il nuovo papa ricevette l'ordinazione sacerdotale e il 30 giugno la consacrazione episcopale.\nIl pontificato.\nPer tutto il suo pontificato, Gregorio si spese per proseguire con la riforma della chiesa, combattendo quelle che riteneva le grandi problematiche che la affliggevano, vale a dire la diffusa abitudine del clero di sposarsi o praticare il concubinaggio (\"nicolaismo\"), la compravendita delle cariche religiose (\"simonia\") e la consuetudine dell'investitura episcopale (la scelta e nomina dei vescovi e abati) da parte del potere laico; la lotta contro quest'ultima lo porter\u00e0 a un feroce scontro con l'imperatore Enrico IV di Franconia. Il vastissimo epistolario lasciato da Gregorio VII (438 lettere) illustra quali principii guidarono sin dall'inizio la sua azione riformatrice e sono le fonti storiche fondamentali per ricostruire il suo pontificato. Gran parte di queste lettere, inviate da Gregorio ai potenti del tempo, alle comunit\u00e0 religiose e monastiche e alle comunit\u00e0 civili, sono conservate nel \"Registrum\" a cui si devono aggiungere quelle chiamate \"Epistolae vagantes\". Di seguito qualche estratto:\nSe la decadenza della Chiesa era stata determinata in buona misura anche dalla nomina di vescovi indegni, scelti solo in base al contributo versato alle casse reali o imperiali, non bisognava per\u00f2 nascondersi che ci\u00f2 era dovuto anche alla pusillanimit\u00e0 dei buoni:\nEcco perci\u00f2 il dovere di promuovere comportamenti diversi, da un lato incoraggiando vescovi e abati a opporsi alle pratiche simoniache, dall'altro esortando re e alti feudatari a non estorcere denaro: questo \u00e8 il contenuto di molte lettere dell'epistolario. Occorreva anche dare il buon esempio, cio\u00e8 sostenere un duro confronto con il giovane re dei Romani Enrico IV, che era circondato da vescovi scomunicati e conscio del fatto che suo padre aveva deposto ed eletto pi\u00f9 di un papa. Gregorio non aveva alcuna difficolt\u00e0 a valutare il pericolo:\nLotta per il celibato ecclesiastico.\nTra le sue prime iniziative, Gregorio VII, lott\u00f2 contro il nicolaismo, ovvero la frequente pratica del clero di sposarsi o di praticare il concubinato. Ildebrando considerava il celibato ecclesiastico indissolubilmente parte dell'ideale sacerdotale ritenendolo essenziale affinch\u00e9 il clero si dedicasse unicamente della chiesa, senza le distrazioni di una famiglia e dei legami sociali. Nel sinodo quaresimale del 1075, Gregorio VII arriv\u00f2 a stabilire che un presbitero, sia che fosse regolarmente sposato che concubinario, dovesse essere sollevato dallo svolgimento del suo ministero e privato di qualsiasi beneficio ecclesiastico fino a quando non avesse fatto penitenza e cambiato stile di vita accettando il celibato.\nTali disposizione ricevettero contestazioni da parte di molti preti tedeschi e i vescovi imbarazzati, soprattutto in Germania, non mostrarono alcuna tempestivit\u00e0 a mettere in pratica le decisioni conciliari. Pertanto, il papa, dubitando del loro zelo, ordin\u00f2 ai duchi di Svevia e Carinzia di impedire con la forza ai sacerdoti ribelli di officiare. Fu poi rimproverato dai vescovi Teodorico di Verdun ed Enrico di Spira di aver indebolito con tale decisione l'autorit\u00e0 episcopale davanti al potere secolare. In un primo momento, l'imperatore Enrico IV, gi\u00e0 occupato a fronteggiare la rivolta dei suoi grandi feudatari, cerc\u00f2 di placare il conflitto proponendosi di fare il conciliatore tra i legati pontifici e i vescovi tedeschi. \nIn Spagna, sotto la pressione del legato papale, il concilio di Burgos del 1080 ordin\u00f2 che i sacerdoti sposati rinunciassero alle loro mogli, ma tale disposizione sarebbe stata messa in pratica solamente nel XIII secolo durante il regno di Alfonso X di Castiglia in cui si procedette a punire severamente il matrimonio sacerdotale.\nIn Francia e in Inghilterra le cose si rivelarono ancora pi\u00f9 difficili. Il sinodo di Parigi del 1074 dichiar\u00f2 i decreti romani intollerabili e irragionevoli (\"importabilia ideoque irrationabilia\") e, anche se il concilio di Poitiers del 1078 accett\u00f2 le disposizione di papa Gregorio, i vescovi difficilmente le poterono mettere in pratica, in quanto non poterono disporre dell'indispensabile supporto delle autorit\u00e0 secolari, e cos\u00ec i matrimoni tra ecclesiastici continuarono. Dall'altra parte della Manica, Guglielmo il Conquistatore non fece nulla per applicare la riforma e Lanfranco di Canterbury non pot\u00e9 impedire al concilio di Winchester di autorizzare nel 1076 i preti sposati a mantenere le loro mogli. Il concilio di Londra del 1102, sotto l'ispirazione di Anselmo, ordin\u00f2 l'annullamento dei matrimoni ma senza prescriverne sanzioni. Il secondo concilio di Londra, tenutosi sei anni pi\u00f9 tardi, non ebbe altro risultato se non quello di aggravare il disordine morale nel clero.\nLotta per le investiture.\nIl confronto con Enrico IV e il sinodo del 1075.\nNei rapporti con i sovrani e i grandi feudatari, Gregorio VII intese tutelare l'indipendenza della Chiesa dal potere laico e per perseguire questo obiettivo intraprese trattative sostenute anche da alcuni vescovi dell'Impero. L'obiettivo di Gregorio fu quello di \u00abimporre alla chiesa un modello organizzativo di stampo monarchico e sulla desacralizzazione della carica imperiale\u00bb. Quanto alle relazioni con il Sacro romano impero, dopo la morte di Enrico III la monarchia tedesca si era seriamente indebolita e il figlio Enrico IV aveva dovuto affrontare grandi difficolt\u00e0 interne. Questa situazione era certamente favorevole al papa.\nGregorio decise di regolare subito una questione di diritto canonico con Enrico prima di procedere alla sua incoronazione a imperatore: cinque consiglieri reali erano scomunicati, ma continuavano a frequentare la corte. Enrico, quindi, acconsent\u00ec a sciogliere i rapporti con essi e, nel maggio 1074, fece atto di penitenza a Norimberga alla presenza dei legati papali, giurando obbedienza al papa e promettendo l'appoggio alla riforma della Chiesa. Tale conciliante atteggiamento fu, tuttavia, ben presto abbandonato da Enrico per perseguire l\u2019obiettivo di riaffermare il suo potere. \nNel 1075, in occasione del tradizionale sinodo quaresimale che si teneva a Roma, Gregorio lanci\u00f2 un anatema contro l'investitura degli ecclesiastici da parte dei laici indicandola come peccaminosa. Comunemente si ritiene che tale forte condanna abbia rappresentato il punto di svolta tra i rapporti tra il pontefice e la corte tedesca. Noncurante di tali dichiarazioni pontificie e venendo meno agli impegni presi, nel settembre dello stesso anno, Enrico IV invest\u00ec il chierico Tedaldo come arcivescovo di Milano; nomin\u00f2 inoltre i vescovi di Fermo e di Spoleto. Tali atti, intrapresi dall'imperatore con l'obiettivo di crearsi una rete di alti ecclesiastici fedeli, in aperto contrasto con Gregorio, \u00e8 considerato come l'inizio di quella che passer\u00e0 alla storia come la \"lotta per le investiture\".\nIn risposta all'insubordinazione di Enrico, nel dicembre dello stesso anno Gregorio gli invi\u00f2 una dura lettera con la quale lo esortava a obbedire:\nGregorio riteneva Enrico colpevole di mancata obbedienza alla Chiesa, in quanto reo di aver investito le diocesi di Milano, Fermo e Spoleto, \u00abammesso che una chiesa possa essere attribuita o donata da un uomo\u00bb a degli sconosciuti senza averne il diritto e, quindi, essendo venuto meno al suo impegno di astenersi dalle investiture ecclesiastiche. Ma la situazione andava ben al di l\u00e0 della mera questione della investiture, la posta in gioco era il destino del \"dominium mundi\", la lotta tra potere sacerdotale e potere imperiale. Gi\u00e0 gli storici del XII secolo si accorsero della portata di tali eventi e chiamarono questa controversia \"Discidium inter sacerdotium et regnum\".\nIl \"Dictatus Papae\".\nSi ritiene che nel 1075 Gregorio VII scrisse il celebre \"Dictatus Papae\" (\"Affermazioni di principio del papa\"), una raccolta di ventisette proposizioni numerate, forse un documento programmatico o un indice di un'opera pi\u00f9 ampia mai completata, ciascuna delle quali enuncia uno specifico potere o diritto del pontefice romano. In realt\u00e0 la data esatta di questo lavoro non \u00e8 certa, la tradizionale collocazione nel 1075 deriva dal fatto che fu inserita fra due missive datate a marzo di quell'anno ma, sebbene non vi siano certezze in tal proposito non vi sono nemmeno motivi che possano far ritenere tale datazione errata. Questo controverso documento esprime la visione teocratica di Gregorio VII: la superiorit\u00e0 dell'istituto pontificio su tutti i sovrani laici, imperatore incluso, \u00e8 indiscussa, contrastando cos\u00ec il cesaropapismo, ossia l'interferenza del potere politico nel governo della Chiesa. Secondo tale dettato, l'autorit\u00e0 del pontefice deriva direttamente da Dio \u00abper grazia del principe degli apostoli\u00bb (San Pietro), ed \u00e8 in virt\u00f9 di questa grazia che il papa esercita il potere assoluto di legare e di sciogliere. \nSecondo quanto emerge dal \"Dictatus\", il rapporto tra Stato e Chiesa doveva essere completamente capovolto rispetto allo \"status quo\": non era pi\u00f9 l'imperatore ad approvare la nomina del papa, ma era il papa che aveva il diritto di conferire all'imperatore il suo potere ed, eventualmente, a revocarlo. Sempre secondo le dichiarazioni espresse, l'obbedienza alla Chiesa deve essere assoluta, chi non si attiene a ci\u00f2 viene praticamente considerato un eretico e quindi passibile di scomunica. Alcuni storici hanno evidenziato come lo spirito di questa legislazione sia un tentativo di recupero della dottrina delle due potenze istituita da papa Gelasio I nel V secolo, secondo la quale tutta la cristianit\u00e0, ecclesiastica e laica, doveva essere soggetta alla magistratura morale del Romano Pontefice; per Gregorio \u00abla dignit\u00e0 apostolica era il sole, quella regia la luna\u00bb. Il \"Dictatus papae\", qualunque fosse la sua natura (documento programmatico o indice di un'opera pi\u00f9 ampia), ben riassumeva i caratteri del processo gi\u00e0 in atto, accelerato dalla politica di Gregorio VII, che tendeva alla trasformazione della Chiesa in una monarchia teocratica di fatto, con un forte potere centralizzato, a scapito dell'indipendenza delle diocesi.\nNel 1076, Gregorio VII, nella sentenza di sospensione dei poteri di Enrico IV come re dei Romani e re d'Italia, applicher\u00e0 gli articoli XII e XXVII del documento.\nSinodo di Worms e deposizione di Gregorio.\nPer tutto il 1075 Enrico IV continu\u00f2 ad impartire le investiture dei vescovi tedeschi, pur non accettando pi\u00f9 offerte in denaro. Come detto, lo scontro tra le due istituzioni scatur\u00ec dalla nomina dell'arcivescovo di Milano, una sede molto importante per le relazioni tra Chiesa e impero. Essendo la citt\u00e0 lombarda tradizionalmente vicina all'imperatore, l'arcivescovo svolgeva spesso un ruolo di mediazione tra papa e re dei Romani. Nel 1074 sia il papa, sia Enrico IV, avevano approvato la nomina di Attone, un ecclesiastico vicino alla pataria. L'anno dopo, approfittando della debolezza dei patariani, Enrico aveva nominato Tedaldo di Castiglione. Gregorio VII protest\u00f2 con una dura lettera, datata 8 dicembre 1075, accusando Enrico di aver continuato ad ascoltare i cinque consiglieri scomunicati.\nSul finire del 1075 Gregorio VII sub\u00ec un attentato: mentre stava celebrando messa nella chiesa \"ad nivem\", l'odierna Santa Maria Maggiore, venne rapito da tale Cencio ma subito dopo liberato grazie all'aiuto dei fedeli. Da ci\u00f2 Enrico IV dedusse che il pontefice non avesse pi\u00f9 il favore dei romani e che attraversasse un periodo di debolezza. Convinzione rafforzata dalla certezza che il potente Roberto d'Altavilla, scomunicato, non sarebbe intervenuto in difesa del papa in caso di attacco a Roma. Il re tedesco progett\u00f2, dunque, di sferrare il colpo decisivo convocando un concilio dei vescovi della Germania a Worms per il 24 gennaio 1076. Gregorio aveva molti nemici tra gli ecclesiastici tedeschi, tra i quali vi era il cardinale Ugo di Remiremont, detto Candido, un tempo dalla sua parte ma ora suo avversario. Al concilio Ugo formul\u00f2 una serie di accuse nei confronti del papa, accolte favorevolmente dall'assemblea. Nella dichiarazione conclusiva si and\u00f2 ad affermare che Gregorio non poteva essere considerato papa legittimo e che i vescovi tedeschi non accettavano pi\u00f9 il dovere di obbedienza a lui. La sentenza di deposizione gli venne resa nota da una lettera Enrico in cui veniva invitato a dimettersi:\nNella sentenza si faceva riferimento ad un passo della lettera ai Galati di San Paolo, \u00abse qualcuno vi predica un vangelo diverso da quello che avete ricevuto, sia an\u00e0tema!\u00bb, insinuando cos\u00ec che Gregorio potesse essere perfino equiparato ai falsi profeti. Il concilio invi\u00f2 due vescovi in Italia che ottennero un atto di deposizione da parte dei vescovi lombardi riuniti in un sinodo di Piacenza. I vescovi tedeschi giustificarono la deposizione di Gregorio sostenendo la presunta irregolarit\u00e0 della sua elezione, avvenuta per acclamazione popolare e non secondo i canoni. Si sostenne anche che Gregorio avesse precedentemente giurato che non avrebbe mai accettato l'ufficio papale e che frequentasse intimamente alcune donne, forse un riferimento ai suoi rapporti con la contessa Matilde di Canossa.\nSinodo quaresimale del 1076 e la scomunica di Enrico IV.\nUn chierico della chiesa di Parma, Rolando, inform\u00f2 il papa di queste decisioni durante il tradizionale sinodo quaresimale riunito nella Basilica del Laterano tra il 14 e il 20 febbraio del 1076. La risposta di Gregorio non si fece attendere e il giorno seguente disconobbe i concili scismatici di Worms e Piacenza, scomunicando l'arcivescovo di Magonza Sigfrido I, quale presidente del primo. Rivendicata la legittimit\u00e0 del suo pontificato, pronunci\u00f2 una sentenza di scomunica contro Enrico IV, spogliandolo della dignit\u00e0 reale e, nel contempo, sciogliendo i suoi sudditi dai giuramenti di fedelt\u00e0 prestati a suo favore.\nPer la prima volta un papa, non solo scomunicava un sovrano, ma lo inibiva dall'esercizio del suo potere. A differenza di quanto aveva fatto Enrico, peraltro, Gregorio non sanc\u00ec formalmente la deposizione del monarca, bens\u00ec lo consider\u00f2 sospeso fino a quando non si fosse pentito. Che ci\u00f2 producesse realmente effetti o che rimanesse una vana minaccia, non dipendeva tanto da Gregorio, quanto dai sudditi di Enrico e, soprattutto, dai principi tedeschi. I documenti dell'epoca suggeriscono che la scomunica del re cre\u00f2 una profonda impressione e divisione tra i cristiani, in quanto si era abituati ad una concezione teocratica e sacra del re.\nIl decreto raggiunse Enrico a Utrecht alla vigilia di Pasqua, il 26 marzo. La sua reazione fu immediata: in quello stesso giorno gli rispose con una lettera durissima. Defin\u00ec Gregorio \u00abnon papa, ma falso frate\u00bb, lo dichiar\u00f2 deposto e, rivolgendosi ai romani nella sua qualit\u00e0 di patrizio, chiese loro di abbandonarlo ed eleggere un nuovo pontefice.\nTrent'anni prima, Enrico III aveva deposto, nel concilio di Sutri, tre papi in conflitto tra loro; il figlio Enrico IV aveva imitato questa procedura, ma non ebbe lo stesso successo. Al contrario, la scomunica di Gregorio produsse in Germania un effetto clamoroso: tra i vescovi tedeschi si assistette a un rapido e generale cambiamento di sentimenti in favore di Gregorio, mentre i principi laici colsero l'opportunit\u00e0 per portare avanti le loro rivendicazioni anti-regali sotto l'aura di rispettabilit\u00e0 fornita dalla decisione papale. Quando il giorno di Pentecoste il re propose di discutere le misure da adottare contro Gregorio in un concilio con i suoi nobili, solo in pochi si presentarono. Una seconda convocazione a Magonza, il 15 giugno, and\u00f2 deserta. I Sassoni ne approfittarono per risollevarsi e il partito anti-realista accrebbe vieppi\u00f9 la sua forza. Solo la Lombardia rimase fedele a Enrico.\nL'incontro di Canossa.\nIl 16 ottobre si riun\u00ec a Trebur, cittadina sul Reno in Assia, una dieta di principi e vescovi per esaminare la posizione del re a cui presenzi\u00f2 anche il legato pontificio Altmann di Passavia. I principi dichiararono che Enrico doveva chiedere perdono al papa e impegnarsi all'obbedienza; decisero inoltre che, se entro un anno e un giorno dalla sua scomunica (ovvero entro il 2 febbraio dell'anno seguente) la condanna fosse rimasta ancora in vigore, il trono sarebbe stato considerato vacante. Preoccupato, Enrico IV rilasci\u00f2 promessa scritta di obbedire alla Santa Sede e di conformarsi alla sua volont\u00e0. I principi stabilirono che si sarebbe tenuta nel febbraio 1077 ad Augusta, in Baviera, una dieta generale del regno presieduta del pontefice in persona. In quell'occasione sarebbe stata pronunciata la sentenza definitiva su Enrico.\nGregorio VII ratific\u00f2 l'accordo e progett\u00f2 il viaggio in Germania. Enrico, necessitando dell'assoluzione papale, decise di recarsi incontro a Ildebrando e part\u00ec in dicembre attraverso le Alpi innevate. Poich\u00e9 i suoi avversari, Rodolfo di Svevia e Bertoldo I di Z\u00e4hringen, gli impedivano l'accesso ai passi tedeschi, l'imperatore fu costretto a passare attraverso il passo del Moncenisio. \nIl papa era nel frattempo gi\u00e0 partito da Roma e l'8 gennaio 1077 giunse a Mantova, nei possedimenti della contessa Matilde. Da qui la contessa lo avrebbe dovuto accompagnare fino alle Chiuse di Verona, dove avrebbe trovato la scorta dei principi tedeschi sino ad Augusta, ma il gelo di quell'anno rallent\u00f2 il suo viaggio. Gregorio apprese che Enrico era in marcia per incontrarlo e che era stato accolto con entusiasmo dai lombardi, che gli fornirono anche una scorta armata. Il papa, invece privo di protezione armata, non si sentiva al sicuro in Lombardia e quindi decise di arretrare e tornare sui suoi passi fermandosi a Canossa, nel Reggiano, ospite di Matilde.\nGrazie all'intercessione della contessa e del padrino di Enrico Ugo di Cluny, Gregorio accett\u00f2 di incontrare l'imperatore il 25 gennaio 1077, festa della conversione di San Paolo. Le cronache raccontano che Enrico fosse comparso davanti al castello di Canossa in abito da penitente e dopo tre giorni Gregorio gli revoc\u00f2 la scomunica, solamente cinque giorni prima del termine fissato dai principi oppositori. L'immagine di Enrico che si reca a Canossa in atteggiamento di umile penitenza si basa essenzialmente su una fonte principale, Lamberto di Hersfeld, un forte sostenitore del papa e un membro della nobilt\u00e0 dell'opposizione. La penitenza fu, in ogni caso, un atto formale, compiuto da Enrico, e che il papa molto probabilmente non poteva rifiutare; appare oggi come un'abile manovra diplomatica, che forn\u00ec all'imperatore libert\u00e0 d'azione limitando allo stesso tempo quella del papa. Tuttavia, \u00e8 certo che, a lungo termine, questo evento infier\u00ec un duro colpo alla posizione dell'Impero tedesco.\n \nL'assoluzione dalla scomunica fu comunque l'esito di un negoziato prolungato e avvenne solo dietro l'assunzione di precisi impegni da parte del re. Gregorio VII afferm\u00f2 la suprema autorit\u00e0 papale sul potere laico, attribuendosi l'autorit\u00e0 di stabilire le condizioni in cui esso poteva esercitare il potere e in cui i sudditi erano chiamati a obbedirgli. Fu con riluttanza che Gregorio accett\u00f2 il pentimento perch\u00e9, concedendo l'assoluzione, la dieta dei principi di Augusta, nella quale aveva ragionevoli speranze di agire da arbitro, sarebbe diventata inutile o, se fosse riuscita a riunirsi, avrebbe cambiato completamente il suo carattere. Fu comunque impossibile negare il rientro nella Chiesa al penitente, e gli obblighi religiosi di Gregorio scavalcarono gli interessi politici. \nLa rimozione della condanna non implic\u00f2 una vera riconciliazione e non vi furono basi per la risoluzione della grande questione in gioco: quella dell'investitura. Un nuovo conflitto era inevitabile per il semplice fatto che Enrico IV, naturalmente, considerava la sentenza di deposizione annullata assieme a quella di scomunica; mentre Gregorio, da parte sua, era intento a riservarsi la propria libert\u00e0 di azione e non diede nessuno spunto sulla questione a Canossa.\nL'anti-re e la seconda scomunica dell'Imperatore.\nMentre Enrico IV era ancora in Italia e stava trattando l'assoluzione dalla scomunica, i nobili tedeschi che gli si opponevano si coalizzarono contro di lui. Non solo essi perseverarono nella loro politica anche dopo l'assoluzione ma arrivarono a insediare, il 15 marzo 1077, un re rivale nella persona del duca Rodolfo di Svevia. I legati papali presenti all'elezione si mostrarono in apparenza neutrali e Gregorio stesso cerc\u00f2 di mantenere questo atteggiamento negli anni seguenti. Tale posizione era facilitata dall'equivalenza che le due fazioni mostravano in quel momento, ognuna alla ricerca di un vantaggio decisivo che portasse il papa dalla propria parte. Tuttavia, tale neutralit\u00e0 gli cost\u00f2 ben presto la perdita di gran parte della fiducia da entrambi i contendenti.\nA giugno, Enrico escluse Rodolfo dall'Impero e inizi\u00f2 a fronteggiarlo in quella che \u00e8 comunemente conosciuta come la grande rivolta dei Sassoni subendo fin da subito due sconfitte: il 7 agosto 1078 nella battaglia di Mellrichstadt e il 27 gennaio 1080 in quella di Flarchheim. Di conseguenza, Gregorio scelse di schierarsi con il vincitore, l'anti-re Rodolfo, abbandonando la politica attendista. Il 7 marzo 1080 si pronunci\u00f2 di nuovo per la deposizione e scomunica di Enrico. \nLa seconda condanna papale non ebbe per\u00f2 le stesse conseguenze della precedente. Il re, pi\u00f9 esperto, affront\u00f2 lo scontro con il pontefice con grande vigore rifiutando di riconoscere la condanna sostenendone l'illegalit\u00e0. Convoc\u00f2 a Bressanone un concilio dell'episcopato tedesco; Ugo Candido fu nuovamente protagonista accusando il pontefice di essere un assassino e un eretico. Il 26 giugno 1080 Enrico IV dichiar\u00f2 Gregorio deposto e nomin\u00f2 l'arcivescovo Guiberto di Ravenna come nuovo pontefice. Nella battaglia sull'Elster del 14 ottobre successivo, Rodolfo venne colpito a morte.\nNel frattempo il pontefice si era incontrato a Ceprano con il duca normanno Roberto il Guiscardo, a cui era stata ritirata la scomunica del 1075, dove venne stipulato un trattato. Con questo veniva riconsegnato a Roberto il titolo di duca e la Santa Sede rinunciava definitivamente agli ex territori dell'impero bizantino nell'Italia meridionale, acquisendo per\u00f2 un alleato militarmente forte. I Normanni divennero pertanto vassalli del papato, tenuti a versare un pagamento periodico e, soprattutto, a garantire aiuto alla Chiesa per \u00abmantenere, acquisire e difendere i \"regalia\" di san Pietro e i suoi possessi [...] a mantenere sicuramente e onorificamente il papato romano\u00bb.\nL'imperatore in Italia e il sacco di Roma.\nNel 1081 Enrico, forte della vittoria colta l'anno precedente su Rodolfo, apr\u00ec il conflitto contro Gregorio in Italia. Attravers\u00f2, quindi, le Alpi e nel febbraio 1082 giunse fino alle porte di Roma dove intavol\u00f2 trattative infruttuose. Enrico allora tent\u00f2 di usare la forza appiccando il fuoco alla basilica vaticana, ma non riuscendo nel tentativo decise di ripiegare in Sabina. Con l'anno nuovo, il 1083, Enrico torn\u00f2 all'attacco e riusc\u00ec a varcare le mura della Citt\u00e0 leonina costringendo Gregorio VII a rifugiarsi nel Castel Sant'Angelo. Il re rimase a Roma fino all'autunno inoltrato, per poi far ritorno in patria sicuro di avere la capitale della cristianit\u00e0 occidentale nelle proprie mani. Nei mesi successivi, Gregorio VII convoc\u00f2 un sinodo di vescovi in cui non venne scomunicato esplicitamente Enrico, bens\u00ec \u00abtutti coloro\u00bb che avevano impedito ai vescovi vicini alla Santa Sede di prendervi parte.\nSaputo ci\u00f2, Enrico entr\u00f2 nuovamente in Roma il 21 marzo 1084. Tutta la citt\u00e0 era in mano sua tranne Castel Sant'Angelo dove continuava a resistere papa Gregorio. Gran parte dei cardinali, tuttavia, avevano voltato le spalle al pontefice e in un concilio in San Pietro, convocato per il 24 marzo per giudicare il papa, Gregorio VII venne scomunicato e deposto. Quindi, a San Giovanni in Laterano Guiberto di Ravenna venne eletto come successore, prendendo il nome di Clemente III. Il 31 marzo Clemente incoron\u00f2 Enrico IV come imperatore.\nDopo alcuni mesi di assedio e di trattative infruttuose, Gregorio VII mand\u00f2 a chiamare in soccorso Roberto d'Altavilla, Duca di Puglia e Calabria. Avutane notizia, l'antipapa Clemente III ed Enrico IV si allontanarono da Roma. Giunti a Roma, i Normanni, dopo un breve assedio, liberarono papa Gregorio per poi darsi ad una devastazione dell'Urbe rendendosi responsabili di saccheggi e distruzioni peggiori di quelle del sacco goto del 410 e di quello lanzichenecco del 1527. Ugo di Flavigny, raccontando quegli eventi, parl\u00f2 di grandi misfatti, stupri e violenze, compiuti nei confronti di colpevoli ed innocenti. \nLa catastrofe che si era abbattuta sulla Citt\u00e0 eterna fu il colpo definitivo che affoss\u00f2 definitivamente il legame tra Gregorio VII e Roma. Agli occhi dei romani egli non rappresentava altro se non l'uomo che aveva attirato una serie di sventure su di loro. Gregorio cap\u00ec che quando le truppe normanne fossero ritornate nei loro territori, i romani avrebbero ordito la loro vendetta contro di lui. Decise quindi, nel giugno del 1084, di lasciare Roma al seguito delle truppe dell'Altavilla e di partire verso il Mezzogiorno. Roma era stata lasciata sguarnita: fu facile per Clemente III, in attesa dello sviluppo degli eventi, riprendere possesso della citt\u00e0.\nEsilio a Salerno e gli ultimi anni.\nGregorio VII trascorse gli ultimi anni della sua vita a Salerno, citt\u00e0 facente parte dei dominii di Roberto d'Altavilla. Consacr\u00f2 la Cattedrale e verso la fine dell'anno convoc\u00f2 il suo ultimo concilio, in cui rinnov\u00f2 la scomunica contro Enrico IV e Clemente III. \nMorte e sepoltura.\nIl 25 maggio 1085 Gregorio mor\u00ec a seguito di una malattia che lo aveva colpito all'inizio dell'anno. Fu sepolto in abito pontificale in un sarcofago romano del III secolo. I Romani e diversi dei suoi pi\u00f9 fidati sostenitori lo avevano abbandonato e i suoi fedeli in Germania si erano ridotti a un piccolo numero. Sulla sua tomba fu scolpita la frase \"Dilexi justitiam et odivi iniquitatem propterea morior in exilio\" (\u00abHo amato la giustizia e ho odiato l'iniquit\u00e0: perci\u00f2 muoio in esilio\u00bb) che la tradizione vuole che egli stesso avesse pronunciato in punto di morte. \nCulto.\nFu canonizzato nel 1606 da papa Paolo V mentre la memoria liturgica venne fissata da papa Benedetto XIII il 25 maggio. \nNel 1954, per volere di papa Pio XII il suo corpo fu dapprima trasportato per pochi giorni a Roma per essere esposto al pubblico e poi fu risistemato nella Cattedrale salernitana in una teca d'argento, dove si trova tuttora. Nel 1985 il suo corpo \u00e8 stato oggetto di una ricognizione canonica, con esame dei suoi resti ossei, che ha anticipato la sua nascita al 1010-1015 e che ha permesso uno studio antropologico e paleopatologico completo effettuato dal paleopatologo Gino Fornaciari dell'Universit\u00e0 di Pisa.\nImpatto della \"riforma gregoriana\".\nNonostante la sconfitta finale di Gregorio, la cosiddetta \"riforma gregoriana\" e la lotta per le investiture accrebbero notevolmente il potere del papato che non fu pi\u00f9 assoggettato all'imperatore arrivando a conquistare quella \"libertas ecclesiae\" rivendicata da tempo. Durante il suo pontificato \u00absi afferm\u00f2 con un'evidenza senza precedenti il concetto dell'assoluto primato del papa di Roma nell'ambito della chiesa\u00bb tanto che la struttura organizzativa ecclesiastica mut\u00f2 da un modello orizzontale ad un modello piramidale con il pontefice \u00abunico e indiscusso vertice\u00bb. Inoltre, la Santa Sede si trov\u00f2 a capo di stati vassalli, debitori di un tributo annuale, composti principalmente dai principati normanni dell'Italia meridionale, della marca di Spagna nel sud della Francia e dai principati situati a est nelle regioni delle coste dalmate, in Ungheria e in Polonia. Anche il potente ordine cluniacense si rafforz\u00f2 ulteriormente e, nel contempo, nacquero nuovi ordini come i camaldolesi, i certosini e i cistercensi, tutti sostenitori della riforma e del papato.\nIl potere politico ed economico di questi ordini monastici, in particolare quello cluniacense prima e cistercense poi, fu tale che finir\u00e0 per influenzare direttamente le decisioni dei principi. Al suo apice, la chiesa arriv\u00f2 a dirigere la politica sociale dell'Occidente cristiano, di cui l'inizio delle crociate \u00e8 un chiaro esempio. Tuttavia, nel rispetto della tradizionale divisione cristiana tra Cesare e Dio, si arriv\u00f2 alla condivisione del potere tra papato e autorit\u00e0 secolari. D'altra parte, la sostenuta crescita economica di cui l'occidente fu protagonista non tard\u00f2 a far emergere una classe borghese che and\u00f2 gradualmente ad affermarsi come una nuova forza all'interno del sistema tripartitico tipico della societ\u00e0 feudale, prima composto solo da clero, nobilt\u00e0 e popolo. La crisi del potere imperiale, che perdur\u00f2 a lungo fino all'avvento di imperatori autoritari come Federico Barbarossa, contribu\u00ec, secondo molti storici, alla nascita degli stati nazionali e, nell'Italia settentrionale, dei comuni medievali. Infine, \u00e8 stato sottolineato anche come la riforma gregoriana, e in pi\u00f9 in generale la riforma dell'XI secolo, abbia dato un apporto al fenomeno noto come il \"rinascimento del XII secolo\".\nGregorio e la sua \"crociata\".\nDalla met\u00e0 dell'XI secolo, prese forma un pensiero gregoriano di riconquista e liberazione cristiana della Chiesa cattolica. Gi\u00e0 nel 1074 Gregorio VII aveva concepito un progetto di crociata, articolato come una risposta all'espansione islamica. Infatti, in seguito alla disfatta delle truppe bizantine nella battaglia di Manzicerta del 1071 ad opera dei turchi selgiuchidi, l'Impero bizantino aveva perso gran parte della Siria lasciando una porta aperta al popolo musulmano verso l'Anatolia.\nDi fronte a questa situazione, Gregorio vide questo progresso dei turchi a discapito della cristianit\u00e0 orientale \u00abil segno dell'azione del diavolo\u00bb deciso a distruggere la cristianit\u00e0, devastandola dall'interno con l'eresia e la corruzione degli ecclesiastici. Questa demonizzazione dei \"saraceni\" da parte degli ecclesiastici cristiani fu il frutto di una costruzione retorica avversa all'Islam esistente fin dai suoi inizi e di cui Isidoro di Siviglia e l'Apocalisse di Pseudo-Metodio sono considerati i precursori.\nIn reazione a questi fatti, papa Gregorio arriv\u00f2 al punto di considerare di condurre di persona a Gerusalemme un esercito in aiuto dei cristiani d'Oriente. In questa prospettiva egli scrisse, il 12 febbraio 1074, a pi\u00f9 principi affinch\u00e9 si mettessero \u00abal servizio di San Pietro\u00bb offrendogli l'assistenza militare che gli dovevano e che gli avevano promesso. Il 1\u00ba marzo successivo torn\u00f2 su questo progetto con una lettera destinata a \u00abtutti coloro che vogliono difendere la fede cristiana\u00bb. Il 7 dicembre dello stesso anno, Gregorio ribad\u00ec le sue intenzioni in una lettera a Enrico IV, in cui rievoc\u00f2 le sofferenze dei cristiani informando l'imperatore che era pronto a recarsi di persona al Santo Sepolcro a Gerusalemme alla testa di un esercito di uomini. Una settimana dopo, si rivolse nuovamente a tutti i suoi fedeli per esortarli a recarsi in aiuto dei cristiani d'Oriente a combattere gli infedeli. Infine, in una lettera del 22 gennaio 1075, Gregorio espresse il suo profondo scoraggiamento a Ugo di Cluny deplorando tutte le \"disgrazie\" che stavano travolgendo la Chiesa: lo scisma greco in Oriente, l'eresia e la simonia in Occidente, l'ondata turca nel Vicino Oriente e, infine, l'inerzia dei principi europei davanti a tutto questo.\nQuesto progetto di \"crociata\" non fu mai realizzato quando Gregorio VII era in vita; infatti le idee della guerra santa non avevano ancora convinto unanimemente i cristiani d'Occidente, ma furono poi riprese pi\u00f9 tardi da papa Urbano II che, in occasione del concilio di Clermont del 1095, dette impulso a quella che sar\u00e0 conosciuta come la prima crociata.\nRelazioni con i regni cristiani.\nSebbene gi\u00e0 dalla met\u00e0 del IX secolo l'orizzonte geografico del papato si fosse allargato a ben oltre Roma, il pontificato di Gregorio VII \u00e8 ricordato anche per gli intensi e complessi rapporti intrapresi con i regnanti d'Europa; la sua corrispondenza giunse in Polonia, in Boemia e in Russia. Scrisse in termini amichevoli al re musulmano della Mauritania e cerc\u00f2 senza successo di portare la Chiesa armena in comunione con Roma. Gregorio VII, tuttavia, non viaggi\u00f2 molto durante il suo pontificato, preferendo affidarsi a legati pontifici di sua fiducia, quali Ugo di Cluny, Ugo di Die e Amato d'Oleron, a cui confer\u00ec ampissime deleghe nelle loro missioni.\nGregorio fu particolarmente interessato alle Chiese ortodosse orientali. Lo scisma tra Roma e la Chiesa bizantina fu per lui un duro colpo e lavor\u00f2 lungamente per ripristinare le precedenti relazioni fraterne mantenendo i contatti con l'imperatore Michele VII. Quando la notizia dell'attacco arabo ai cristiani d'oriente giunse a Roma e l'imbarazzo politico dell'imperatore bizantino aument\u00f2, Gregorio concep\u00ec il progetto di una grande spedizione militare ed esort\u00f2 i fedeli a partecipare alla riconquista della Basilica del Santo Sepolcro.\nNelle relazioni con gli altri stati europei, l'intervento di Gregorio risult\u00f2 molto pi\u00f9 moderato rispetto alla sua politica nei confronti dei pr\u00ecncipi tedeschi. Lo scontro con il Sacro romano impero da un lato gli lasci\u00f2 poche energie per affrontare simultaneamente scontri analoghi e dall'altro ebbe caratteristiche particolari, fra cui la pretesa imperiale di eleggere e deporre papi. Anche Filippo I di Francia, con la sua pratica della simonia e la violenza delle sue azioni contro la Chiesa, provoc\u00f2 una minaccia di misure punitive: scomunica, deposizione e interdizione apparvero imminenti nel 1074. Gregorio, comunque, evit\u00f2 di tradurre le minacce in azioni, anche se l'atteggiamento del re non mostr\u00f2 alcun cambiamento.\nIn Inghilterra, Guglielmo il Conquistatore ottenne anch'egli dei benefici da questo stato di cose. Si sent\u00ec cos\u00ec al sicuro da interferire in modo autocratico con la gestione della Chiesa, vietando ai vescovi di recarsi a Roma, effettuando nomine di vescovi e abati e rimanendo imperturbabile quando il papa gli tenne una lezione sulle proprie opinioni circa le relazioni tra Stato e Chiesa, o quando gli proib\u00ec il commercio o gli ordin\u00f2 di riconoscersi come vassallo della Sede apostolica. Gregorio non aveva potere per costringere il re inglese a una modifica delle sue politiche ecclesiastiche, scelse quindi di ignorare ci\u00f2 che non poteva approvare, e trov\u00f2 addirittura opportuno rassicurarlo del suo affetto paterno.\nConcistori per la creazione di nuovi cardinali.\nPapa Gregorio VII durante il suo pontificato cre\u00f2 31 cardinali nel corso di nove distinti concistori.\nSuccessione apostolica.\nLa successione apostolica di Gregorio VII \u00e8:"}
{"id": "10904", "revid": "1632387", "url": "https://it.wikipedia.org/wiki?curid=10904", "title": "Tarquinio Prisco", "text": "Leggenda.\nOrigini familiari.\nSecondo la tradizione Lucio Tarquinio Prisco era nato a Tarquinia da madre etrusca, ma era greco per parte di padre (Demarato era originario della citt\u00e0 greca di Corinto da dove era fuggito per stabilirsi poi a Tarquinia) ed a causa dell'ascendenza paterna, nonostante fosse ricco e noto in citt\u00e0, veniva osteggiato dai suoi concittadini e non riusciva ad accedere alle cariche pubbliche. Per questi motivi, e su consiglio di sua moglie Tanaquilla, decise quindi di emigrare da Tarquinia a Roma, dove cambi\u00f2 nome, dall'etrusco \"Lucumone\" al pi\u00f9 latino \"Lucio Tarquinio\" detto poi \"Prisco\" per distinguerlo dall'ultimo re di Roma, Tarquinio il Superbo. Delle sue qualit\u00e0 Floro dice:\nAscesa al trono.\nAl suo arrivo a Roma, nei pressi del Gianicolo, dove arriv\u00f2 a bordo di un carro, accadde un fatto eccezionale; un'aquila prima gli port\u00f2 via il berretto, poi torn\u00f2 indietro e lo fece cadere sulla sua testa. Tanaquilla, che in quanto etrusca conosceva l'arte di interpretare i segni del cielo, interpret\u00f2 questo fatto come il segno di future grandezze per il marito.\nIn citt\u00e0 Tarquinio si fece notare per le sue qualit\u00e0 e la sua generosit\u00e0, tanto che Anco Marzio volle conoscerlo e, una volta divenuto amico, prima lo fece entrare tra i suoi consiglieri, poi decise di adottarlo, affidandogli il compito di proteggere i suoi figli. Secondo alcuni studiosi come Giuseppe Valditara, ricopr\u00ec anche la carica di magister populi. Alla morte del re, Tarquinio riusc\u00ec a farsi eleggere re dal popolo romano come figlio di Anco Marzio salendo al potere in seguito a una congiura contro lo stesso Anco.\nRegno (616 - 579 a.C.).\nPolitica militare.\nLa sua abilit\u00e0 militare fu subito messa alla prova da un attacco sferrato dai Sabini; l'attacco fu respinto dopo sanguinosi combattimenti nelle strade della citt\u00e0, portando non pochi territori di queste genti vinte ai possedimenti di Roma. Fu in questa occasione che fu aumentato il numero di cavalieri che ognuna delle tre trib\u00f9 (\"Ramnes\", \"Tities\" e \"Luceri\") doveva fornire all'esercito.\nTarquinio poi combatt\u00e9 i Latini, destinandoli a sorte diversa a seconda se avessero combattuto contro i romani, o se si fossero arresi dopo essersi ribellati. E cos\u00ec che distrusse Apiolae e conquist\u00f2 Collatia, che divent\u00f2 colonia romana governata dal nipote Egerio, fu pi\u00f9 clemente con Crustumerium e Nomentum.\nQuindi combatt\u00e9 contro una coalizione di Latini ed Etruschi delle citt\u00e0 di Chiusi, Arezzo, Volterra, Roselle e Vetulonia corsi in aiuto dei Latini. Lo scontro si risolse, a seguito di due durissime battaglie campali, a favore dei romani, che ebbero la meglio sulla coalizione nemica, con i Latini che ottennero la pace dietro il pagamento dei danni e la restituzione di quanto depredato.\nGli scontri continuarono per\u00f2 anche nei due anni successivi, questa volta per\u00f2 contro una coalizione di Etruschi e Sabini, fino a che i romani sbaragliarono i due campi nemici, che erano stati eretti alla confluenza tra il Tevere e l'Aniene nei pressi di Fidenae, con uno stratagemma. In seguito a questa sconfitta i Sabini concordarono con i romani una tregua di sei anni, contrariamente agli Etruschi, che occuparono Fidenae con una propria guarnigione, avendo intenzione di continuare gli scontri. Gli scontri tra i Romani e gli Etruschi di Veio e Caere durarono altri sette anni e si risolsero con un grande scontro campale presso la citt\u00e0 sabina di Eretum, vinto dai romani. In seguito a questo scontro gli etruschi si arresero ai romani e presentarono a Tarquinio Prisco i segni del potere delle proprie citt\u00e0, Fasci Littori e Sedie Curuli, come segno di resa.\nRiforma \"equestre\" dell'esercito romano.\nAttu\u00f2 una riforma che riguard\u00f2 la classe dei cavalieri, aumentandone gli effettivi. Egli decise di raddoppiare il numero delle centurie (fino ad allora in numero di tre), o comunque aumentarne gli effettivi, e di aggiungerne altre a cui diede un nome differente. Queste ultime furono chiamate \"posteriores\" o \"sex suffragia\", portando cos\u00ec il totale dei cavalieri a 600.\nOrdinamento interno.\nTarquinio riform\u00f2 anche lo stato, aumentando il numero dei membri dell'assemblea centuriata a 1.800 componenti (contro il parere di un certo Attio Nevio) e raddoppiando (o comunque aumentando) il numero di senatori, dai 100 membri romulei ai 200, aggiungendone comunque altri 100.\nFu Tarquinio che per primo celebr\u00f2 un trionfo su un cocchio dorato a quattro cavalli in Roma, vestito con una toga ricamata d'oro ed una tunica \"palmata\" (con disegni di foglie di palma), vale a dire con tutte le decorazioni e le insegne per cui risplende l'autorit\u00e0 del comando. E sempre a lui si deve l'introduzione in citt\u00e0 di usanze tipicamente etrusche, relative alla sua posizione regale, come i riti sacrificali, la divinazione, la musica per le pubbliche manifestazioni, le trombe (\"tubae\"), gli anelli, lo scettro, il \"paludamentum\", la trabea, la sella curule, le falere, toga pretesta ed i fasci littori e le asce.\nPolitica urbanistica.\nGrazie alle fortunate guerre intraprese contro le vicine popolazioni, riusc\u00ec a rimpinguare le casse statali con i ricchi bottini depredati alle citt\u00e0 sconfitte. E sembra che decise di dotare la citt\u00e0 di Roma di nuove mura.\nSi occup\u00f2 anche dei giochi della citt\u00e0, erigendo il Circo Massimo e destinandolo come sede permanente delle corse dei cavalli, istituendo i ludi Romani; prima di allora gli spettatori assistevano alle gare, che qui si svolgevano, seduti da postazioni di fortuna.\nIn seguito a forti alluvioni, che interessarono specialmente le zone dove sarebbe sorto il futuro Foro Romano, fece poi iniziare la costruzione della Cloaca Massima. A lui si deve poi l'inizio dei lavori per la costruzione del tempio di Giove Capitolino sul colle del Campidoglio.\nMorte e sepoltura.\nIl maggiore dei figli di Anco Marzio, nella speranza di ottenere il trono che riteneva gli fosse stato usurpato da Tarquinio, organizz\u00f2 un complotto e lo uccise. I suoi piani furono per\u00f2 frustrati dall'abile Tanaquilla, che fece in modo che il popolo romano eleggesse suo genero Servio Tullio come sesto re di Roma e successore di Lucio Tarquinio Prisco. Livio Mariani, uno storico che fece parte del Triumvirato della Repubblica Romana e morto nel 1857 ad Atene ed autore della \"Storia del Sublacense\", afferma che Tarquinio Prisco sia stato tumulato nei pressi di Marano Equo e la sua tomba sia stata rimossa nel 1750 dai Barberini e traslata a Collalto Sabino nel loro castello di cui erano titolari come baroni."}
{"id": "10906", "revid": "57342", "url": "https://it.wikipedia.org/wiki?curid=10906", "title": "Terry Gilliam", "text": "Unico membro americano dei \"Monty Python\" e principale autore-animatore dei cartoni surreali e bizzarri che inframmezzavano il celebre spettacolo \"Monty Python's Flying Circus\", Terry Gilliam \u00e8 diventato in seguito un regista cinematografico.\nBiografia.\nGilliam \u00e8 nato a Minneapolis, nel Minnesota, figlio di Beatrice e James Hall Gilliam. La famiglia si trasfer\u00ec nel quartiere Panorama City di Los Angeles nel 1952. Gilliam frequent\u00f2 la Birmingham High School e si laure\u00f2 all'Occidental College nel 1962 in scienze politiche. \nNel 2014, i Pythons si ritrovarono dopo 31 anni dal loro ultimo film, dando vita al loro ultimo spettacolo: \"Monty Python Live (Mostly)\". Gilliam partecip\u00f2 curando anche la scenografia.\nVita privata.\n\u00c8 sposato dal 1973 con la truccatrice Maggie Weston da cui ha avuto tre figli: Amy (1978), Holly (1980) e Harry (1988).\nDoppiatori italiani.\nDa doppiatore \u00e8 sostituito da:"}
{"id": "10909", "revid": "2093951", "url": "https://it.wikipedia.org/wiki?curid=10909", "title": "Gregorio Palamas", "text": "Monaco del Monte Athos, teologo e mistico, divenne Arcivescovo di Tessalonica. \u00c8 conosciuto come un eminente esponente della teologia esicasta e alcune delle sue opere sono raccolte nella Filocalia. Venerato come santo dalla Chiesa ortodossa (nella cui liturgia la seconda domenica di Quaresima \u00e8 appunto chiamata \"Domenica di Gregorio Palamas\"), \u00e8 commemorato liturgicamente nella Chiesa Cattolica Melkita e nelle Chiese Cattoliche Orientali di rito bizantino in comunione con Roma. La sua festa cade il 14 novembre.\nBiografia.\nDi nobili origini, il padre Costantino era membro della corte bizantina e senatore. Il padre, su esempio monastico, praticava la preghiera esicasta anche nel corso del proprio lavoro. Purtroppo egli mor\u00ec assai presto, quando Gregorio aveva appena sette anni. Gregorio, pur in tenera et\u00e0, fu avvicinato dai genitori all'ambiente monastico, a maestri e padri spirituali, e questa sua prima formazione pose le basi per tutta la sua vita futura.\nFu avviato agli studi di retorica e filosofia presso il filosofo Teodoro Metochita, con ottimi risultati che gli aprivano una sicura carriera nell'amministrazione imperiale. Tuttavia, egli sentiva che la sua vita poteva trovare una pienezza adeguata a quanto cercava solo in ambiente monastico e, verso il 1316, decise di abbandonare il secolo risolvendo in un modo tutto medioevale e bizantino gli ostacoli familiari che gli si presentavano: propose alla madre, alle due sorelle, ai due fratelli e alla servit\u00f9 di entrare in monastero. Cos\u00ec, si ritir\u00f2 sul Monte Athos ed ebbe come primo maestro spirituale Teolepto (1250-1324/25), che in seguito fu metropolita di Filadelfia. Fu molto influenzato da questo maestro che lo introdusse alla pratica della Preghiera del Cuore.\nOramai ventenne, si spost\u00f2 presso un monastero del monte Papikion in Macedonia, dove visse come monaco. In quei luoghi esisteva una comunit\u00e0 monastica di messaliani con cui ebbe contatti e dove riusc\u00ec a convertire alcuni di loro. Nel 1317, assieme a due suoi fratelli, ritorn\u00f2 sulla \"Santa Montagna\", dapprima sotto la guida dell'anacoreta esicasta Nicodemo, poi presso la Grande Lavra, in seguito presso la comunit\u00e0 eremitica chiamata \"Glossia\", dove si trovavano Gregorio Sinaita e Callisto (quest'ultimo diverr\u00e0 in seguito patriarca di Costantinopoli). Nel 1325 abbandon\u00f2 la penisola atonita a causa delle razzie dei pirati. Egli avrebbe voluto trasferirsi a Gerusalemme, ma il suo viaggio fin\u00ec a Tessalonica, dove nel 1326 venne ordinato sacerdote.\nDopo vari trasferimenti in monasteri greci nel 1331 torn\u00f2 al Monte Athos, nella skiti di San Sabba, presso la Grande Lavra. Qui scrisse la sua prima opera. Fu per un breve periodo igumeno del monastero di Esphigmenou, che ai tempi contava una comunit\u00e0 di duecento monaci. Nel 1335, mentre si accendeva la \"controversia esicasta\" con Barlaam di Calabria, torn\u00f2 alla skiti di San Sabba. Nel 1342 durante un viaggio a Costantinopoli venne arrestato e sottoposto a un processo, in cui venne condannato per i suoi scritti. Rimase nelle prigioni imperiali per quattro anni. Durante la prigionia scrisse molte delle sue opere. Nel 1347 venne convocato un sinodo dall'imperatrice Anna, in cui le idee di Barlaam e di altri filosofi vennero condannate, mentre Gregorio venne riabilitato. In quello stesso anno Gregorio venne consacrato metropolita di Tessalonica. Riusc\u00ec a insediarsi nella citt\u00e0 di Tessalonica solo alla fine del 1350 o agli inizi dell'anno successivo, dopo che terminarono i moti insurrezionali fomentati dagli zeloti di Tessalonica, una specie di partito indipendentista del tempo nelle cui file militavano pure monaci. La polemica attorno alle teorie del filosofo non si spense e nel 1351 venne indetto un altro sinodo che riafferm\u00f2 l'ortodossia delle idee palamite.\nLa Chiesa bizantina, a partire dal 1352, incluse nel \"Synodikon\" le espressioni teologiche palamite. In seguito fu fatto prigioniero per un anno dai turchi e, su pagamento di un riscatto pagato dai serbi, venne rilasciato. Nel 1355 fece ritorno a Tessalonica, dove rimase fino alla morte. Venne sepolto nella cattedrale della citt\u00e0. Alla sua canonizzazione nel 1368 il corpo venne traslato nella chiesa a lui dedicata. Oggi il corpo, continuamente venerato, si conserva nella chiesa \"san Gregorio Palamas\", vicino agli uffici della Metropoli di Tessalonica.\nLe linee generali del pensiero di Gregorio Palamas.\nGregorio Palamas non ha mai voluto essere considerato un pensatore, un filosofo o un teologo in senso accademico. Per lui la cultura ha una sua funzione ma la pratica cristiana e la visione di Dio \u00e8 qualcosa di assolutamente superiore. Gregorio scrive: \nEgli si scusa quando dice che avrebbe potuto scrivere in modo retorico e stupire i suoi ascoltatori ma, invece, ha ritenuto opportuno evitare tutto ci\u00f2. Con la cultura il santo ha un rapporto particolare: \nEsiste tutta una scuola che ama leggere nei Padri della Chiesa, e di conseguenza anche in Palamas, influenze filosofiche. Gregorio fu un grande estimatore di Dionigi l'Areopagita. \u00c8 facile, dunque, attribuirgli un pensiero neoplatonico. \u00c8 importante sottolineare, tuttavia, che, per quanto si possano trovare elementi o termini di origine filosofica, Gregorio come tutti i Padri aveva preso le distanze dalla filosofia, costruendo con i suoi termini un edificio totalmente differente. Non dissimilmente dai Padri egli scrive: \nLa cesura dalla filosofia e dalla cultura, intese come lontananza dalla pratica cristiana, spiega la sua ritrosia a scrivere e a pubblicizzare le sue conoscenze. Egli inizi\u00f2 a comporre le sue opere solo quando ne fu costretto. Il suo pensiero, dunque, lo si desume dai suoi scritti nati per difendere il monachesimo e le pratiche di orazione dei monaci atoniti. Palamas, dunque, inizia a scrivere solo per controbattere le opinioni di un monaco-filosofo da poco giunto a Costantinopoli: Barlaam di Calabria.\nBarlaam giunse a Costantinopoli apparentemente per motivi di fede, ritenendo che i greci avevano conservato una purezza cristiana persa dai latini. Uno dei suoi primi trattati, infatti, riguarda proprio la difesa di alcune posizioni di fede greche. Appena giunto nella capitale imperiale inizi\u00f2 ad insegnare filosofia ricevendo attenzione e plauso di un'\u00e9lite che stava riscoprendo i classici greci. Giunto alle sue orecchie che alcuni monaci facevano strane pratiche d'orazione nel Monte Athos, volle recarvisi per scoprire di cosa si trattava. Nell'Athos, probabilmente, ricevette una pessima spiegazione riguardo a tali pratiche e ne fu scandalizzato. Fece ritorno a Costantinopoli col fermo proposito di denunciare come demoniaco quanto aveva visto. Inizi\u00f2 subito a diffondere le sue opinioni attirandosi l'attenzione di Palamas.\nIl santo dapprincipio fu mite e consigli\u00f2 al suo interlocutore di limitarsi alla sola filosofia, tralasciando d'invadere un campo che non era di sua competenza. Barlaam non desistette e, con argomentazioni filosofiche, ripropose le medesime accuse in modo ancor pi\u00f9 incisivo e convinto. Solo allora la polemica s'infiamm\u00f2.\nLa polemica tra Barlaam e Palamas ha un interesse che supera di molto il contrasto d'idee tra i due personaggi. Barlaam si pu\u00f2 in un certo senso considerare un umanista, il rappresentante di una nuova sensibilit\u00e0, di un modo nuovo d'osservare il mondo e le idee religiose. Come tale, egli dava un notevole peso alla filosofia neoplatonica (nella quale leggeva in modo particolare lo Pseudo-Dionigi l'Areopagita). Barlaam traccia una netta distinzione tra il regno increato (Dio) e la mente umana in quanto tale. Egli formula una specie d' \"agnosticismo\" per quanto riguarda la realt\u00e0 divina in se stessa. Ad esempio, siccome per lui, in definitiva, il regno di Dio \u00e8 inaccessibile all'uomo, non ha senso alcuno il contrasto dogmatico tra Oriente ed Occidente sul \"Filioque\". Nel campo della conoscenza secolare, pone Platone e Aristotele al pi\u00f9 alto livello, al pari della Bibbia e dei Padri della Chiesa per la teologia. Per Barlaam \u00e8 possibile \u00abconoscere Dio solo attraverso il mondo creato mentre le affermazioni negative su Dio, espresse dallo Pseudo Dionigi, servono unicamente a determinare ci\u00f2 che Dio non \u00e8\u00bb.. Il Calabro reputava che, alla fine, lo studio e l'apprendimento fossero pi\u00f9 importanti della preghiera e della contemplazione. Coerentemente con ci\u00f2, riteneva una perdita di tempo sottratto allo studio lo stile di vita dei monaci atoniti, completamente incentrato sull'orazione esicasta, ossia su quella preghiera che, includendo particolari tecniche, era fatta nella quiete o \"esich\u00eca\". Baralaam ridicolizz\u00f2 i monaci esicasti definendoli \"omphalompsychoi\", ossia persone che situavano la presenza dell'anima nell'ombelico. Barlaam si oppose agli esicasti, accusandoli d'essere messaliani e cio\u00e8 di pretendere di vedere l'Essenza Divina con gli occhi del corpo, cosa negata persino da Platone.\nGregorio inizi\u00f2 col difendere l'esicasmo e pass\u00f2, in seguito, a ribadire che i profeti hanno un grado di conoscenza del divino che non si pu\u00f2 minimamente paragonare a quello di un filosofo, giacch\u00e9 solo i profeti potevano realmente vederLo e sentirLo nel proprio cuore mentre il filosofo Lo poteva solo congetturare. Ci\u00f2 che l'uomo poteva vedere di Dio non era il Dio in se stesso (la sua sostanza) ma i suoi effetti. Inoltre, \"l'uomo non pu\u00f2 risalire a Dio dalla realt\u00e0 creata poich\u00e9 non vi \u00e8 alcun paragone tra il creato e l'increato (il regno di Dio) (\u00c8 qui la differente lettura che Palamas e la tradizione orientale hanno dello Pseudo-Dionigi). Non \u00e8 possibile instaurare tra i due alcun genere d'analogia. Nonostante ci\u00f2 l'uomo, per grazia, \u00e8 in grado d'avere esperienza dell'increato e di entrare in comunione con Dio che gli si rivela. Nel sistema palamita \u00e8 escluso alla radice l'\"agnosticismo\" barlaamita\".\nNelle seguenti parole di Palamas, in risposta a Barlaam, notiamo la sintesi di alcune sue posizioni che lo oppongono a Barlaam:\nQueste parole mostrano la profonda differenza nella formazione dei due uomini: il primo, il filosofo Barlaam, aveva grande fiducia nella ragione, che poteva risalire a Dio dalle realt\u00e0 create. Il secondo, Gregorio, ravvisava nella ragione dei limiti quando si trattava di parlare di Dio, dal momento che Egli \u00e8 oltre tutto il concepibile e l'umanamente immaginabile. Il primo riteneva utile coinvolgere tutti, il secondo comprendeva che certi argomenti hanno bisogno di prudenza e di profonda formazione spirituale per essere abbordati. Il primo creava una distanza tra il mondo dei laici e quello dei monaci, quasi che questi ultimi fossero il retaggio di un'epoca oramai sorpassata. Il secondo non faceva alcuna differenza tra i due, dal momento che i monaci altro non sono che dei laici i quali vivono radicalmente le esigenze battesimali.\nIn merito alla questione della possibilit\u00e0 da parte dell'uomo di maturare la conoscenza del Dio trascendente e sostanzialmente inconoscibile, Gregorio distinse fra il conoscere Dio nella sua essenza (in greco \"ousia\") e il conoscere Dio nelle sue \"energie\" (in greco \"energeiai\"), che si possono tradurre con \"effetti\", \"manifestazioni\" o \"attivit\u00e0\", per sgombrare il campo da equivoci che le moderne connotazioni esoteriche della parola \"energie\" possono addurre. Gregorio mantenne la convinzione che fosse impossibile conoscere Dio nella sua essenza (chi sia Dio in e per se stesso), ma mostr\u00f2 la possibilit\u00e0 di conoscerlo nelle sue \"energie\" (conoscere che cosa Dio faccia e chi Egli sia in relazione alla creazione e all'uomo), dal momento che Dio si \u00e8 rivelato nel Figlio suo. Nelle sue argomentazioni Gregorio si rifece ai Padri della Chiesa che lo precedettero, in particolare ai Padri Cappadoci al punto che, per alcuni, compie una geniale sintesi di tutto il pensiero patristico fino ad allora.\nLe idee barlaamite furono definitivamente rigettate in due sinodi: uno del giugno e l'altro dell'agosto 1341, entrambi tenuti a Costantinopoli. In seguito alla sua condanna, il Calabro torn\u00f2 in Italia, fu fatto vescovo di Gerace dal papa e, in seguito, ambasciatore papale a Costantinopoli per preparare un'unione tra la Chiesa greca e quella romana. Le trattative fallirono. Per breve tempo fu pure maestro di greco del Petrarca.\nGregorio, terminata la polemica con Barlaam, dovette confrontarsi con il monaco Gregorio Akyndinos e con Niceforo Gregorio (Gregoras). Per comprendere qualcosa di pi\u00f9 su queste polemiche, si deve aggiungere che a Costantinopoli le posizioni teologiche avevano anche un risvolto politico, coinvolgendo alti dignitari di corte e l'imperatore stesso. Questo spiega pure la complessit\u00e0 e la durata delle stesse.\nAkyndinos, gi\u00e0 amico di Palamas, non riusciva a tollerare alcuni passi del pensiero palamita, ritenendoli in aperto contrasto con la tradizione dei Padri. Per lui, la teologia palamita aveva delle pericolose innovazioni, dal momento che spiegava i termini di essenza ed energie come se in Dio esistesse una divinit\u00e0 superiore e una divinit\u00e0 inferiore. Per Akyndinos quest'innovazione del linguaggio teologico cozzava contro la tradizione e poteva far credere all'esistenza di una molteplicit\u00e0 di dei. D'altra parte, Akyndinos poteva considerarsi una sorta di \"tradizionalista\" \"ante litteram\": aveva un ossequio puramente statico degli scritti patristici, laddove Palamas sapeva interpretarli con nuovo linguaggio rimanendo fedele alle loro asserzioni. Bisogna precisare, a tal proposito, che Gregorio Palamas, parlando di \"divinit\u00e0 superiore\" e \"divinit\u00e0 inferiore\" mutava tali espressioni dal Corpus areopagitico. \u00abQuesta distinzione dev'essere intesa nel senso che Colui che si manifesta precede e rimane superiore alla sua stessa manifestazione\u00bb.\nIl santo rispose alle polemiche di questi due avversari con la composizione di lunghe ed elaborate opere.\nEsaminiamo di seguito alcuni punti emergenti del pensiero di san Gregorio: la mistica, l'antropologia, la teologia, e l'ecclesiologia. Alla fine vi sar\u00e0 un breve scritto sugli studi relativi a Palamas.\nLa mistica.\nIl pensiero teologico di Gregorio Palamas \u00e8 intimamente connesso con l'esperienza cristiana e, quindi, con la mistica. La sua non \u00e8 teoria o semplice filosofia n\u00e9, tantomeno, un pensiero di matrice \"neoplatonico\" come sostengono alcuni. Tra il neoplatonismo e Palamas c'\u00e8 un abisso. Palamas \u00e8 categorico: solo l'uomo spirituale pu\u00f2 essere il trasmettitore di una tradizione spirituale che ha profondi legami con la tradizione dogmatica e ad essa rimanda costantemente. Un uomo che, sulla base della pura logica, presume di farlo conduce fuori strada. Costui viene definito \u201cpsichico\u201d, ossia intellettuale. Gregorio ne ha chiara coscienza: \nConfrontandosi con Barlaam, Palamas si muove con questa precisa prospettiva: parte sempre dall'esperienza spirituale. Ed \u00e8 perci\u00f2 che egli difende la possibilit\u00e0 per i monaci di esperire la presenza di Dio sotto forma di luce non creata che, in realt\u00e0, \u00e8 l'energia della Grazia divina. A tal proposito si rif\u00e0 al famoso passo della trasfigurazione in cui i discepoli Pietro, Giacomo e Giovanni, vedendo personalmente la trasfigurazione di Ges\u00f9 sul monte Tabor, hanno visto effettivamente la luce increata di Dio. Anche altri in certe condizioni possono pervenire alla visione della medesima luce increata. Questa \"fotofania\", sempre dono gratuito di Dio, richiede la pratica dell'ascetismo monastico nell'esich\u00eca (tranquillit\u00e0) e nella continua preghiera del cuore. Nel loro percorso di ascesi tutti gli uomini passano attraverso tre stadi: la purificazione, l'illuminazione e la divinizzazione. Questi stadi si raggiungono nell'armoniosa collaborazione dell'uomo con la grazia, senza alcun automatismo o meccanicismo. La deificazione, ossia lo stadio supremo, comporta la comunione completa dell'uomo con Dio e la rivelazione di Dio all'uomo stesso gi\u00e0 su questa terra, seppur in modo non permanente.\n\u00c8 necessario osservare che i detrattori di Palamas non sempre erano contrari alla sua mistica. Akyndinos e Palamas ebbero, infatti, lo stesso maestro esicasta: Theolopto di Filadelfia. Quello che li separava era, piuttosto, il modo innovativo con cui Palamas riusc\u00ec a descrivere l'esperienza mistica. In questo senso fu un innovatore, pur mantenendosi fedele a tutta la tradizione che lo precedette.\nIl misticismo di Gregorio Palamas non fu considerato in Occidente, a causa dei suoi presupposti teologici (energie e sostanza in Dio) che, si pensava, minassero e negassero radicalmente la semplicit\u00e0 divina per cui Dio non pu\u00f2 essere che pura sostanza e non avere divisione alcuna in s\u00e9. In questo senso, c'\u00e8 una differenza difficilmente sanabile tra i presupposti del pensiero agostiniano-tomista e quelli di Gregorio Palamas. Rinveniamo queste difficolt\u00e0 d'integrazione in uno studioso cattolico della prima met\u00e0 del XX secolo: Martin Jugie. Se il Jugie ha avuto il merito d'aver introdotto Palamas alla conoscenza del mondo occidentale, ha il limite d'averlo voluto leggere in un'ottica riduttiva con la quale l'ha severamente criticato.\nL'antropologia.\nGregorio Palamas non ha fatto dei trattati sistematici di teologia, divisi per temi specifici. Quando si trovava davanti ad un problema urgente in cui era richiesta la sua risposta, componeva degli scritti. In questo modo, per risalire alla sua visione dell'uomo, all'antropologia, siamo costretti ad esaminare l'insieme dei suoi scritti. Per Palamas, l'uomo \u00e8 una realt\u00e0 composta di realt\u00e0 materiali (il corpo) e di realt\u00e0 spirituali (l'anima e lo spirito). La sua antropologia \u00e8 strettamente biblica e patristica. Tuttavia, egli quando mostra che l'uomo \u00e8 fatto per Dio, indica precisamente che ogni sua parte e realt\u00e0 possono deificarsi, corpo compreso. Palamas afferma a tal proposito: \nL'uomo non pu\u00f2 giungere a Dio con il pensiero razionale (la cosiddetta \"dianoia\") ed \u00e8 per questo che Palamas si oppone a Barlaam. Tuttavia, l'uomo pu\u00f2 intuire la presenza divina con la parte pi\u00f9 elevata della sua intelligenza intuitiva (il cosiddetto \"nous\"). Il \"nous\" \u00e8 una specie di \"occhio spirituale\" che dev'essere purificato per potersi accostare al divino, intravvederlo e goderne. Il \"nous\", o intelletto spirituale, dopo essersi staccato da tutti i legami che lo ottenebrano (le passioni e gli attaccamenti mondani) viene calato nel cuore, ossia nella realt\u00e0 pi\u00f9 intima dell'uomo ed \u00e8 l\u00ec che, nella grazia divina, viene deificato e risplende. La preghiera esicasta ha un ruolo importante in questa discesa del \"nous\" nel cuore. Risplendendo l'occhio interiore, anche tutto il corpo si trova nella luce. In questo senso i monaci esicasti interpretano il famoso versetto del salmo in cui il salmista dice: \u00abE alla tua luce, vediamo la luce\u00bb (Sl 35,10).\nIl santo atonita ha un'antropologia particolarmente dinamica: ha un aspetto legato all'immagine di Cristo, nuovo uomo, e un aspetto trinitario. Riguardo a quest'ultimo, \u00aballa luce della Rivelazione\u00bb, la natura umana \u00e8 \u00abnatura trinitaria dopo la suprema Trinit\u00e0, poich\u00e9 al di sopra di tutte, \u00e8 fatta a sua immagine, composta da un intelletto (nous), dalla parola (logos) e dallo spirito (pneuma)\u00bb. Questo \u00e8 l'ordine che deve conservare. \u00c8 in questo che consiste la \"bellezza\" propria all'uomo preservata \u00abattraverso la fede, la propensione e la disposizione a Lui\u00bb.\nL'antropologia palamita, riprendendo i percorsi classici ascetici dei padri del deserto, \u00e8 animata da un profondo ottimismo, dal momento che all'uomo \u00e8 data la possibilit\u00e0 d'essere ontologicamente dio, nella sua Grazia. Palamas riporta, adattandolo ai suoi tempi, il famoso adagio di Atanasio d'Alessandria in base al quale \u00abDio si \u00e8 fatto uomo perch\u00e9 l'uomo si facesse dio\u00bb.\nQuesto genere di antropologia ottimista non \u00e8 molto condiviso in chi si muove con presupposti filosofico-tomistici (qui, infatti, non si parla di \"nous\") ed \u00e8 escluso nei presupposti del pensiero luterano (per i quali l'uomo pu\u00f2 essere solo giustificato in quanto inguaribilmente peccatore e quindi distante da Dio).\nLa teologia.\nQuanto su esposto ci indica che la teologia di Gregorio Palamas \u00e8 essenzialmente di tipo monastico, dal momento che sottolinea in modo vigoroso la necessit\u00e0 dell'ascesi. Il teologo non \u00e8 colui che scrive ma, prima di tutto, colui che vede, esperimenta, \"patisce\" la presenza divina nella sua persona. Diversamente non \u00e8 teologo ma puro accademico. Per giungere alla teologia, quest'uomo deve passare attraverso la purificazione dei sensi ed \u00e8 perci\u00f2 che ascesi e teologia sono intimamente legate.\nPalamas non sviluppa un discorso incentrato sui sacramenti e sulla vita cristiana attorno ad essi come far\u00e0, ad esempio, Nicola Cabasilas, suo contemporaneo. L'arcivescovo di Tessalonica \u00e8, infatti, concentrato a salvaguardare le basi dell'esperienza cristiana che possono essere compromesse da una teologia razionalizzante, come ha ben mostrato lo studioso John Mayendorff. Questo punto necessita di una spiegazione, perch\u00e9 \u00e8 proprio su questo particolare che si svilupper\u00e0 una differente sensibilit\u00e0 religiosa tra Oriente ed Occidente cristiano.\nPer Palamas la storia della salvezza \u00e8 un processo in continua realizzazione: Dio opera in ogni istante nel mondo attraverso le sue divine energie. Sono le divine energie che mantengono il mondo in vita, agiscono nell'uomo, lo convertono e lo attraggono a Dio. All'interno di questo quadro generale si situa la vita sacramentale: il fedele nel momento in cui assume i sacramenti (o misteri) partecipa in modo particolare a quelle divine energie che pervadono la realt\u00e0. La vita che Dio infonde attraverso l'azione sacramentale procede da Lui stesso e quindi \u00e8 un atto increato: \u201cTutte le cose che ci sono state date e concesse in grazia da Dio \u2013 dice Gregorio \u2013 non sono pari, n\u00e9 ciascuna di esse \u00e8 una creatura\u201d. Dio da' realmente se stesso, non un suo effetto creato, punto che lo divide dalla visione aristotelico-tomista. Inoltre, il misticismo palamita non \u00e8 sganciato dalla Chiesa, come se fosse un'attivit\u00e0 individualistica ma fa parte della storia della salvezza stabilita da Dio nella Chiesa. Il centro di questa storia \u00e8 Dio stesso che infonde le sue energie all'intero cosmo.\nNella teologia odierna c'\u00e8 la tendenza ad opporre la visione sacramentale di Cabasilas a quella ascetico-mistica di Palamas, dal momento che Cabasilas \u00e8 facilmente integrabile nel pensiero classico cattolico. Una tendenza di tal genere la troviamo, ad esempio, negli scritti del vescovo francescano Yannis Spiteris. \u00c8 vero che Cabasilas non fa riferimento alla prospettiva palamita ma \u00e8 pure vero che non vi si oppone apertamente. Questo tentativo di opporre due visioni teologiche tra loro \u00e8, dunque, artificiale, dal momento che la vita sacramentale non \u00e8 esclusa da Palamas ma rientra in un quadro pi\u00f9 generale. La discrezione con cui Palamas parla dei sacramenti, non lo trattiene da espressioni di questo genere: \nMa \u00e8 bene sottolineare che, per lui, i sacramenti non sono e non saranno mai dei fini ma puri mezzi per giungere a Dio. L'asceta che non ha la possibilit\u00e0 di accedervi frequentemente, pu\u00f2 comunque purificare se stesso attraverso le \"lacrime di penitenza\". Palamas esorta il suo popolo nei termini seguenti: \nLa sua teologia, dunque, pone un accento tutto particolare sul bisogno di purificazione dell'uomo, attivit\u00e0 previa e contemporanea a tutto il resto. Una vita sacramentale che prescinda da queste basi finirebbe per rinnegare se stessa. Sembra, perci\u00f2, che Palamas conoscesse le critiche che, in tal senso, esprimeva san Simeone il Nuovo teologo, proprio qualche secolo prima (XI sec.).\nUn'altra caratteristica importante della teologia palamita \u00e8 il suo carattere trinitario. Quando Gregorio parla di \"energie divine\" non prescinde dal fatto che Dio \u00e8 un essere tripersonale e che dal Cristo si partecipa al Padre nello Spirito Santo. Quest'aspetto ben evidenziato dal teologo Amfilochio Radovic, \u00e8 importante per non equivocare la teologia palamita come una sorta di emanazionismo plotiniano o di religiosit\u00e0 estremo-orientale.\nL'ecclesiologia.\nLa Chiesa in Gregorio Palamas non \u00e8 vista in modo legale n\u00e9 in modo puramente istituzionale. Per l'arcivescovo di Tessalonica la Chiesa \u00e8, prima di tutto, una realt\u00e0 carismatica: la comunione dei santi divinizzati, come dice correttamente uno studioso di Palamas, Georgios Mazaridis. Essa non \u00e8 tanto depositaria di un discorso sui dogmi ma di una verit\u00e0 che nasce da un'esperienza. Sganciare la verit\u00e0 dall'esperienza \u00e8 molto pericoloso e snatura la realt\u00e0 della Chiesa. In questo senso, Gregorio Palamas doveva aver ben presente quanto scriveva Niceta Stethat\u00f2s (XI sec.) per il quale: \n\u00c8 solo considerando seriamente questa preminenza carismatica che siamo in grado di comprendere i termini apparentemente \"anarchici\" dell'ecclesiologia di Palamas: \nSempre la preminenza carismatica, che pone l'accento sull'esperienza, fa proclamare, ad esempio, la grazia sacramentale increata (mentre per il tomismo la grazia, pur soprannaturale, \u00e8 definita \"creata\" coerentemente con i suoi presupposti filosofici). La Chiesa \u00e8 veramente rappresentata da coloro che hanno esperito tale grazia.\n\u00c8 solo per questo, non per vana erudizione, che Gregorio ama citare le colonne della Chiesa: Dionigi Areopagita, Massimo il Confessore, Basilio Magno, Atanasio di Alessandria, Gregorio di Nissa e altri. Allora, scagliarsi contro i monaci (o ritenerli qualcosa di tutto sommato marginale o poco influente), per Gregorio, non \u00e8 porsi contro un partito o una parte ma contro la Chiesa stessa poich\u00e9 essi conservano, vivendolo, il deposito di fede di tutta la Chiesa. Il Tomo Sinodale di condanna a Barlaam, che risente dell'influsso gregoriano, dichiara significativamente: \nLa Chiesa, quale comunit\u00e0 dei santi divinizzati, rappresenta la garanzia del retto cammino. Gregorio afferma: \nLa funzione sacerdotale, nella Chiesa, ha un ruolo medicinale. Il sacerdote, oltre ad amministrare le medicine della Grazia, ossia i sacramenti, dev'essere in grado di conoscere il cammino che porta a Dio, e precedere i fedeli in esso. In caso contrario, come affermerebbe pure Simeone il Nuovo Teologo, non trasmette il carisma apostolico.Il suo ruolo non \u00e8, dunque, di puro insegnamento ma di testimonianza vivente. \nQuesto concetto carismatico di Chiesa fa appello all'esperienza nel santo. Ed \u00e8 per questo che la Chiesa non \u00e8 espressione di una semplice democrazia, di una convenzione formale o di una maggioranza umana. Gregorio Palamas, anche quando ha tutto il mondo contro e vive rinchiuso in prigione, sente di appartenere alla Chiesa, non meno di come vi appartenevano Massimo il Confessore avverso al monotelitismo o Atanasio d'Alessandria avverso all'arianesimo.\nIl concetto monastico e carismatico di Chiesa espresso da Palamas influisce fortemente ancor oggi nell'Oriente cristiano mentre l'Occidente esprime un concetto piuttosto istituzionale e legale.\nGli studi su Palamas.\nCome scrisse Jean Meyendorff: \nMayendorff ammise che, ciononostante, la Chiesa ortodossa era riuscita a conservare la sua spiritualit\u00e0 monastica e la sua liturgia. Nel frattempo, pure l'ortodossia russa si lasci\u00f2 influenzare dalla cultura occidentale piuttosto che da quella bizantina tradizionale. Di conseguenza, in Occidente ben poche persone s'interessarono all'eredit\u00e0 culturale bizantina. Tra il XVII e il XVIII secolo emergono solo le pubblicazioni dei patri Mauristi che, con la patrologia greca, riuscirono a superare quelle del vescovo Dositeo di Gerusalemme e del monaco Nicodemo l'Agiorita (che pubblic\u00f2 a Venezia la Filocalia).\nAl momento in cui Mayendorff, il pi\u00f9 grande riscopritore di Gregorio Palamas, scriveva (attorno al 1950), almeno tre quarti delle opere dell'arcivescovo di Tessalonica erano inedite. Meyendorff inizi\u00f2 il suo lavoro analizzando gli studi di coloro che lo precedettero: Jean Boivin (XVII sec.), Porfirio, Ouspensky, Polihronij Syrku (XIX sec.), Mons. Louis Petit, Martin Jugie, Vitalien Laurent, Rodolphe Guilland, Raymond-Joseph Loenertz, Giovanni Schir\u00f2 (XX sec.). Egli esamin\u00f2 pure gli studi di Cipriano Kern e del padre romeno Dumitru St\u0103niloae.\nTra tutti questi passati eruditi spiccava Martin Jugie. Nonostante il suo pensiero non fosse n\u00e9 esaustivo n\u00e9 esemplare, apport\u00f2 diversi chiarimenti di cui benefic\u00f2 lo stesso Mayendorff. Quest'ultimo, evitando le polemiche, cerc\u00f2 di fugare le precomprensioni basandosi sugli scritti palamiti. Demol\u00ec, in particolare, l'accusa di Jugie secondo la quale Palamas avrebbe \u201cabusato dell'autorit\u00e0 dei Padri\u201d e si fosse ispirato, piuttosto, a concezioni di tipo platonico. Mayendorff cerc\u00f2 di porre delle conclusioni su due livelli distinti: quello della storia e quello della dottrina. Storicamente Palamas, anche se utilizzava dei termini innovativi, fu ritenuto in linea con la dottrina patristica dalla maggioranza dei suoi contemporanei. Dogmaticamente, la controversia palamita \u00e8 uno sviluppo degli insegnamenti patristico-greci, formulata progressivamente, man mano che la controversia conduceva Palamas ad affrontare i suoi oppositori.\nDal periodo di Mayendorff, morto il 22 giugno 1992, ci sono stati alcuni approfondimenti. Un approfondimento particolarmente importante \u00e8 quello stabilito da Amphilokios Radovic che nel 1991 present\u00f2 uno studio su \"Il mistero della santa Trinit\u00e0 in san Gregorio Palamas\". In questo lavoro lo studioso serbo ricolloc\u00f2 il pensiero gregoriano nella sua giusta prospettiva: le energie divine alle quali il credente partecipa, sono energie che lo mettono in comunione con tutta la Trinit\u00e0, non con un Dio impersonale. Poteva esserci il rischio d'interpretarlo in quest'ultima maniera se ci si fosse fermati solo sugli scritti di Meyendorff leggendoli parzialmente e superficialmente. D'altra parte, lo studioso russo non ha mai affermato nei suoi lavori l'esistenza d'un rapporto impersonale tra Dio e l'uomo. Dovette concentrarsi sulla questione delle energie divine perch\u00e9 era necessitato a rispondere e a motivarle davanti a chi le contestava.\nAttualmente esistono anche studiosi \u201cantipalamiti\u201d. Uno studioso accesamente antipalamita, ossia molto polemico nei riguardi della teologia gregoriana, \u00e8 Juan Nadal Ca\u00f1ellas. Un altro studioso antipalamita, ma assai pi\u00f9 moderato, \u00e8 il vescovo cappuccino Yanni Spiteris.\nIn Italia alcuni studiosi si sono interessati a Gregorio Palamas: Renato D'Antiga e, pi\u00f9 particolarmente, Antonio Rigo. Quest'ultimo ha anche presentato degli studi nei quali ha definito con pi\u00f9 precisione la data della morte del santo.\nIn Grecia, nelle facolt\u00e0 teologiche, c'\u00e8 un grande ossequio per la dottrina palamita ma non pare esistano nuovi approfondimenti, ad eccezione dei lavori passati di alcuni grandi docenti, Panagiotis Christou e Georgios Mantzaridis. In Francia possiamo trovare degli articoli o studi sintetici riguardo Palamas in autori come Jean-Claude Larchet e Joost Van Rossum."}
{"id": "10911", "revid": "1784938", "url": "https://it.wikipedia.org/wiki?curid=10911", "title": "Piergiorgio Odifreddi", "text": "Oltre che di matematica, nelle sue pubblicazioni si occupa di divulgazione scientifica, storia della scienza, filosofia, politica, religione, esegesi, filologia e saggistica varia.\nBiografia.\nNato in una famiglia di geometri (padre e zii), ha frequentato i primi quattro anni delle elementari dalle Suore Giuseppine, la quinta elementare e i tre anni delle medie nel Seminario Vescovile di Cuneo. Tra i suoi compagni di allora, monsignor Celestino Migliore, gi\u00e0 osservatore della Santa Sede alle Nazioni Unite e in seguito nunzio in Polonia. Odifreddi lasci\u00f2 il Seminario nel 1964.\nHa frequentato l'Istituto Tecnico per Geometri a Cuneo, dove ha avuto per compagno Flavio Briatore. Ha studiato matematica presso l'Universit\u00e0 di Torino, dove si \u00e8 laureato con lode in logica nel 1973 con Flavio Previale. Si \u00e8 poi specializzato nella stessa materia negli Stati Uniti (Universit\u00e0 dell'Illinois a Urbana-Champaign e Universit\u00e0 della California, Los Angeles) dal 1978 al 1980, e nell'Unione Sovietica (Universit\u00e0 di Novosibirsk) nel 1982 e 1983.\nIn Unione Sovietica, come narrato nel capitolo \"Una spia che and\u00f2 al fresco\" del libro \"La repubblica dei numeri\", fu trattenuto per alcuni mesi. L'agente sovietico Viktor Pronine era stato arrestato a Genova per spionaggio industriale. L'Unione Sovietica ferm\u00f2 Odifreddi (secondo Odifreddi stesso per ritorsione) con vari pretesti in Siberia assieme ad altri due italiani (il giornalista Luigi Vismara de \"Il Giorno\" e l'uomo d'affari Michelangelo Mazzarelli) a Mosca. Odifreddi racconta di essere stato condannato a 14 anni di carcere per \"attivit\u00e0 anti sovietiche\", ma grazie a un intervento diplomatico dell'allora Ministro degli affari esteri Giulio Andreotti e del Presidente Sandro Pertini, dopo sei mesi i tre italiani vennero rilasciati in cambio della spia sovietica.\nInsegnamento e ricerca.\nDopo un periodo di assistentato iniziato subito dopo la laurea, dal 1983 al 2007 ha insegnato logica presso l'Universit\u00e0 di Torino, raggiungendo la qualifica di professore ordinario nel 1999. Dal 1985 al 2003, \u00e8 stato \"visiting professor\" (professore in soggiorno scientifico) presso la Cornell University, dove ha collaborato con Anil Nerode, Richard Platek e Richard Shore. Inoltre dal 2001 al 2003 ha insegnato anche presso l'Universit\u00e0 Vita-Salute San Raffaele fondata da Don Verz\u00e9. \u00c8 anche stato \"visiting professor\" presso l'Universit\u00e0 Monash a Melbourne nel 1988, l'Accademia Sinica di Pechino nel 1992 e nel 1995, l'Universit\u00e0 di Nanchino nel 1998, l'Universit\u00e0 di Buenos Aires nel 2001 e l\"'Italian Academy\" della Columbia University nel 2006.\nIl suo principale campo di ricerca \u00e8 stata la teoria della calcolabilit\u00e0, branca della logica matematica che studia la classe delle funzioni in grado di essere calcolate in maniera automatica. In tale campo ha pubblicato una trentina di articoli, e il libro in due volumi \"Classical Recursion Theory\" (North Holland Elsevier, 1989 e 1999), che \u00e8 diventato un testo di riferimento sull'argomento.\nVita privata.\nSi \u00e8 sposato tre volte e non ha figli.\nDivulgazione scientifica.\nOltre all'attivit\u00e0 accademica, ha intrapreso un'attivit\u00e0 divulgativa, iniziata con collaborazioni a vari giornali e riviste: dapprima \"La Rivista dei Libri\", \"Sapere\", \"Tuttoscienze\" e \"La Stampa\", poi \"la Repubblica\", \"L'Espresso\" e \"Le Scienze\" (per le quali tiene una rubrica dal titolo \"Il matematico impertinente\"), e successivamente per il quotidiano \"Domani\". La maggior parte di questa produzione giornalistica \u00e8 stata finora raccolta in cinque libri, indicati in bibliografia. Nel 2000 ha registrato per Rai Sat Nettuno Lezioni Universitarie un corso di logica matematica in 20 videolezioni.\nHa al suo attivo una produzione saggistica, su argomenti di vario genere che mirano a mostrare la pervasivit\u00e0 della scienza in generale, e della matematica in particolare, nella cultura umanistica: soprattutto nella letteratura, nella musica e nella pittura, ma anche nella filosofia e nella teologia. La sua produzione in quest'ultimo campo ha per\u00f2 ricevuto pi\u00f9 attenzione per gli aspetti critici nei confronti della religione, che per quelli divulgativi della scienza e della matematica (vedi le sezioni \"Critica religiosa\" e \"Polemiche\").\nOdifreddi ha intervistato numerosi protagonisti della scienza e della matematica, e 50 colloqui con vincitori del Premio Nobel o della Medaglia Fields sono stati raccolti in \"Incontri con menti straordinarie\".\nUn buon numero di queste \"menti straordinarie\" ha partecipato ai tre Festival della Matematica che Odifreddi ha organizzato dal 2007 al 2009 all'Auditorium di Roma, su invito dell'allora sindaco Walter Veltroni. Frequentato da circa 60.000 persone ogni anno, e inaugurato nel 2008 alla presenza del Presidente della Repubblica Giorgio Napolitano, il Festival \u00e8 stato soppresso dall'Auditorium, che ha \"licenziato\" Odifreddi nella primavera del 2009. La memoria del Festival \u00e8 comunque preservata dai \"podcast\" delle conferenze e dal volume di contributi \"Il club dei matematici solitari\"\nImpegno politico.\nOdifreddi si ispira liberamente all'insegnamento e alle posizioni di Bertrand Russell, matematico e intellettuale socialista democratico, e Noam Chomsky, linguista e filosofo socialista libertario. In particolare, ha ripetutamente manifestato la sua opposizione alle politiche degli Stati Uniti, in particolare contro George W. Bush, e a quelle di Israele (per esempio in \"Non siamo tutti americani\", intitolato anche \"No al terrorismo. Ma quale?\", \"La dannata Terra Santa\" e la controversa \"Intervista a Hitler\", tutti ne \"Il matematico impertinente\"). Queste sue opinioni su Israele \"immodestamente ispirate\" da Jos\u00e9 Saramago e Noam Chomsky hanno causato, nel novembre 2012, la cancellazione per proteste di un post del suo blog su Repubblica.it, post intitolato \"Dieci volte peggio dei nazisti\", che trattava dell'incursione israeliana nella striscia di Gaza incominciata a met\u00e0 di quel mese, paragonando il comportamento delle forze armate israeliane alla rappresaglia della Germania nazista nella strage delle Fosse Ardeatine. In conseguenza di questo fatto viene la decisione, presa dallo stesso professore, il 20 novembre 2012, di chiudere il blog stesso concludendolo con un post amareggiato, anche se successivamente ha deciso di riaprirlo.\nNel 2007, su invito di Walter Veltroni, si \u00e8 candidato alle primarie del Partito Democratico in una lista di sinistra a suo sostegno, ed \u00e8 risultato eletto nel collegio Torino Centro. Il 28 ottobre \u00e8 stato nominato membro della Commissione Manifesto dei Valori dello stesso partito. Nel 2008, dopo ripetuti tentativi di contrastarne quella che a suo giudizio era una deriva clericale, e prima delle elezioni politiche, l'ha abbandonato. Nel 2009 ci \u00e8 temporaneamente rientrato per sostenere la candidatura a segretario di Ignazio Marino, abbandonandolo poi definitivamente e criticandolo spesso.\nCome ha accennato in un'intervista, ritiene comunque che il \"sedicente\" sistema democratico, basato sull'elezione periodica di delegati ai quali viene assegnato un mandato generale in bianco per alcuni anni, sia ormai anacronistico e non adeguato n\u00e9 alla complessit\u00e0 della societ\u00e0 moderna, n\u00e9 alla sua velocit\u00e0 di cambiamento, n\u00e9 alle sue possibilit\u00e0 tecnologiche di consultazioni dirette in caso di problematiche inaspettate e radicali (quali gli attentati dell'11 settembre 2001 o la grande recessione), ritenendo la democrazia rappresentativa di stampo liberale ormai superata, indicando come alternative la democrazia diretta e la e-democracy. Nella stessa intervista ha detto inoltre di sentirsi vicino alle idee comuniste, di ritenere che la struttura elettiva e deliberativa dai \"soviet\" applicata nell'URSS dal 1917 al 1924, fosse un buon esempio di democrazia, nonch\u00e9 di guardare con simpatia allo statalismo. Propone anche l'abolizione del Concordato e dello Stato del Vaticano, affermando che la sede papale dovrebbe stare a Gerusalemme anzich\u00e9 a Roma, nonch\u00e9 l'eliminazione della pubblicit\u00e0.\nNel 2012 dichiara di sostenere Nichi Vendola di Sinistra Ecologia Libert\u00e0 alle primarie del centrosinistra per la \"premiership\".\nNel 2016 si \u00e8 schierato apertamente in favore del \"No\" al referendum costituzionale di dicembre.\nCritica religiosa.\nNel suo primo libro divulgativo, \"Il Vangelo secondo la Scienza\", ha proposto una visione secondo la quale la scienza, la matematica e la logica affrontano, riformulano, e a volte risolvono, problematiche che storicamente sono state considerate di pertinenza della religione e della teologia, quali la creazione del mondo, l'infinito o l'esistenza di Dio. La conclusione, espressa in un motto provocatorio, \u00e8 che:\nNel suo libro pi\u00f9 noto, \"Perch\u00e9 non possiamo essere cristiani (e meno che mai cattolici)\", ha proposto invece una lettura del \"Pentateuco\" e del \"Nuovo Testamento\" da un punto di vista razionalista, indicandone a suo giudizio le incongruenze e gli anacronismi. Il motto di copertina sintetizza:\nIn vari articoli, oltre che in una controversa \"Intervista a Ges\u00f9\", ha poi criticato gli aspetti pi\u00f9 svariati del fenomeno religioso: dai miracoli alla caccia alle streghe, da Galileo a Spinoza, da Padre Pio a Madre Teresa, dalla \"Fides et ratio\" di Giovanni Paolo II alla \"Spe salvi\" di papa Benedetto XVI, dal referendum sulla legge 40 alla pedofilia ecclesiastica.\nLe sue critiche alla religione sono state sviluppate anche dibattendo con quei cattolici disponibili a un confronto dialettico con Odifreddi, come l'onorevole Paola Binetti e monsignor Antonio Staglian\u00f2, compiendo a piedi insieme al giornalista Sergio Valzania e allo storico Franco Cardini gli 800 chilometri del Cammino di Santiago di Compostela (raccontato nel libro \"La Via Lattea\"), e cercando di elaborare in vari articoli una concezione di spiritualit\u00e0 laica, culminata nella formulazione de \"Il mio credo\" (da \"Il matematico impenitente\"):\nIn continuit\u00e0 con questa sua linea di pensiero, nel 2011, con \"Caro Papa, ti scrivo\", Odifreddi si rivolge a Benedetto XVI in un ideale confronto tra scienziato e teologo: la lettera prende in esame il Credo dei cattolici, nel commento che Ratzinger ne fece con la sua \"Introduzione al Cristianesimo\", obiettandolo punto per punto. A sua volta Benedetto XVI ha risposto al matematico ateo con una lettera, pubblicata sul quotidiano \"La Repubblica\" il 24 settembre 2013.\nPresenza pubblica, critiche e polemiche.\nIl giorno stesso della sua uscita, il 10 ottobre 1999, \"Il Vangelo secondo la Scienza\" \u00e8 stato criticato e commentato dal quotidiano cattolico \"Avvenire\" in una recensione intitolata \"Contro la fede una scienza da rotocalco\", cui ha fatto seguito il 27 ottobre una pagina de \"L'Osservatore Romano\" intitolato \"Un libro che confonde perfino l'infinito metafisico con quello matematico\". Nella prefazione alla seconda edizione del 2008, Odifreddi fa una rassegna delle molte critiche successive, fino a quella del 15 marzo 2007 di Ernesto Galli della Loggia sul \"Corriere della Sera.\"\nNel tempo Odifreddi \u00e8 stato identificato come \"anticlericale\" anche in relazione alla sua presenza in TV in trasmissioni e dibattiti concernenti la religione. Dal 2003 \u00e8 Presidente Onorario dell'Unione degli Atei e degli Agnostici Razionalisti accanto a scienziati come Margherita Hack, Danilo Mainardi e altri.\nTuttavia le polemiche maggiori sono state sollevate nel 2007 dalla pubblicazione di \"Perch\u00e9 non possiamo essere cristiani (e meno che mai cattolici)\", soprattutto a causa dell'introduzione, intitolata \"Cristiani e cretini\", ripresa da un articolo di poco precedente, nella quale viene ricordato che una delle etimologie correntemente proposte per la parola \u00abcretino\u00bb \u00e8 la derivazione da \u00abcristiano\u00bb, tramite il francese \"chr\u00e9tien\"/\"cr\u00e9tin\" (Odifreddi cita il vecchio Pianigiani, ma la stessa etimologia \u00e8 riportata, per esempio, dal \"Nuovo Dizionario Etimologico della Lingua Italiana\" di Zanichelli).\nPer questo libro Odifreddi \u00e8 stato criticato da esponenti del pensiero sia ebraico sia cattolico (per esempio, Giorgio Israel dell'Universit\u00e0 La Sapienza e Paolo Martino della Libera Universit\u00e0 Maria Santissima Assunta). Sul sito ufficiale del Vaticano \u00e8 apparsa una reprimenda in latino rivolta a lui (insieme a Tinto Brass e Carla Bruni) scritta dal latinista Oreste Carbonero. Odifreddi ritiene che le critiche a lui rivolte siano prevenute e marginali, e che non scalfiscano l'impianto della sua decostruzione razionale della religione ebraico-cristiana. Alle critiche pi\u00f9 dure ha risposto ne \"Il matematico impenitente\" con i capitoli \"Difesa dagli attacchi del Foglio\", \"Difesa dagli attacchi del Corriere\", \"(In)Civilt\u00e0 Cattolica\".\nAltre polemiche, oltre a quelle di tipo religioso, Odifreddi le ha alimentate (provocandole e/o subendole) nel mondo accademico, talvolta anche a causa di una visione logico-razionale del mondo che \u00e8 stata tacciata di scientismo e positivismo. In particolare, nel corso degli anni ha polemizzato con i fisici Antonino Zichichi (dal quale ha ricevuto due querele, entrambe archiviate, e al quale ha dedicato la raccolta di articoli \"Zichicche\") e Paolo Diodati, docente all'Universit\u00e0 di Perugia che per due volte l'ha insignito di un \u00abAsino d'Oro\u00bb (2007 e 2009) per alcuni errori scientifici che sarebbero stati rilevati in due articoli di Odifreddi pubblicati sulla rivista \"Le Scienze\". Altre polemiche sono sorte con i filosofi Massimo Cacciari (che lo chiama pubblicamente \u00abnipotino di Voltaire\u00bb), Gianni Vattimo ed Emanuele Severino (criticati rispettivamente in \"Antropitechi e teopitechi\" e \"Severi? S\u00ec, con Severino!\", intitolato anche \"La scienza sotto tiro\").\nNel 2009 la restituzione per protesta del Premio Peano (per protesta contro un altro vincitore, Giorgio Israel), vinto nel 2002, innesca una serie di polemiche che culminano in insulti da parte del Ministro dell'istruzione, dell'universit\u00e0 e della ricerca Maria Stella Gelmini (ai quali Odifreddi risponde in una lettera aperta su \"Il Fatto Quotidiano\") e del Ministro della difesa Ignazio La Russa in diretta TV (un episodio che finisce su \"Striscia la notizia\").\nSempre nel 2009, dopo la sentenza della Corte Europea Lautsi v. Italia sulla rimozione dei crocifissi nelle aule scolastiche, Odifreddi manifesta la sua approvazione. La sua partecipazione a un programma televisivo scatena ancora una volta la reazione del ministro Ignazio La Russa, al quale ancora una volta Odifreddi risponde con una lettera aperta su \"il Fatto Quotidiano\".\nNel 2011 intervenendo sul caso di una minorenne incinta che i genitori volevano far abortire, ha scritto sulla \"procreazione responsabile\", affermando che in taluni casi l'interruzione della gravidanza dovrebbe essere obbligo di legge, attirandosi accuse di sostegno all'eugenetica. Nel post successivo ha affermato che si trattava di una semplice provocazione, portando il caso della sua partecipazione alla campagna referendaria del 1981 contro l'ingerenza statale in materia di I.V.G. (\"Interruzione Volontaria di Gravidanza\"), in cui tuttavia vinse il \"no\".\nNel 2013, in un commento in risposta a quello di un utente del suo blog ad un post sulla \"verit\u00e0 storica\", incentrato principalmente sulla seconda guerra mondiale e su Erich Priebke, ha dichiarato che bisogna accettare quello che \u00e8 stato raccontato dai testimoni, dato che lui non era fisicamente presente, riferito in particolare all'Olocausto e all'esistenza delle camere a gas, e ha criticato il processo di Norimberga, in quanto anche gli alleati stessi, che lo presiedettero, avevano commesso crimini di guerra. Tale affermazione \u00e8 stata accusata di negazionismo dell'Olocausto o criticata (ad esempio da Corrado Augias); l'accusa \u00e8 stata decisamente respinta da Odifreddi:\nIl 2 aprile 2018 pubblica all'interno della sua rubrica \"Il non-senso della vita 3.0\" ospitata da \"Repubblica\" un post \"Le \"fake news\" di Scalfari su Papa Francesco\" in cui si lamenta della leggerezza con cui il giornale, ma anche la stampa in generale, si preoccupi della questione delle \"fake news\" e non di quelle di Scalfari sul Papa. Il problema infatti era legato a una presunta intervista al Papa successivamente smentita dai portavoce del Vaticano, soprattutto in merito ai virgolettati. A causa di questo post il direttore Calabresi ha deciso la sospensione della sua rubrica dopo diciotto anni di collaborazione.\nRadio e televisione.\nTra le circa 400 partecipazioni a trasmissioni radiofoniche, si segnalano i seguenti programmi:\nTra le circa 300 apparizioni televisive, si ricordano la presenza fissa nella stagione 2007-2008 nel programma \"Crozza Italia\", altra presenza fissa nella stagione 2011 de \"Il senso della vita\" condotto da Paolo Bonolis e la partecipazione a tre trasmissioni: il 31 maggio 2007 ad \"Anno Zero\" su pedofilia e Chiesa cattolica, il 16 gennaio 2008 a \"Porta a Porta\" per la controversia sull'invito di papa Benedetto XVI alla Sapienza, e il 6 febbraio 2009 a \"Matrix\" sul caso di Eluana Englaro (ultima puntata della trasmissione, per le successive dimissioni del conduttore Enrico Mentana).\nPer alcuni anni \u00e8 stato presente su National Geographic Channel con la rubrica \"Ai confini della Scienza\"."}
{"id": "10912", "revid": "985910", "url": "https://it.wikipedia.org/wiki?curid=10912", "title": "Patafisica", "text": "La patafisica, definita inizialmente come la \"scienza delle soluzioni immaginarie\" dal suo creatore, lo scrittore e drammaturgo francese Alfred Jarry, nel libro \"Gesta e opinioni del dottor Faustroll, patafisico\" e spesso considerata come una \"logica dell'assurdo\", uno \"schema metafisico eccentrico\" e una parodia della metafisica, ha successivamente influenzato vari scrittori, pittori, cineasti, critici, matematici e filosofi, fino ad essere considerata una vera e propria corrente artistica. \nNel suo \"Faustroll\", Alfred Jarry espone i princip\u00ee e i fini della patafisica, definendola come la scienza che si prefigge di studiare il particolare e le eccezioni e spiegare l'universo supplementare al nostro.\nAl giorno d'oggi, riaffermando gli assiomi rivelati dal suo inventore, la patafisica continua a soffermarsi, attraverso l'arte e la letteratura, sulle eccezioni che affiancano le teorie e i metodi propri alla scienza, usando espressioni che fondono in un tutt'uno il nonsenso, l'ironia e l'assurdo.\nEtimologia.\nLetteralmente \"patafisica\" (dal francese \"'pataphysique\", formazione scherzosa e arbitraria derivante dal greco: (e)p(i)-(me)ta-physique , significa: ci\u00f2 che \u00e8 vicino (ep\u00ec) a ci\u00f2 che viene dopo (met\u00e0) la fisica (per \"dopo la fisica\" s'intende la metafisica).\nJarry ne fa risalire l'origine a Ibicrate il Geometra, pseudonimo di Ippocrate di Chio.\nEtimologicamente il termine \"patafisica\" deriva dal greco antico. \n\"Epi meta ta fisica\" , dove \"ta fisica\" sta per \"la fisica\"; \"meta ta fisica\" sta per \"metafisica\", e infine \"epi meta ta fisica \" sta per \" 'patafisica\". \nL'apostrofo apposto all'inizio della parola ricorda l'elisione della \"E\" di \"epi\" pertanto la parola diventa 'Patafisica. Chi ha consapevolezza lo usa, chi non ha la consapevolezza di cosa sia la 'Patafisica ne fa a meno, pensando che si tratti di un refuso. \nGenesi della patafisica.\nIl 28 aprile 1893 \"Guignol\", pubblicato nel mensile \"L'\u00e9cho de Paris\", vale a Jarry un premio di prosa. In quel testo fa dire a padre Ubu in una conversazione che trattiene con Achras: \u00abLa patafisica \u00e8 una scienza che abbiamo inventato, perch\u00e9 se ne sentiva generalmente il bisogno\u00bb. Ubu \u00e8 il famoso personaggio meschino, crudele e repellente nato per la commedia Ubu re che parodiava l'insegnante di fisica F\u00e9lix H\u00e9bert al liceo di Rennes frequentato da Alfred Jarry. Lo stesso dialogo \u00e8 in seguito rimanipolato nell'opera teatrale di \"Ubu cornuto\" (1897).\nMa la patafisica viene pienamente esplicitata nell'opera postuma \"Gesta e opinioni del dottor Faustroll, patafisico\", che vide la pubblicazione soltanto nel 1911, quattro anni dopo la morte di Jarry; titolo chiaramente ispirato al libro: \"La vita e le opinioni di Tristram Shandy, gentiluomo\" di Laurence Sterne. Araldo e primo docente della filosofia diverrebbe dunque il dottor Faustroll che compiendo un viaggio accompagnato da Bosse de Nage, scimmia babbuino e Panmuphle, ufficiale giudiziario, porta il lettore alle soglie della realt\u00e0, trascinandolo nell'astrazione largamente disponibile ad accogliere l'immaginario. Viaggio puntualizzato da molte riflessioni attorno alla scienza e sospinte da molteplici induzioni filosofiche. A tener d'esempio: l'ultimo capitolo del libro dove Jarry rivela il calcolo della superficie di dio che fa corrispondere al punto tangente di zero e dell'infinito.\nLa patafisica.\nRileggendo la definizione che ne d\u00e0 Alfred Jarry: \u00abLa patafisica \u00e8 la scienza delle soluzioni immaginarie, che accorda simbolicamente ai lineamenti le propriet\u00e0 degli oggetti descritti per la loro virtualit\u00e0.\u00bb e proseguendo nella lettura del \"Libro Secondo: Elementi di Patafisica - VIII - Definizione\" ci si accorge di quanto la patafisica, contrariamente alle altre scienze, non si occupa del generale ma piuttosto del particolare, non si occupa delle regole ma piuttosto delle eccezioni. Nel tentativo di criticare il pregiudizio generato da una visione condizionata dall'abitudine, Jarry dimostra come sia sciocco decifrare in modo univoco un fenomeno quando ne esistono infinite interpretazioni. A servire d'esempio fa notare che un orologio da polso viene solitamente ritratto di forma tonda quando, visto lateralmente, esso \u00e8 rettangolare e schiacciato o \u00abInvece di enunciare la legge della caduta dei corpi verso un centro, perch\u00e9 non si preferisce la legge dell'ascensione del vuoto verso una periferia..\".\u00bb\" \u00c8 cos\u00ec che Jarry conduce i principi della patafisica oltre a quelli della metafisica considerando l'universo reale nella sua totalit\u00e0 e l'approccio patafisico come complementare alle percezioni condizionate dalle generalit\u00e0.\nNegli anni cinquanta, Boris Vian, che fu un convinto promotore della patafisica, enuncer\u00e0 che uno dei principi fondamentali della patafisica \u00e8 l'equivalenza dei contrari... \u00ab\u00c8 forse quello che spiega il rifiuto che manifestiamo di ci\u00f2 che \u00e8 serio, di ci\u00f2 che non lo \u00e8, in quanto per noi, \u00e8 esattamente la stessa cosa, \u00e8 patafisica.\u00bb\nLa patafisica si presenta a volte sotto forma di discorsi scientifici o filosofici che possono sembrare a prima vista ermetici. Questi sono avvolti da un'ironia molto caratteristica, talvolta sotto giochi di spirito che propongono una riflessione profonda sui linguaggi e trascrivono una visione \"altra\" del mondo, che si pu\u00f2 vedere e che come dice Jarry \u00ab...si deve vedere al posto del tradizionale...\u00bb. Diceva anche Enrico Baj: \u00abPer il patafisico l'idea di verit\u00e0 \u00e8 la pi\u00f9 immaginaria fra tutte le soluzioni\u00bb.\nLa patafisica, partendo dalla fisica e passando dalla metafisica, \u00e8 stata anche vista come l'ultimo anello che racchiude e contiene tutte le filosofie possibili: \u00abLa patafisica \u00e8 l'ultimo pensiero disponibile\u00bb (cit. Pietro Bellasi). Gilles Deleuze in \"Critica e clinica\" in \"L'isola deserta\" sviluppa l'idea che creando la patafisica Jarry ha aperto la via alla fenomenologia. Jean Baudrillard l'ha individuata come unica strategia ormai possibile contro il sistema iperrealista della simulazione... Enrico Baj ha restituito notevoli informazioni e pensieri sulla patafisica nel suo libro \"Patafisica\" oltre a una vasta antologia di testi tradotti dal francese, documenti fotografici e illustrazioni.\nLe istituzioni patafisiche.\n\u00c8 inizialmente in Francia che si \u00e8 delineato questo atteggiamento intellettuale che ha avuto i primi approfondimenti e sviluppi. Infatti dall'11 maggio 1948 esiste a Parigi, un Collegio di patafisica il \"Coll\u00e8ge de 'Pataphysique\", avviato da personalit\u00e0 come il Dottor Ireneo Luigi Sandomir, Maurice Saillet, Jean Ferry e Raymond Queneau. Il Collegio si costitu\u00ec adottando degli Statuti ed ebbe una gerarchia fin dalla sua fondazione, fu conservato L'Ordine della Grande Giguglia che Alfred Jarry enuncia negli \"Almanacchi del Padre Ubu\" (non ancora tradotti in italiano). Fu anche compilato un Calendario Patafisico Perpetuo. Il Collegio si costitu\u00ec come una societ\u00e0 scientifica \"minoritaria per vocazione\": societ\u00e0 di ricerche scientifiche e inutili.\n\u00c8 senz'altro da ricordare l'OuLiPo (Ouvroir de Litt\u00e9rature Potentielle), la \"sottocommissione\" del Collegio che nacque il 24 novembre 1960 fondata da Fran\u00e7ois Le Lionnais, Raymond Queneau e una decina di scrittori e/o matematici e/o pittori: Albert-Marie Schmidt, Jean Queval, Jean Lescure, Jacques Duchateau, Claude Berge, Jacques Bens, Andr\u00e9 Blavier, Italo Calvino e altri.\nNel 1952 Roger Chattuck \u00e8 nominato Rappresentante del Collegio delle Americhe e nel 1957 viene fondato il primo istituto straniero a Buenos Aires: l'Istituto di Alti Studi Patafisici. Il 3 marzo 1964 viene celebrata la fondazione dell'Istitutum Patafisicum Mediolanense, nato dagli stimoli di Raymond Queneau. l'anno precedente prendeva vita a Roma un Istituto Patafisico promosso da Renato Mucci, Leonardo Sinisgalli e Giambattista Vicari. Si susseguirono in Italia il Turin Institute of Pataphysics (1979) che vide Ugo Nespolo quale Protoprovveditore, l'Institutum Pataphyisicum Parthenopeium, aperto a Napoli dall'intellettuale Luigi/luca Castellano il quale, non essendo mai molto prolifico di nuove nomine port\u00f2 ad un periodo di occultazione fino al nuovo Istituto Patafisico Partenopeo, retto attualmente da Mario Persico, proposto e nominato nel 2001 presso la casa materna di Portici dai patafisici partenopei Raffaele Gambardella, Mri-Mario Ricciardi, Eduardo Ciancia.\nIl Collage de 'Pataphysique (1989), fondato da Tania Lorandi, l'Istituto dei Ventilati Patafisici Benacensi e l'Istituto Patafisico Vitellianense (1994), retto da Afro Somenzari e fondato in collaborazione con Enrico Baj e Ugo Nespolo, iniziavano le loro attivit\u00e0 con l'approvazione dell'Imperatore Analogico Enrico Baj. Nascevano accompagnati da rare emanazioni e approvazioni del Coll\u00e8ge de 'Pataphysique, nuovi istituti come l'Autoclave di Estrazioni Patafisiche (2008) fondato a Milano da Giovanni Ricciardi e l'Istituto Patafisico Sardonico (2008) fondato dalla compagnia teatrale Fueddu e Gestu. Ovunque nel mondo esistono istituti storici come il London Institute of Pataphysics, l'Istituto di Alti Studi Patafisici di Buenos Aires, l'Institut Limbourgeois de Hautes Etudes Pataphysiques in Belgio, L'Accademia Olandese di Patafisica ad Amsterdam e i nuovi Istituto Patafisico di Santiago del Cile, dodici D\u00e9collage de 'Pataphysique (sede distaccate del Collage de 'Pataphysique) in Brasile (dal 2008 - attualmente occultata), a Buenos Aires (dal 2013) a Roma il 3 marzo del 2016 nasce l'Istituto di Patafisica Romanense con l'approvazione del College di Parigi e con una sede distaccata a Tarquinia, dall'8 settembre 2016 (a Milano, Venezia, Torino, Firenze, Roma, Bari, Palermo, Madagascar, Freiburg, Li\u00e8ge) e il Collegio Patafisico Patavino (privo di reggenti e di rettori). Anche in Svizzera ci sono istituti patafisici: il Pataphysisches Institut Basel (2013) a Basilea e l'Institut de 'Pataphysique Appliqu\u00e9e (2008) a San Gallo.\nIl 2 maggio 2014, (per il calendario patafisico 13 Palotino 141), il Trascendente Satrapo Fernando Arrabal segna una pagina importante per il Coll\u00e8ge de 'Pataphysique, eleggendo a Parigi quale unico elettore la nuova Vice Curatrice Sua Magnificenza Tanya Peixoto, la quale ha sostituito lo storico Vice Curatore Sua Magnificenza Lutembi. \nNel 2020 viene a mancare l'artista ed editore Thieri Foulc, che insieme a personalit\u00e0 intellettuali come Fernando Arrabal, Paul Gayot, Jean-Christophe Averty, Tristan Bastit e Marc Decimo, hanno mosso gli ultimi vent'anni del Coll\u00e9ge parigino dopo la disoccultazione degli anni 2000.\nI simboli dei patafisici.\nNella maggior parte dei casi, l'influenza patafisica (di un evento, una rappresentazione artistica o di un'associazione tra persone) \u00e8 resa manifesta attraverso riferimenti iconografici precisi. Tra i pi\u00f9 comuni vi sono senza dubbio:\nEsiste anche un Calendario Patafisico, detto \"Perpetuo\", che non subisce variazioni bisestili e nel quale il capodanno corrisponde all'8 settembre dell'era volgare (data di nascita di Jarry). Consta di tredici mesi chiamati cos\u00ec nell'ordine: Assoluto, Haha, Asso, Sabbia, Decervellaggio, Gole, Pedale, Clinamen, Palotino, Merdra, Giduglia, Tatana, Fallo. Si ispira a due calendari pubblicati da Alfred Jarry all'interno degli Almanacchi dedicati a Padre Ubu. I nomi dei mesi del Calendario Patafisico sono vocaboli tipici dell'autore, neologismi che si possono ritrovare lungo il percorso delle opere di Jarry. Alcuni nomi o termini caratteristici del gergo patafisico sono giochi di parole propri della lingua francese.\nIl \"Calendario Patafisico Perpetuo\" scandisce il tempo di tutti gli istituti, i circoli e gli ordini patafisici del mondo.\nRiferimenti patafisici nelle produzioni artistiche.\nNella musica:\nNelle arti visive:\nLa patafisica nella letteratura.\nNel 1960 in una cantina parigina sette scrittori danno vita al gruppo dell'OuLiPo (Ouvroir de Litt\u00e9rature Potentielle), fondato dal matematico/scacchista Fran\u00e7ois Le Lionnais insieme a Raymond Queneau, Jacques Bens, Claude Berge, Jacques Ducheteau, Jean Lescure e Jean Queval. Il gruppo si occupa di rianalizzare tutte le potenzialit\u00e0 della scrittura e della lingua, riprendendo i sentieri gi\u00e0 percorsi dai surrealisti e dai futuristi arrivando ad ampliare in modo sempre pi\u00f9 parossistico l'uso delle parole e delle loro significazioni virtuali, per questo fanno uso dell'acrostico, del lipogramma, del palindromo e dell'olorima.\nA Capri nel 1990 nasce l'OpLePo un gruppo di scrittori che si occupa ugualmente delle stesse problematiche basate nel loro caso sulla lingua italiana. Dal 1998 l'OpLePo aveva come direttore il poeta e critico Edoardo Sanguineti.\nSi sono particolarmente concentrati sull'opera di Alfred Jarry e la patafisica in Italia: Vincenzo Accame, Brunella Eruli, Roberto Sanesi, Ornella Volta, Enzo Rossi Roiss e Vittorio Orsenigo.\nLa patafisica nei giochi per computer.\nNel gioco Broken Sword I e sono inseriti alcuni nomi inerenti alla patafisica come il Caf\u00e9 de la Chandelle Verte, Rue Jarry e l'Hotel Ubu."}
{"id": "10914", "revid": "125950124", "url": "https://it.wikipedia.org/wiki?curid=10914", "title": "Sistema di numerazione romano", "text": "Il sistema di numerazione romano \u00e8 un sistema di numerazione additivo/sottrattivo per il quale a ogni simbolo letterale \u00e8 associato un valore: il numero rappresentato \u00e8 dato dalla somma o dalla differenza dei valori di ogni simbolo che lo compone.\nSimboli base.\nI numeri romani sono sequenze di simboli, ciascuno dei quali identifica un numero. La seguente tabella elenca i simboli romani accanto ai corrispondenti valori espressi nel sistema numerico decimale. Si noti che non \u00e8 presente un simbolo per esprimere lo zero \nSuffissi per i multipli.\nIl sistema romano faceva uso di suffissi a cornice per indicare i multipli notevoli.\nSopralineando o sottolineando una lettera, il suo valore originale viene moltiplicato per . Questo ha delle analogie con i Prefissi del Sistema internazionale di unit\u00e0 di misura.\nBordando una lettera con due linee verticali ai fianchi e una linea orizzontale soprastante, il suo valore originale viene moltiplicato per centomila. Gli antichi romani non avevano una parola specifica n\u00e9 per i milioni n\u00e9 per i miliardi e la loro massima espressione lessicale numerica erano le migliaia. \nPer esempio, , si indicava come \"mille mila\".\nBordando con due linee orizzontali soprastanti, il valore originale viene moltiplicato per .\nRegole.\nPer ottenere gli altri interi esprimibili bisogna combinare tra loro, cio\u00e8 \"giustapporre\", questi simboli in modo da ottenere stringhe che rispettano le regole seguenti.\nQueste regole fanno s\u00ec che certi numeri si possano esprimere in pi\u00f9 di un modo: per questi casi \u00e8 preferibile la scrittura pi\u00f9 concisa.\nSi individuano quindi i seguenti insiemi di numeri successivi\nQuesti numeri attualmente sono utilizzati per indicare gli ordinali di entit\u00e0 che fanno parte di sequenze con qualche decina di componenti (pagine, secoli, mesi, ore, regnanti, papi, membri di altre dinastie, ...).\nEssi sono inoltre utilizzati per indicare anni, soprattutto nelle epigrafi.\nCasi particolari.\nSebbene la forma \"standard\", come \u00e8 stata descritta, sia universalmente accettata per convenzione, a Roma, e soprattutto nel medioevo e in tempi moderni, si diffusero alcune alternative.\nAlcune iscrizioni romane, in special modo in contesti formali, sembrano mostrare una preferenza per le forme IIII e VIIII, anzich\u00e9 IV (= 4) e IX (= 9). Entrambe le rappresentazioni appaiono in documenti precedenti al 476 d.C., ossia della caduta dell'Impero romano d'Occidente, e talvolta le varianti sono state ritrovate nel medesimo documento. Oltre a queste, sono state ritrovate, con minor frequenza, anche altre varianti: XIIX o IIXX anzich\u00e9 XVIII (= 18); IIIII al posto di V (= 5); IIIIII anzich\u00e9 VI (= 6); XXXXX al posto di L (= 50); XXXXXX anzich\u00e9 LX (= 60).\nTali forme alternative sono proseguite durante tutto il medioevo ed alcune anche in epoca moderna, dove sono diventate convenzioni in certi ambiti. Gli orologi che utilizzano numeri romani mostrano normalmente la forma IIII anzich\u00e9 IV, ma mantengono la forma IX per segnare le 9; pratica a cui si rifanno antichissimi orologi, come quello della cattedrale di Wells che risale alla fine del XIV secolo. L'utilizzo di IIII non \u00e8 tuttavia capillare, il Big Ben ad esempio ha IV.\nOperazioni.\nI numeri romani possono essere considerati scritture eleganti, ma sono sostanzialmente inutilizzabili per i calcoli. Il calcolo vero e proprio veniva svolto da uno strumento esteriore come l'abaco.\nAd ogni modo \u00e8 probabile che il principio sottrattivo abbia facilitato l'invenzione dell'algebra e anche quella della cronometria (es. \"le cinque meno un quarto\").\nDodicesimi dell'unit\u00e0.\nNonostante per i numeri interi i latini utilizzassero un sistema additivo sostanzialmente in base decimale, quando essi iniziarono a pensare ai non interi nacquero nomi per le frazioni in base dodici. \nCi\u00f2 \u00e8 probabilmente dovuto al semplice fatto che si inizia logicamente a dividere dapprima un oggetto a met\u00e0, in tre parti e in quattro, dopodich\u00e9 si arriva al concetto di dodicesima parte dividendo un quarto dell'originale in tre parti o un terzo in quattro parti (dodici \u00e8 semplicemente il minimo comune multiplo dei primi quattro numeri, come il babilonese sessanta \u00e8 il minimo comune multiplo dei primi cinque). \nCiascun dodicesimo duodecimali aveva un nome proprio (come i numeri naturali), che parallelamente veniva usato anche per indicare la moneta del valore corrispondente: il termine \"uncia\" (da cui oncia), ad esempio, indicava anche la moneta da un dodicesimo di asse.&lt;br&gt;Per poter scrivere le frazioni, i Romani si avvalevano di un semplice quanto efficace sistema di \"puntini\": l'eventuale lettera S (da \"semis\", met\u00e0) indicava il valore di un mezzo, a cui poi seguivano tanti punti quanti erano i dodicesimi da aggiungere. Ecco la lista delle principali frazioni:\nLa disposizione dei puntini, inizialmente lineare, inizi\u00f2 ben presto ad essere contratta nelle forme qui riportate tra parentesi, tranne che nelle iscrizioni sulle monete. Da ci\u00f2 nacque quella che \u00e8 ancora oggi definita disposizione a quinconce, nota per essere presente sui dadi da gioco. Altre parole moderne derivanti da questa lista sono oncia, sestante e quadrante. Oltre a queste dodici frazioni \"principali\", esistevano anche queste altre meno comuni:\nOrigini.\nI numeri romani ebbero origine dall'intaglio di tacche successive su legno o altri materiali per incisione. L'I \u00e8 chiaramente una tacca, mentre V rappresenta probabilmente una mano aperta e X due mani aperte speculari.\nIn realt\u00e0 non erano segni per fare operazioni ma semplici abbreviazioni per esprimere e ricordare numeri.\nL'intaglio doveva affrontare il problema della percepibilit\u00e0 diretta a colpo d'occhio dei numeri fino a 4, per cui il 5 necessitava di un altro simbolo. Chiunque avesse contato avrebbe infatti riscontrato difficolt\u00e0 percettive dopo la quarta tacca e sarebbe stato costretto a ricontare astrattamente.\nModificando l'aspetto della tacca per ogni multiplo di 5 e di 10, con uno sguardo sulla serie di tacche si tiene pi\u00f9 facilmente la situazione sotto controllo:\nIIIIVIIIIXIIIIVIIIIX...\noppure\nIIIIVIIIIXIIIIXVIIIIXXIIIIXXVIIIIXXXIIIIXXXVIIIIXXXX...\nAll'inizio il quinto trattino per essere differenziato veniva inclinato: IIII\\\noppure si aggiungeva un altro trattino a quello gi\u00e0 esistente con diversi orientamenti\n V \u039b &lt; &gt; Y \u0443 ecc.\nDopo altri 4 segni, comparir\u00e0 un nuovo segno (graficamente equivalente a due 5 sovrapposti e speculari). Dopo altri 4 segni, altro V facilmente individuabile rispetto al primo V perch\u00e9 successivo al simbolo X, e cos\u00ec via.\nIn questo modo, chi conta discerne con uno sguardo insiemi di 50, 100 segni senza doverli contare a uno a uno. Nella tecnica primitiva di computo per intaglio, \"39 manzi\" era cos\u00ec descritto:\n IIIIVIIIIXIIIIVIIIIXIIIIVIIIIXIIIIVIIII\n 5 10 15 20 25 30 35 39\nTale notazione cardinale era molto scomoda perch\u00e9, sebbene non ci costringa ad alcuna memorizzazione, ci espone fortemente alla confusione percettiva.\nDunque si pass\u00f2 alla notazione ordinale, dove il numero \u00e8 una totalit\u00e0 che riassume in s\u00e9 i momenti che l'hanno costituita, ha dunque in s\u00e9 la memoria della sua autocostituzione.\nIl fatto che la numerazione greco-latina sia derivata dalle tecniche della numerazione per intaglio \u00e8 indirettamente provato dal fatto che altri popoli antichi, quali i Dalmati o i Germano-Scandinavi, siano pervenuti autonomamente ai principi della numerazione latina (es. il principio sottrattivo era presente pure presso gli Etruschi).\nAnche dal punto di vista linguistico, in latino computo/conto \u00e8 \"ratio\". \"Ratio\" vuol dire rapporto, comparazione come per es. tra pecore e sassi. Pensare \u00e8 \"rationem putare\", dove \"putare\" significa fare una tacca, tagliare. \"Rationem putare\" \u00e8 dunque istituire un rapporto con una cosa facendo una tacca sul legno.\nLe notazioni numeriche romano-medievali invece erano pi\u00f9 complicate e compromettevano l'effetto originario di economia dei simboli, tipico del principio additivo.\nIl sistema, infatti, ricorrendo a pi\u00f9 principi come quello sottrattivo, a pi\u00f9 basi, pi\u00f9 convenzioni, perse di coesione e fin\u00ec per precludersi molte possibilit\u00e0 operative, risultando essere alla fine una regressione."}
{"id": "10917", "revid": "767487", "url": "https://it.wikipedia.org/wiki?curid=10917", "title": "Lotus 1-2-3", "text": "Lotus 1-2-3 \u00e8 un foglio elettronico sviluppato da Lotus (ora acquisita da IBM) a partire dal 1983 e fu uno dei primi programmi di questo tipo che riscosse un grande successo commerciale.\nStoria.\nDopo essere stato inizialmente programmato da uno studente dell'Harvard Business School che lo cedette alla Lotus, la prima versione vide la luce il 26 gennaio 1983, surclassando in breve tempo il suo pi\u00f9 importante concorrente, VisiCalc della VisiCorp, disponibile per DOS dal 1981. Rispetto a VisiCalc, con cui era compatibile, era particolarmente veloce perch\u00e9 fu scritto in linguaggio assembly x86 espressamente per risultare compatto e per sfruttare tutte le potenzialit\u00e0 dei PC IBM.\nIn ambiente MS-DOS fu per anni il punto di riferimento vista la sua facilit\u00e0 di programmazione (grazie alle macro e ai comandi complessi inseribili con un solo tasto); pot\u00e9 vantare la presenza dei primi \"aiuti contestuali\" e la disponibilit\u00e0 di programmi aggiuntivi, anche di terze parti, per la stampa di grafici. Uno dei punti di forza del programma fu la coabitazione di tre ambienti di lavoro, come i fogli di lavoro, i grafici e il database.\nNel 1991 uscirono le versioni per i principali sistemi operativi con interfaccia grafica: OS/2 di IBM, Windows di Microsoft e macOS di Apple.\nForse per non avere appoggiato subito il fenomeno Windows, preferendo inizialmente l'appoggio al concorrente IBM OS/2, questo programma perse man mano quote di mercato, nonostante i suoi indubbi pregi.\nNegli ultimi anni Microsoft Excel lo ha praticamente soppiantato, soprattutto in seguito alla vittoria commerciale della \"suite\" (insieme di prodotti per l'ufficio) Microsoft Office a scapito di Lotus Smartsuite. Oggi non \u00e8 pi\u00f9 acquistabile separatamente, ma \u00e8 disponibile solo all'interno di Lotus Smartsuite.\nCaratteristiche della versione 2.\nIl foglio di lavoro \u00e8 un tipico libro mastro, formato da righe e colonne costituenti una matrice. Le righe e le colonne messe insieme identificano le caselle, definite celle. Una o pi\u00f9 celle contigue possono dare luogo alle cosiddette zone. Nel foglio possono essere inseriti due tipi di dati: valori, ossia numeri o formule, oppure etichette, ossia parole che descrivono il contenuto delle celle. Nel Menu Principale i comandi fondamentali sono: Foglio, Zona, Copia, Muove, Archivi, Stampante, Grafo, Data, O.S.Dos.\nLa funzione grafica, molto apprezzata ai suoi tempi, consente di collegare dinamicamente i dati presenti sul foglio di lavoro con il grafico, prescelto in una gamma di cinque tipi possibili: lineari, a pila, istogrammi, a torta e XY.\nIl database incorporato nel programma conferma tutte le caratteristiche del gestore di dati tradizionale, quindi si presenta coma una raccolta di record formati da insiemi di campi, e inoltre consente di effettuare calcoli matematici con i campi alfanumerici. Tra le funzioni avanzate spiccano l'ordinamento dei dati e la selezione particolareggiata di record soddisfacenti determinate condizioni, o interrogazione del database.\nLe macro permettono di semplificare, velocizzare e automatizzare i lavori ripetitivi, mettendo assieme pi\u00f9 battute di tasti e comandi, da eseguire in modo automatico.\nEsempio di Macro.\n {HOME}/zt.{DESTRA 6}\"k1\"\n {POSIZIONA}k1\"/zned{END} {BASSO}\"\n {POSIZIONA}i1\"fci25\"\n @SE@DERR(@LUNGH(SOC))=\"stringa\"\n comando "}
{"id": "10918", "revid": "339392", "url": "https://it.wikipedia.org/wiki?curid=10918", "title": "Sacro romano impero", "text": ""}
{"id": "10919", "revid": "446353", "url": "https://it.wikipedia.org/wiki?curid=10919", "title": "Bandiera dell'Afghanistan", "text": "La bandiera dell'Afghanistan \u00e8 simile a quella utilizzata dall'Afghanistan tra il 1930 e il 1973. La differenza consiste nell'aggiunta della \"shahada\" sopra lo stemma al centro. Questa nuova bandiera \u00e8 stata adottata nel 2013.\nLa bandiera \u00e8 composta da tre bande verticali di colore nero (lato dell'asta), rosso e verde. Questi colori sono stati presenti in quasi tutte le bandiere dell'Afghanistan eccetto quelle degli ultimi 20 anni. Lo stemma al centro \u00e8 tipicamente afghano e rappresenta un \"mi\u1e25r\u0101b\" di fronte alla Mecca con un pulpito a fianco.\nStoria.\nNel 1929, dopo un suo viaggio in Europa, il re Amanullah introdusse un tricolore come bandiera nazionale afghana. Il nero simboleggiava il passato, il rosso il sangue versato per l'indipendenza e il verde la speranza nel futuro. Da allora la forma della bandiera afghana \u00e8 cambiata molte volte. Il 21 aprile 1980 vennero stabilite anche le nuove interpretazioni attribuite a quegli stessi colori: il nero ricordava cos\u00ec le bandiere adottate dall'Afghanistan nel passato, il rosso stava ad indicare il sangue degli eroi ed il verde il simbolo dell'islamismo, della prosperit\u00e0 e della vittoria sull'imperialismo. Dopo la caduta del regime comunista, nel 1992, lo stemma di Stato e il colore rosso vennero soppressi. Nel gennaio 1993 il Paese adott\u00f2 un nuovo vessillo a bandiere orizzontali verde, bianco e nero, dove il verde indicava lo sviluppo ed il progresso, il bianco la pace e la riconciliazione e il nero l'ignoranza e l'arretratezza del passato. Al centro della fascia bianca c'era il nuovo stemma di Stato che raffigurava una moschea islamica con due bandiere nazionali circondata da due fasci di grano, simbolo della prosperit\u00e0 agricola afghana. Due grosse spade facevano da cornice e illustravano il successo della lotta della Jih\u0101d per la libert\u00e0 e l'integrit\u00e0 del territorio afghano. In alto c'era la scritta in arabo \"Allah \u00e8 grande, Maometto \u00e8 il suo profeta\". Nel 1996 il regime talebano adott\u00f2 una bandiera completamente bianca, nella quale, nel 1997, venne aggiunta la \"shahada\" scritta in nero. Dopo la caduta del regime talebano, nel 2001 il Paese riadott\u00f2, come bandiera provvisoria, il tricolore verde, bianco e nero e nel 2002 adott\u00f2 nuovamente il tricolore nero, rosso e verde."}
{"id": "10921", "revid": "125740208", "url": "https://it.wikipedia.org/wiki?curid=10921", "title": "Bandiera di Andorra", "text": " \nLa bandiera di Andorra fu adottata nel 1971. Il disegno consiste in tre bande verticali, i colori sono blu (lato dell'asta), giallo e rosso, con al centro lo stemma di Andorra. La bandiera \u00e8 basata su quella della Francia con i colori delle bandiere catalana e della contea di Foix.\nCaratteristiche.\nProporzioni e misure.\nLa bandiera ha proporzioni 7:10 ed \u00e8 formata da tre bande tricolori verticali. Le dimensioni delle bande verticali non sono identiche, dato che la centrale \u00e8 leggermente pi\u00f9 grande delle due laterali, tra loro invece uguali.\nLe giuste proporzioni degli elementi sono schematizzate in questa illustrazione:\nStemma.\nLo stemma \u00e8 presente solo nella bandiera di Stato (utilizzabile comunque anche dalla popolazione), dato che quella civile ne \u00e8 sprovvista (e si avvicina in maniera decisa alle bandiere di Romania e Ciad, diverse soltanto per le proporzioni della banda centrale che sono in quel caso uguali alle laterali).\nLo stemma nella bandiera di Stato ha proporzioni ben definite all'interno della bandiera ed \u00e8 posto perfettamente al centro della banda centrale.\nStoria.\nPrecedentemente, nel periodo tra il 1806 ed il 1866 il Principato d'Andorra utilizzava un drappo delle stesse proporzioni ma recante soltanto un bicolore, giallo-rosso. Questa scelta cromatica richiamava la Catalogna, area di cui Andorra culturalmente fa parte, ma anche la vecchia contea di Foix che invece era in territorio francese (lo stemma di Foix \u00e8 ancora rappresentato nello stemma nazionale di Andorra). Con la soppressione in Francia delle contee, venne aggiunta la fascia blu per richiamare il tricolore francese. La disposizione dei colori fu inizialmente orizzontale, per poi essere cambiata in verticale nel 1938. Il disegno dello stemma venne in seguito modificato nel 1949, nel 1959 ed infine nel 1971, quando la bandiera andorrana giunse alla sua configurazione attuale."}
{"id": "10923", "revid": "125653095", "url": "https://it.wikipedia.org/wiki?curid=10923", "title": "Bandiera dell'Angola", "text": "La bandiera dell'Angola \u00e8 composta da due bande orizzontali di uguali dimensioni. Quella superiore \u00e8 rossa e rappresenta il sangue versato dagli angolani durante la lotta per l'indipendenza. Quella inferiore \u00e8 nera e rappresenta l'Africa sub-sahariana. Lo stemma giallo al centro raffigura una ruota dentata incrociata con un machete, molto simili a falce e martello, che rappresentano rispettivamente il lavoro industriale e agricolo, e una stella a cinque punte che rappresenta solidariet\u00e0 e progresso.\nNuova proposta.\nIl 27 agosto 2003, l'organo in carica per la stesura della nuova carta costituzionale angolana ha selezionato i nuovi simboli nazionali (bandiera e inno).\nLa nuova bandiera, non ancora adottata, ha forma rettangolare e misura 180\u00a0cm in lunghezza e 120 in larghezza ed \u00e8 divisa in 5 bande orizzontali: blu-bianco-rosso-bianco-blu.\nLe bande blu misurano in larghezza 20\u00a0cm, le bande bianche misurano in larghezza 10\u00a0cm, e la banda rossa centrale ne misura 60.\nAl centro della banda centrale rossa \u00e8 rappresentato un sole giallo composto da 15 raggi e 3 cerchi concentrici irregolari, ispirato alle pitture ritrovate nelle grotte di Tchitundo-Hulu.\nIl blu rappresenta la libert\u00e0, la giustizia e la solidariet\u00e0; il bianco rappresenta la pace, l'unit\u00e0 e l'armonia; il rosso rappresenta il sacrificio, la tenacia e l'eroismo.\nMolti angolani non si trovano d'accordo all'adozione di tale bandiera poich\u00e9 la ritengono priva di un reale significato, contrariamente a quella attuale che ha delle chiare associazioni storiche.\nAltre opposizioni all'adozione di tale bandiera provengono dalla somiglianza ad altre bandiere gi\u00e0 esistenti in particolar modo quella di Costa Rica."}
{"id": "10925", "revid": "121191122", "url": "https://it.wikipedia.org/wiki?curid=10925", "title": "Bandiera di Antigua e Barbuda", "text": "La bandiera di Antigua e Barbuda venne adottata il 27 febbraio 1967, e venne disegnata da un maestro di scuola chiamato Reginald Samuels. Il Sole simboleggia la nascita di una nuova era. I colori hanno significati differenti, il nero \u00e8 per l'origine africana della popolazione, il blu per la speranza, il rosso per l'energia ed il dinamismo degli abitanti. I colori in successione: giallo, blu e bianco (dal sole in gi\u00f9) stanno anche per il sole, il mare e la sabbia, dando un aspetto creativo alla bandiera.\n\u00c8 usata come bandiera di comodo.\nLa bandiera di Stato, che viene usata solo come bandiera per la Guardia Costiera, \u00e8 una bandiera di San Giorgio con la bandiera nazionale nel cantone ed \u00e8 basata sulla White Ensign britannica."}
{"id": "10927", "revid": "125740330", "url": "https://it.wikipedia.org/wiki?curid=10927", "title": "Bandiera dell'Armenia", "text": "La bandiera dell'Armenia consiste di tre bande orizzontali di uguali dimensioni. I colori sono (partendo dall'alto): rosso, blu e arancio. Esistono molte interpretazioni sul significato dei colori, ma la pi\u00f9 accettata \u00e8 quella dove il rosso simboleggia il sangue versato dagli armeni nella difesa della propria nazione, il blu simboleggia il cielo e l'arancio la terra fertile del Paese. La bandiera era originariamente quella ufficiale utilizzata durante la breve indipendenza che segu\u00ec la prima guerra mondiale, e venne ripristinata quando l'Armenia si separ\u00f2 dall'Unione Sovietica, con proporzioni cambiate. In lingua armena la bandiera \u00e8 spesso chiamata \"Ye\u0159aguyn\", che significa \"tricolore\"."}
{"id": "10929", "revid": "125081561", "url": "https://it.wikipedia.org/wiki?curid=10929", "title": "Bandiera dell'Azerbaigian", "text": "La bandiera dell'Azerbaigian (in azero \"Az\u0259rbaycan bayra\u011f\u0131\") \u00e8 uno dei simboli ufficiali della Repubblica dell'Azerbaigian (insieme a stemma e l'inno). Fu adottata il 9 novembre 1918 come bandiera nazionale della Repubblica Democratica dell'Azerbaigian (ADR), esistita fino al 1920. Il 5 febbraio 1991, \u00e8 stata adottata definitivamente ispirandosi dalla versione degli anni 1920 dato che la Repubblica dell'Azerbaigian proclam\u00f2 la sua indipendenza nello stesso anno.\nLa bandiera consiste di 3 bande orizzontali di uguali dimensioni. I colori, partendo dall'alto, sono l'azzurro, il rosso e il verde; una mezzaluna e una stella a otto punte, entrambe bianche, sono presenti al centro della banda rossa. In lingua azera \u00e8 sovente denominata \"\u00dc\u00e7r\u0259ngli bayraq\", che significa letteralmente \"stendardo tricolore\".\nConformemente al decreto del Presidente dell'Azerbaigian Ilham Aliyev del 17 novembre 2009, ogni anno il 9 novembre in onore della Repubblica Democratica dell'Azerbaigian viene celebrato come il \"Giorno della Bandiera Nazionale\".\nCaratteristiche.\nColori.\nI colori ufficiali della bandiera secondo l\"'Album de Pavillions\" sono:\nIl rapporto tra i lati della bandiera dell'Azerbaigian \u00e8 1: 2. La bandiera \u00e8 un panno tricolore (azzurro, rosso e verde) a strisce orizzontali. Nel centro della bandiera, sulla striscia centrale rossa, sono collocate una mezzaluna e una stella a otto punte, entrambe di colore bianco.\nIl colore azzurro rappresenta il popolo turco (la popolazione principale del Paese - gli azeri - appartiene ai popoli di etnia e lingua turca), il colore rosso riflette il percorso verso il progresso, la modernizzazione della societ\u00e0 e lo sviluppo della democrazia, mentre il colore verde indica l'appartenenza alla fede islamica.\nIl primo presidente del Consiglio nazionale dell'Azerbaigian, Mamed Amin Rasulzade, ha anche sottolineato nel suo discorso all'incontro del parlamento dell'ADR che la bandiera tricolore simboleggia la libert\u00e0 turca, la cultura islamica e la modernit\u00e0. L'autore della musica dell'inno azero, Uzeyir Hajibeyov, ha menzionato che il colore azzurro della bandiera rappresenta il panturchismo, il colore verde l'islamismo e il colore rosso il progresso e la cultura.\nSimboli.\nIl simbolo nella barra centrale richiama la bandiera turca, ma la stella \u00e8 differente, essendo ad otto punte e non cinque. Secondo la tradizione, la stella a otto punte rappresenta gli otto rami del popolo turco.\nStoria della bandiera.\nBandiera della Repubblica Democratica dell'Azerbaigian (ADR).\nIl 28 maggio 1918 fu proclamata l'indipendenza della Repubblica Democratica dell'Azerbaigian. Una delle prime attivit\u00e0 della Repubblica fu l'adozione degli attributi dello Stato. E la bandiera dell'Impero ottomano \u00e8 stata presa come il campione. Il 21 giugno 1918 fu adottata la prima bandiera nazionale dell'ADR, che rappresentava una tela raffigurante una mezzaluna bianca e una stella bianca a otto punte (a differenza di quella ottomana con cinque) su sfondo rosso.\nSuccessivamente, \u00e8 stata sollevata la questione della modifica della bandiera statale dell'ADR. Il nuovo progetto doveva riflettere tre idee: il turkismo, l'islamismo e la brama del progresso. Nel 1914 una serie di articoli del fondatore del partito Musavat, Mammad Amin Rasulzade, sono stati pubblicati nella rivista \"Dirilik\" di Baku. Negli articoli Rasulzade si menzione che per la rinascita della nazione sono necessari attributi che riflettono identit\u00e0 nazionale, religione, lingua, passato storico, modernit\u00e0 e progresso.\nIl 9 novembre 1918 sulla base del rapporto del presidente del governo dell'ADR Fatali Khan Khoyski, \u00e8 stata approvata la bozza di una nuova bandiera nazionale. Questa volta la bandiera rappresentava una tela orizzontale blu, rossa e verde e nella striscia rossa al centro con una mezzaluna bianca e una stella a otto punte. Nel decreto \u00e8 stato dichiarato di: \"riconoscere come la bandiera nazionale la bandiera che consiste dei colori verde, rosso e blu con una mezzaluna bianca e una stella ottagonale. La mezzaluna simboleggiava l'Islam, e la stella a otto punte, secondo Fatali Khan Khoyski, indicava le 8 lettere del nome \"Azerbaigian\" (\u0622\u0632\u0631\u0628\u064a\u062c\u0627\u0646 - alfabeto arabo). Gli studiosi ritengono che 8 punte della stella possano anche simboleggiare l'ortografia araba del nome figurativo dell'Azerbaigian - \"Terra dei fuochi\" (azerbaigian \u064a\u0648\u0631\u062f\u0648 \u0627\u0648\u062f).\nIl 7 dicembre 1918 fu issata la nuova bandiera statale sopra l'edificio del parlamento. Nel suo discorso, Mammad Amin Rasulzade ha menzionato: \"... questa bandiera tricolore, che simboleggia l'Azerbaigian indipendente, sollevata dal Consiglio nazionale che significa libert\u00e0 turca, cultura islamica e modernit\u00e0, sventoler\u00e0 sempre su di noi ...\"\nDurante l'epoca sovietica, i campi rossi e blu sono stati conservati sulla bandiera della Repubblica Socialista Sovietica Azera, ma hanno avuto un significato diverso. Il colore verde, che era chiaramente percepito come un simbolo dell'Islam, era escluso.\nBandiera della Repubblica Socialista Sovietica Azera.\nIl 28 aprile 1920, il Comitato rivoluzionario dell'Azerbaigian (Azrevkom) proclam\u00f2 la Repubblica Sovietica Socialista dell'Azerbaigian a Baku. Il 19 maggio 1921, presso il Primo Congresso dei Soviet di tutti azerbaigiani adott\u00f2 la Costituzione (legge fondamentale) della Repubblica Sovietica Socialista dell'Azerbaigian, di cui all'articolo 104 della quale fu descritta la bandiera:\n La bandiera commerciale, navale e militare della Repubblica Socialista Sovietica dell'Azerbaigian \u00e8 costituita da una tela rossa (scarlatta) di colore, nell'angolo sinistro del quale, nella parte superiore dell'albero su un campo verde, sono poste le lettere dorate \"A. SS R. \"o la scritta\" Repubblica Sovietica Socialista Azerbaigian \".\nIl 14 marzo 1925, Quarta Convocazione del Congresso di tutti zerbaigiani dei Soviet approv\u00f2 l'aggiunta alla Costituzione della Repubblica Sovietica Socialista dell'Azerbaigian adottata l'8 dicembre 1924:\n Articolo 104 della Costituzione della Repubblica Sovietica Socialista dell'Azerbaigian\n La bandiera nazionale della repubblica \u00e8 costituita da un colore rosso (scarlatto), con un rapporto fra lunghezza e larghezza di 2: 1, nell'angolo in alto a sinistra del quale vi \u00e8 una falce d'oro e un martello all'albero con un raggio di 1/6 della larghezza della bandiera; sopra di loro una mezzaluna dorata, rivolta verso l'estremit\u00e0 a destra, con una stella rossa a cinque punte incorniciata da un bordo dorato; il diametro della mezzaluna \u00e8 pari a 1/10 della larghezza della bandiera, sul lato destro della falce e martello l'iscrizione sul nuovo e antico alfabeto turco: A.S.S.C. e .\u0623.\u0633.\u0634.\u062c.\nIl 14 marzo 1937, IX Congresso straordinario dei Soviet della Repubblica Sovietica Socialista dell'Azerbaigian adott\u00f2 una nuova Costituzione della repubblica, contenuta nel suo articolo 152, che conteneva la seguente descrizione della bandiera:\n La bandiera nazionale della Repubblica Socialista Sovietica dell'Azerbaigian \u00e8 costituita da ua tela rossa, nell'angolo sinistro della quale, all'albero sopra, sono collocati la falce e il martello d'oro e l'iscrizione in lingua azera \"AzSSR\".\nIl 7 ottobre 1952, la bandiera di Stato della Repubblica Sovietica Socialista dell'Azerbaigian fu confermato un nuovo modello, basato sulla bandiera statale dell'URSS, completata nella parte inferiore da una striscia blu di un quarto della larghezza della tela:\n La bandiera nazionale della Repubblica Socialista Sovietica dell'Azerbaigian \u00e8 un pannello rettangolare rosso costituito da due fasce colorate disposte orizzontalmente: il colore superiore, rosso, che \u00e8 tre quarti della larghezza, e il colore blu inferiore, facendo un quarto della larghezza della bandiera, con l'immagine nell'angolo superiore sinistro della striscia rossa un albero, una falce d'oro e un martello, e sopra di loro una stella rossa a cinque punte incorniciata da un bordo d'oro.\nBandiera della Repubblica Democratica dell'Azerbaigian (ADR) dopo il 1920.\nDopo la caduta della Repubblica Democratica dell'Azerbaigian nell'aprile del 1920, la bandiera dell'ADR fu utilizzata da organizzazioni da emigranti al di fuori dei confini dell'URSS.\nDurante la Grande Guerra di Difesa della Patria del 1941-1945 la bandiera dell'ADR \u00e8 stata usata da formazioni militari composte da azerbaigiani che combattevano dalla parte del Terzo Reich - battaglioni dell'Aserbaidschanische Legion. Sulla manica, emblemi usati sulla forma del bastone della Legione dell'Azerbaigian, erano raffigurate tre strisce orizzontali di colore blu, rosso e verde con una mezzaluna bianca e una stella a cinque punte su un campo rosso.\nIl 6 novembre 1943 a Berlino pass\u00f2 il congresso (kuriltai) degli azerbaigiani, che elesse il Mejlis Azerbaigiano (l'assemblea azerbaigiana), che era guidato dall'ex maggiore sovietico Abdurrahman Fatalibeyli-Dudanginski, che \u00e8 intervenuto al congresso con un rapporto. Il congresso ha anche alzato le bandiere della Repubblica Democratica dell'Azerbaigian e una delle decisioni adottate \u00e8 stata il ripristino dell'indipendenza dell'Azerbaigian.\nNel 1922 il presidente del Consiglio Nazionale dell'Azerbaigian, che proclam\u00f2 l'indipendenza della Repubblica Democratica dell'Azerbaigian, Mammad Amin Rasulzade emigr\u00f2 dalla RSFSR, viaggiando attraverso la Finlandia in Turchia. L\u00ec, insieme a Gulmammad Bagirov, ha creato la bandiera dell'ADR. Questa bandiera \u00e8 stata successivamente trasferita al Museo Nazionale della Storia dell'Azerbaigian, e ora \u00e8 presentata nella mostra del Museo della Bandiera Statale dell'Azerbaigian, aperta dal Presidente dell'Azerbaigian - Ilham Aliyev il 9 novembre 2010, nel 92 \u00b0 anniversario del tricolore.\nBandiera della Repubblica d'Azerbaigian.\nAlla fine degli anni '80, la bandiera della Repubblica Democratica dell'Azerbaigian veniva usata nelle azioni collettive del nascente movimento nazionale. Nell'estate del 1991, la bandiera fu persino appesa alla facciata dell'edificio del Soviet Supremo della Repubblica Sovietica Socialista dell'Azerbaigian, e nel Museo di Lenin sotto il ritratto di Mammad Amin Rasulzade fu scritta la sua famosa espressione: \"Una bandiera che si alza una volta non si ammainer\u00e0 mai pi\u00f9!\"\nIl 17 novembre 1990, nella prima sessione del Supremo Majlis della Repubblica Autonoma di Nakhchivan, la bandiera della Repubblica Democratica dell'Azerbaigian , il cui successore \u00e8 la moderna Repubblica dell'Azerbaigian, \u00e8 stata adottata come bandiera statale dell'autonomia. Il 29 novembre 1990 fu emanato un decreto \"Sul cambiamento del nome e la bandiera statale della Repubblica Sovietica Socialista dell'Azerbaigian\", ratificato il 5 febbraio 1991 dal Consiglio supremo della Repubblica. Il 12 novembre 1995, al referendum nazionale, fu adottata la prima Costituzione dell'Azerbaigian indipendente, in uno degli articoli di cui era stata data la definizione della bandiera tricolore di repubblica.\nIl 17 novembre 2007, il presidente ha emesso un decreto \"Sulla creazione della Piazza della Bandiera nella capitale della Repubblica dell'Azerbaigian, a Baku\". In accordo con questo documento, \u00e8 stata posata un'area di 20.000 m\u00b2 sul capo di \"Bayil\" dove sono stati iniziati i lavori per stabilire una bandiera con una larghezza di 60 m, una lunghezza di 75 m, con un peso di 350\u00a0kg su un pennone di 162\u00a0m di altezza, ed \u00e8 stata avviata la costruzione del Museo della Bandiera.\n1\u00ba settembre 2010 la bandiera \u00e8 stata ufficialmente sollevata all'altezza prevista.\nIl 15 settembre 2008 \u00e8 stato emanato il decreto presidenziale sullo stendardo del Presidente della Repubblica dell'Azerbaigian, che ha approvato la forma dello stendardo con l'utilizzo di colori della bandiera nazionale. Il 17 novembre 2009, il Presidente ha emanato un decreto \"Sull'istituzione del giorno della bandiera nazionale della Repubblica dell'Azerbaigian\". In conformit\u00e0 con il decreto, ogni anno il 9 novembre si celebra il Giorno della Bandiera Nazionale. Le disposizioni del decreto indicano l'importanza della bandiera tricolore per il popolo azerbaigiano: \"Per la memoria della Repubblica Democratica dell'Azerbaigian, questa bandiera dimostra la nostra lealt\u00e0 alle idee di libert\u00e0, valori nazionali e ideali globali\".\nModalit\u00e0 per l'uso della bandiera statale.\nSecondo la legge n. 683 della Repubblica di Azerbaigian, in data 8 giugno 2004 (modificato il 1\u00b0 settembre 2005), la bandiera nazionale deve essere sollevata come segue:\nBandiera nazionale deve anche essere innalzata sopra gli edifici, i tribunali militari e il quartier generale delle unit\u00e0 militari e delle navi militari delle Forze armate della Repubblica dell'Azerbaigian nei seguenti casi:"}
{"id": "10931", "revid": "773636", "url": "https://it.wikipedia.org/wiki?curid=10931", "title": "URSS", "text": ""}
{"id": "10932", "revid": "599013", "url": "https://it.wikipedia.org/wiki?curid=10932", "title": "Relativit\u00e0 generale", "text": "La relativit\u00e0 generale, elaborata da Albert Einstein e pubblicata nel 1916, \u00e8 l'attuale teoria fisica della gravitazione. \nEssa descrive l'interazione gravitazionale non pi\u00f9 come azione a distanza fra corpi massivi, come nella teoria newtoniana, ma come effetto di una legge fisica che lega la geometria (pi\u00f9 specificamente la curvatura) dello spazio-tempo con la distribuzione e il flusso in esso di massa, energia e impulso. In particolare la geometria dello spazio-tempo identifica i sistemi di riferimento inerziali con le coordinate relative agli osservatori in caduta libera, che si muovono lungo traiettorie geodetiche. La forza peso risulta in questo modo una forza apparente osservata nei riferimenti non inerziali. La relativit\u00e0 generale \u00e8 alla base dei moderni modelli cosmologici della struttura a grande scala dell'universo e della sua evoluzione.\nCome disse lo stesso Einstein, fu il lavoro pi\u00f9 difficile della sua carriera a causa delle difficolt\u00e0 matematiche, poich\u00e9 si trattava di far convergere concetti di geometria euclidea in uno spaziotempo curvo, che, in accordo con la relativit\u00e0 ristretta, doveva essere dotato di una struttura metrica di tipo lorentziano anzich\u00e9 euclideo. Egli trov\u00f2 il linguaggio e gli strumenti matematici necessari nei lavori di geometria differenziale di Luigi Bianchi, Gregorio Ricci-Curbastro e Tullio Levi-Civita, che avevano approfondito nei decenni precedenti i concetti di curvatura introdotti da Carl Friedrich Gauss e Bernhard Riemann.\nStoria.\nNel 1905 Einstein risolve le contraddizioni presenti tra le equazioni di Maxwell dell'elettromagnetismo e la relativit\u00e0 galileiana pubblicando in un articolo la relativit\u00e0 ristretta. Questa nuova teoria \u00e8 per\u00f2 a sua volta in contraddizione con la teoria della gravitazione universale di Newton e negli anni successivi Einstein cerca di modificare la teoria della gravitazione in modo da risolvere tale incompatibilit\u00e0.\nDopo dieci anni di studi, nel 1915 egli propone un'equazione, oggi nota come equazione di campo di Einstein, che descrive la gravit\u00e0 come curvatura dello spaziotempo ed \u00e8 il cuore di una teoria del tutto nuova: la relativit\u00e0 generale. Oltre a risolvere il conflitto con la relativit\u00e0 ristretta, la nuova teoria gravitazionale risulta anche pi\u00f9 precisa di quella newtoniana nel prevedere la precessione del perielio di Mercurio.\nL'equazione di campo di Einstein \u00e8 una equazione differenziale alle derivate parziali non lineare, per la quale non esiste una formula risolutiva generale. Solo un anno dopo, nel 1916, l'astrofisico Karl Schwarzschild trova una particolare soluzione all'equazione, oggi nota come spaziotempo di Schwarzschild; questa soluzione \u00e8 utilizzata nei decenni successivi come modello per descrivere i buchi neri.\nNel 1919 Arthur Eddington organizza una spedizione in occasione di un'eclissi di Sole all'isola di Pr\u00edncipe che verifica una delle conseguenze della teoria, la flessione dei raggi luminosi di una stella in presenza del forte campo gravitazionale del sole. Negli anni successivi Einstein si interessa alle implicazioni cosmologiche della relativit\u00e0 generale; per evitare l'universo dinamico (o in contrazione o in espansione) previsto dalla sua teoria e ottenere un universo statico, introduce nell'equazione una nuova costante, detta costante cosmologica. Nel 1929 gli studi di Edwin Hubble mostrano per\u00f2 che l'universo \u00e8 in espansione e il modello statico di Einstein viene abbandonato.\nLe implicazioni della teoria vengono quindi studiate intensamente a partire dagli anni sessanta. Nel 1967 John Wheeler conia il termine buco nero. Una parte rilevante degli studi di fisica teorica degli ultimi decenni \u00e8 dedicata a conciliare la relativit\u00e0 generale con la meccanica quantistica. Nel 2016 sono osservate per la prima volta le onde gravitazionali, una delle previsioni pi\u00f9 significative della teoria.\nOrigini.\nRelativit\u00e0 ristretta e gravitazione.\nCon l'introduzione della relativit\u00e0 ristretta nel 1905 Einstein rende compatibili l'elettromagnetismo e la meccanica classica. Pi\u00f9 precisamente, la teoria riesce nel difficile intento di conciliare i principi fisici seguenti:\nI due principi sono incompatibili. Per risolvere questa contraddizione, Einstein mantiene il principio di relativit\u00e0, accetta come universale la costanza della velocit\u00e0 della luce introdotta dall'elettromagnetismo e sostituisce le trasformazioni galileiane con nuove trasformazioni, introdotte poco prima da Hendrik Lorentz e perci\u00f2 dette trasformazioni di Lorentz. Questa modifica concettuale produce effetti concreti soltanto per corpi che viaggiano a velocit\u00e0 vicine a formula_1, ma cambia radicalmente le nozioni di spazio e di tempo, che, mentre nella meccanica galileiana sono distinte, nella teoria di Einstein divengono un tutt'uno nello spaziotempo (in seguito spaziotempo di Minkowski).\nL'incongruenza fra le due teorie \u00e8 felicemente risolta, ma la soluzione proposta crea una nuova contraddizione, questa volta con una teoria fisica vecchia di due secoli: la teoria della gravitazione universale. La teoria di Isaac Newton, infatti, \u00e8 compatibile con il principio di relativit\u00e0 galileiana, ma non con il nuovo principio di relativit\u00e0 di Einstein. Le incongruenze principali sono le seguenti:\nPrincipio di equivalenza.\nNel 1908 Einstein enuncia un principio di equivalenza che dar\u00e0 successivamente un forte impulso allo sviluppo della teoria. Come confermato dall' Esperienza di E\u00f6tv\u00f6s e dagli esperimenti successivi, la massa inerziale formula_4 e la massa gravitazionale formula_5 di un corpo risultano avere lo stesso valore, cio\u00e8 formula_6. Questa uguaglianza \u00e8 un fatto sperimentale che non discende da alcun principio della fisica classica; i ruoli di queste due quantit\u00e0 sono infatti ben diversi: la massa inerziale misura quanto il corpo si opponga all'applicazione di una forza, come enunciato dal secondo principio della dinamica e cio\u00e8 dalla formula\nLa massa gravitazionale misura invece la capacit\u00e0 di un corpo di attrarne un altro, di massa formula_8, secondo la legge di gravitazione universale\nLa massa gravitazionale ha nella legge di gravitazione universale lo stesso ruolo della carica elettrica nella legge di Coulomb.\nIl fatto che queste due quantit\u00e0 (massa inerziale e massa gravitazionale) risultino sperimentalmente coincidere implica il fatto, osservato gi\u00e0 da Galileo intorno al 1590, che la traiettoria di un corpo in caduta libera non dipenda dalle propriet\u00e0 del corpo. Uguagliando le due formule, si ottiene infatti in particolare che la sua accelerazione \u00e8 data da\nI valori formula_11 non dipendono infatti dalle propriet\u00e0 del corpo in caduta.\nEinstein studia le conseguenze della relazione formula_12 formulando il seguente esperimento mentale. Si consideri un osservatore situato all'interno di una stanza chiusa. Se la stanza \u00e8 poggiata sulla superficie terrestre, l'osservatore percepisce una forza verso il basso dovuta alla gravit\u00e0: come mostrato in figura, lasciando cadere una palla potr\u00e0 misurarne l'entit\u00e0. Se la stanza \u00e8 invece nello spazio, lontana da campi gravitazionali, contenuta in un razzo che sta accelerando verso l'alto, l'osservatore percepisce anche in questo caso una forza verso il basso: questa forza, dovuta all'inerzia del suo corpo, \u00e8 la stessa forza che percepiamo normalmente alla partenza e all'arrivo in un ascensore. L'uguaglianza formula_12 ha come conseguenza il fatto seguente: l'osservatore non pu\u00f2 in alcun modo capire se l'accelerazione che sente sia dovuta a un campo gravitazionale o a un'accelerazione.\nAnalogamente, se la stanza \u00e8 in caduta libera verso (ad esempio) la Terra, l'osservatore al suo interno non percepisce alcuna forza di gravit\u00e0: se lascia cadere una moneta, osserva che questa non cade al suolo ma resta sospesa a mezz'aria. L'osservatore non ha nessuno strumento per capire se \u00e8 in una zona dell'universo senza campi gravitazionali, o se invece sta cadendo verso un pianeta.\nLa curvatura dello spazio-tempo.\nCon la relativit\u00e0 ristretta, Einstein sostituisce lo spazio e il tempo newtoniano con lo spazio-tempo di Minkowski. Le dimensioni sono sempre quattro, ma la novit\u00e0 sta nel \"mescolamento\" fra le tre dimensioni spaziali e quella temporale, la cui \"separazione\" varia a seconda del sistema in cui sta l'osservatore. Da un punto di vista matematico, lo spazio-tempo di Minkowski \u00e8 formula_14 dotato di un prodotto scalare \"lorentziano\", cio\u00e8 con segnatura (3,1). Non avendo lo spazio-tempo un'origine preferita, si parla pi\u00f9 precisamente di spazio affine.\nNella relativit\u00e0 generale, lo spazio-tempo di Minkowski \u00e8 solo un modello che approssima localmente lo spazio-tempo, che \u00e8 in realt\u00e0 \"distorto\" dalla massa. Tutte queste nozioni utilizzano concetti matematici rigorosi e non banali, sviluppati all'inizio del Novecento.\nLa nozione matematica che descrive uno spazio-tempo quadridimensionale localmente modellato su formula_14 \u00e8 quella di variet\u00e0. Le variet\u00e0 sono oggetti di dimensione arbitraria abitualmente studiati in topologia. Secondo la relativit\u00e0 generale, lo spazio-tempo \u00e8 una variet\u00e0 lorentziana di dimensione 4. Il termine \"lorentziano\" indica che lo spazio tangente in ogni punto \u00e8 dotato di un prodotto scalare di segnatura (3,1). Informalmente, questo sta a indicare che lo spazio-tempo \u00e8 localmente modellato sullo spazio-tempo di Minkowski. Questo prodotto scalare di segnatura (3,1) \u00e8 pi\u00f9 precisamente un tensore, detto tensore metrico.\nCome nelle variet\u00e0 riemanniane, il tensore metrico governa tutta la geometria dello spazio: definisce una \"distanza\" fra punti e quindi una nozione di geodetica, intesa come \"cammino pi\u00f9 breve\" fra due punti (queste nozioni sono un po' pi\u00f9 sottili nel contesto lorentziano perch\u00e9 la distanza pu\u00f2 essere \"negativa\"). La geometria locale vicino a un punto dello spazio-tempo non \u00e8 per\u00f2 indipendente dal punto, come accade nello spazio newtoniano e in quello di Minkowski. La geometria locale qui \u00e8 determinata dalla quantit\u00e0 di massa (e energia) presente nel punto: la massa genera curvatura, che viene misurata da alcuni strumenti matematici raffinati quali il tensore di Riemann, il tensore di Ricci e la curvatura sezionale.\nTutte queste nozioni vengono definite in modo formale: lo spazio-tempo e la sua curvatura sono descritti tramite equazioni. Da un punto di vista visivo le nostre possibilit\u00e0 di immaginazione sono limitate dallo spazio tridimensionale in cui viviamo: l'unico modello che riusciamo a raffigurare correttamente \u00e8 quello di un universo a una dimensione spaziale (invece di tre) e una temporale. In questo caso, l'universo ha dimensione 1+1=2 e pu\u00f2 essere raffigurato come una superficie nello spazio. Un punto materiale in movimento (o fermo) \u00e8 rappresentato da una linea (detta linea di universo), che fornisce la sua posizione per ogni istante. La curvatura della superficie incide sulla traiettoria del punto in movimento in modo simile a quanto succede effettivamente nello spaziotempo. Se la superficie non contiene massa, allora \u00e8 piatta e gli oggetti si muovono lungo linee rette. Se la superficie \u00e8 curva, la geometria cambia e le linee di universo possono comportarsi in modo molto diverso, come accade nelle geometrie non euclidee.\nFra le complicazioni concettuali della teoria, c'\u00e8 da sottolineare che la curvatura dello spazio-tempo non \u00e8 solo spaziale: tutte e quattro le dimensioni sono \"piegate\", inclusa quella temporale (non potrebbe essere altrimenti, visto che spazio e tempo sono \"mescolati\" gi\u00e0 nella versione senza massa di Minkowski).\nGeodetiche.\nOgni particella di materia si muove \"a velocit\u00e0 costante\" lungo una curva, chiamata geodetica, che in ogni momento (cio\u00e8 localmente) pu\u00f2 essere considerata retta. La sua velocit\u00e0 \u00e8 data dal rapporto tra la distanza \"spaziale\" percorsa e il tempo \"proprio\", dove il tempo proprio \u00e8 quello misurato nel riferimento della particella, mentre la distanza spaziale dipende dalla metrica che definisce la struttura dello spazio-tempo.\nLa curvatura determina l'effettiva forma delle geodetiche e quindi il \"cammino\" che un corpo segue nel tempo. In altre parole, un corpo libero si muove nello spazio-tempo sempre lungo una geodetica, allo stesso modo in cui nella meccanica classica un corpo non sottoposto a forze si muove lungo una retta. Se la struttura dello spazio-tempo in quel punto \u00e8 piatta, la geodetica sar\u00e0 proprio una retta, altrimenti assumer\u00e0 forme diverse, ma il corpo la seguir\u00e0 comunque. In questo modo, la gravit\u00e0 viene a essere inglobata nella struttura dello spazio-tempo.\nAncora una volta \u00e8 da notare la curvatura di cui si parla riguarda non solo le tre dimensioni spaziali, ma anche quella temporale; strutture geometriche con queste propriet\u00e0, pertanto, non possono essere visualizzate e devono essere descritte e studiate usando il linguaggio e i metodi propri della geometria differenziale.\nIn presenza di sistemi accelerati (o, che \u00e8 lo stesso, sistemi sotto l'influenza della gravit\u00e0), si possono definire come inerziali solo zone \"locali\" di riferimenti e per brevi periodi. Questo corrisponde ad approssimare con una superficie piana ci\u00f2 che sarebbe una superficie curva su larga scala. In tali situazioni valgono ancora le leggi di Newton.\nEquazione di campo.\nMatematicamente, la relativit\u00e0 generale descrive lo spazio-tempo come uno spazio pseudo-riemanniano a 4 dimensioni; l'equazione di campo lega la curvatura in un punto formula_16 dello spazio-tempo al tensore energia impulso che descrive la densit\u00e0 e il flusso di materia e di energia in formula_16. La forma esplicita dell'equazione di campo \u00e8:\nTutti i membri dell'equazione sono tensori simmetrici di dimensione 4x4, contenenti quindi 10 componenti indipendenti che variano con il punto formula_16. Brevemente, il membro a sinistra dell'uguaglianza misura la curvatura e la geometria dello spazio-tempo in formula_16, mentre quello di destra misura la densit\u00e0 e il flusso di materia e energia in formula_16. L'equazione descrive quindi in che modo la materia \"piega\" lo spazio-tempo e ne determina la geometria.\nPi\u00f9 precisamente, le variabili presenti nell'equazione sono le seguenti:\nIl tensore metrico formula_24 descrive completamente la metrica dello spazio-tempo: l'equazione di campo va quindi interpretata come una equazione differenziale con incognita formula_30. La curvatura scalare \u00e8 la traccia del tensore di curvatura di Ricci uguale a formula_31. Il tensore di Ricci e la curvatura scalare misurano la curvatura dello spazio-tempo e dipendono dal tensore metrico formula_32 e dalle sue derivate parziali prime e seconde: si tratta quindi di una equazione al \"secondo ordine\".\nIl tensore metrico ha 10 componenti indipendenti, ma i gradi di libert\u00e0 di questo sistema sono in numero minore. Si deve infatti tenere conto delle identit\u00e0 di Bianchi e della libert\u00e0 di gauge della teoria: \u00e8 possibile effettuare una trasformazione qualunque sulle quattro coordinate, il che porta a sei le componenti del tensore metrico effettivamente indipendenti. Le quattro identit\u00e0 di Bianchi, che implicano la conservazione del tensore di Einstein, riducono ulteriormente le componenti libere del campo gravitazionale a due, lo stesso numero dei gradi di libert\u00e0 del campo elettromagnetico.\nL'equazione di campo derivata da Einstein \u00e8 l'unica possibile di secondo ordine nelle derivate e che rispetta la co-varianza generale; accoppiamenti non-minimali alla materia possono essere inclusi nella definizione del tensore energia-impulso.\nTale equazione contiene un termine numerico \u039b, chiamato costante cosmologica, che Einstein introdusse con valore negativo per permettere un universo statico. Nella decina di anni successiva, osservazioni di Hubble mostrarono che l'universo \u00e8 in espansione e il termine cosmologico venne rimosso dalle equazioni (lo stesso Einstein giudic\u00f2 la sua introduzione l'errore pi\u00f9 grave da lui commesso nella vita). L'idea di Einstein di introdurre la costante cosmologica venne per\u00f2 riconsiderata nella seconda met\u00e0 del XX secolo, non pi\u00f9 per garantire un universo statico ma per spiegare l'espansione accelerata dell'universo. Nel 1998, l'osservazione dello spostamento verso il rosso di supernove lontane, ha costretto gli astronomi a impiegare una costante cosmologica positiva per spiegare l'accelerazione dell'espansione dell'Universo.\nSoluzioni.\nLe soluzioni dell'equazione di campo dipendono dal sistema che si sta considerando. Possono inoltre distinguersi in soluzioni \"locali\" o \"globali\".\nLe soluzioni locali, in cui si considera per esempio una massa posta nell'origine del sistema di riferimento, presuppongono una metrica che descriva uno spazio-tempo piatto per grandi distanze dall'origine. Queste soluzioni si dividono a seconda dei valori assunti dai parametri \"m\" (massa), \"a\" (momento angolare), \"Q\" (carica elettrica), tutte quantit\u00e0 espresse con la convenzione semplificativa formula_33. Ovviamente nel caso \"Q\" sia non nulla, oltre all'equazione di campo di Einstein, si dovranno risolvere simultaneamente le equazioni di Maxwell del campo elettro-magnetico. Inoltre si distinguono soluzioni nel vuoto quando formula_34 \u00e8 nullo, o nella materia quando formula_34 \u00e8 non nullo (per materia si intende sia massa sia energia).\nLe soluzioni pi\u00f9 conosciute utilizzate in cosmologia sono\nVi sono poi quelle utilizzate per lo studio teorico dei buchi neri, derivate ponendo formula_36 e formula_37:\nDal precedente prospetto si pu\u00f2 vedere come, una volta ricavata la metrica (ovvero il formula_38) di Kerr-Newmann, si possano ricavare tutte le altre per semplificazione, ponendo di volta in volta i vari parametri a zero.\nMetrica di Kerr-Newman.\nLa metrica di Kerr-Newman \u00e8 dunque con m\u22600, a\u22600 e Q\u22600, ed \u00e8 quindi a simmetria assiale:\ndove\nraccogliendo i termini con i differenziali simili\nsi pu\u00f2 scrivere la matrice che rappresenta il tensore metrico\nMetrica di Kerr.\nAnnullando \"Q\" nella metrica di Kerr-Newmann si ottiene la metrica di Kerr, soluzione dell'equazione di campo (senza campo elettromagnetico), anch'essa a simmetria assiale:\ndove ora\nOperando lo stesso tipo di raccoglimento che per la metrica di Kerr-Newmann, si pu\u00f2 scrivere la rappresentazione matriciale del tensore metrico\nMetrica di Reissner-Nordstr\u00f6m.\nSe nella metrica di Kerr-Newmann, invece della carica elettrica \"Q\", si annullasse il momento angolare \"a\", si otterrebbe la metrica di Reissner-Nordstr\u00f6m, a simmetria sferica:\ndove\ne la rappresentazione matriciale \u00e8\nMetrica di Schwarzschild.\nSe infine si pongono a=0 e Q=0 si ottiene la metrica di Schwarzschild, soluzione delle equazioni di Einstein (senza campo elettro-magnetico) in simmetria sferica. Si avr\u00e0 quindi\nsapendo che ora\ne in forma matriciale si avr\u00e0\nLa metrica \u00e8 singolare nei punti ove \u00e8 singolare la matrice formula_61 (in tal caso si estende il concetto di singolarit\u00e0 per comprendere anche formula_62). Per la metrica di Schwarzschild ci\u00f2 avviene quando\nNel primo caso si ha una singolarit\u00e0 \"eliminabile\" cambiando coordinate (passando ad esempio alle coordinate di Kruskal). Il valore formula_65 \u00e8 noto come raggio di Schwarzschild (ovvero la distanza dal centro del buco nero a cui si forma l'orizzonte degli eventi). Il fatto che tale singolarit\u00e0 sia dovuta solo a una cattiva scelta delle coordinate \u00e8 verificato facilmente sapendo ad esempio che lo scalare di curvatura non \u00e8 ivi divergente, o notando che le geodetiche possono essere prolungate attraverso l'orizzonte degli eventi. Nel secondo caso, viceversa, si tratta di una singolarit\u00e0 \"non eliminabile\" e corrisponde a una curvatura infinita dello spazio-tempo (lo scalare di curvatura \u00e8 divergente), spesso raffigurata come un imbuto senza fine, una smagliatura nel tessuto spaziotemporale.\nConferme sperimentali.\nPoich\u00e9 le equazioni della relativit\u00e0 generale hanno come variabile di campo la metrica dello spazio-tempo, non \u00e8 facile ricavarne effetti osservabili. In condizioni di campo gravitazionale debole, le previsioni della teoria in termini di \"forza di gravit\u00e0\" sono pressoch\u00e9 indistinguibili da quelle della gravitazione newtoniana; d'altra parte, non \u00e8 possibile creare in laboratorio campi gravitazionali intensi, quindi le verifiche della teoria possono essere osservative (attraverso misure astronomiche), ma non sperimentali. Inoltre la misura \"diretta\" della curvatura dello spazio-tempo (intensit\u00e0 del campo gravitazionale) non \u00e8 possibile, e gli effetti della relativit\u00e0 generale sulle misure di distanze spaziali e intervalli temporali da parte di un osservatore sono tuttora oggetto di attiva ricerca teorica. A tutt'oggi vengono proposti esperimenti per la conferma o meno di tale teoria, che al momento attuale ha sempre resistito agli attacchi. Sono indicati qui sotto solo i pi\u00f9 importanti.\nLa prima conferma (ancorch\u00e9 incompleta, come \u00e8 emerso in seguito) si ebbe nel 1919, quando osservazioni di Arthur Eddington durante un'eclissi di Sole confermarono la visibilit\u00e0 di alcune stelle vicine al bordo solare, che in realt\u00e0 sarebbero dovute essere invisibili: i fotoni luminosi venivano deviati dal Sole della quantit\u00e0 prevista dalle equazioni. In realt\u00e0, le osservazioni avevano un errore medio dello stesso ordine di grandezza dell'effetto considerato. La prima vera conferma fu la spiegazione del moto di precessione del perielio di Mercurio, la cui entit\u00e0 era inspiegabile con la gravitazione newtoniana (anche tenendo conto dell'effetto perturbativo dovuto all'attrazione degli altri pianeti), e invece coincideva con quanto previsto dalla relativit\u00e0 generale.\nUn'altra conferma pi\u00f9 recente, ormai completamente accettata dalla comunit\u00e0 scientifica, \u00e8 l'effetto lente gravitazionale di cui le osservazioni di Eddington sono un caso particolare. La luce emessa da una sorgente lontana, transitando nelle vicinanze di un oggetto molto massiccio pu\u00f2 venire deviata, con un effetto complessivo che pu\u00f2 sdoppiare (o meglio trasformare in un anello), l'immagine della sorgente.\n\u00c8 relativamente recente la scoperta indiretta dell'esistenza dei buchi neri, oggetti pesanti e compatti, dalla cui superficie non pu\u00f2 sfuggire (quasi) nulla, essendo la velocit\u00e0 di fuga superiore a quella della luce. \"Quasi\" nulla in quanto il fisico Stephen Hawking ha dimostrato come i buchi neri evaporino perdendo particelle, per lo pi\u00f9 fotoni, (radiazione di Hawking) tanto pi\u00f9 velocemente quanto pi\u00f9 piccola \u00e8 la massa del buco nero. Questo risultato deriva direttamente dalla conservazione del secondo principio della termodinamica, ed \u00e8 stata la prima applicazione congiunta di relativit\u00e0 generale e meccanica quantistica. Questo risultato contraddice, per\u00f2, la meccanica quantistica stessa, in quanto la radiazione di Hawking contiene molta meno informazione della materia entrante nel buco nero. Ci\u00f2 porta a una perdita di informazione, contravvenendo a uno dei principi fondamentali della quantistica. Questa contraddizione ha fatto s\u00ec che taluni scienziati contemporanei abbiano negato l'esistenza dei buchi neri a favore di nuove teorie.\nSono state rilevate nel 2016 alcune onde gravitazionali, originate dalla collisione di due buchi neri molto massivi. Queste onde erano state previste dalla teoria relativistica ma solo 100 anni dopo ne \u00e8 stata confermata l'esistenza.\nUn altro risultato che confermerebbe la teoria \u00e8 il cosiddetto \"frame dragging\", ossia il trascinamento del sistema di riferimento da parte di masse in rotazione: oltre alla sonda \"Gravity Probe B\" della NASA, un articolo di un ricercatore dell'Universit\u00e0 di Bari ha utilizzato i dati dell'orbita del satellite Mars Global Surveyor (MGS), confermando entro l'errore di meno dell'1% le previsioni della teoria (Iorio 2007).\nInoltre sarebbe una conferma alla relativit\u00e0 einsteniana la giusta correzione della posizione calcolata dai GPS. Infatti da una parte c'\u00e8 l'effetto di ritardo dovuto all'elevata velocit\u00e0 dei satelliti circa 14000\u00a0km/h (per la Relativit\u00e0 Ristretta, ritardo di circa 6 microsecondi al giorno). Inoltre sono anche soggetti all'azione della relativit\u00e0 generale, ovvero alla gravit\u00e0 e questo comporta una differenza nei tempi di comunicazione di circa 45 microsecondo di anticipo. Totale correzione: anticipo di 39 microsecondi al giorno (45 di anticipo meno 6 di ritardo).\nCampo di validit\u00e0 della relativit\u00e0.\nCome risulta dagli articoli di Einstein, le leggi della relativit\u00e0 descrivono trasformazioni reversibili e vengono utilizzate per onde e particelle che si muovono nello spazio vuoto. Contemporaneamente, Einstein ha pubblicato anche le versioni corrette di idrodinamica, meccanica e magnetismo.\nLa relativit\u00e0 generale \u00e8 stata formulata solo come teoria classica, ossia non quantistica. Trasformarla in una teoria quantistica di campo con le tecniche usuali della seconda quantizzazione si \u00e8 rivelato impossibile (la teoria non \u00e8 rinormalizzabile). D'altra parte, non si \u00e8 neppure finora ottenuta una formulazione completamente consistente della meccanica quantistica, n\u00e9 della teoria quantistica dei campi, su spazi-tempi curvi.\nQuesto determina problemi teorici non facilmente risolubili ogni qualvolta si cerca di descrivere l'interazione fra il campo gravitazionale e le particelle subatomiche. Carlo Rovelli ha sostenuto al riguardo che la relativit\u00e0 generale e la meccanica quantistica \u00abnon possono essere entrambe giuste, almeno nella loro forma attuale, perch\u00e9 si contraddicono l'un l'altra\u00bb: per la prima infatti \u00abil mondo \u00e8 uno spazio curvo dove tutto \u00e8 continuo\u00bb, per la seconda invece \u00abil mondo \u00e8 uno spazio piatto dove saltano quanti di energia\u00bb.\nDifficolt\u00e0 analoghe emergono in cosmologia, allorch\u00e9 si deve ricostruire il comportamento di spazio, tempo e materia in condizioni di grande densit\u00e0 di massa-energia, come nell'universo primordiale o in presenza di singolarit\u00e0 dello spazio-tempo (buchi neri). La costruzione di una teoria quantistica della gravitazione, eventualmente come uno degli aspetti di una teoria unificata pi\u00f9 generale, \u00e8 uno degli obiettivi pi\u00f9 importanti per la fisica del XXI secolo."}
{"id": "10933", "revid": "119665589", "url": "https://it.wikipedia.org/wiki?curid=10933", "title": "Bandiera delle Bahamas", "text": "La bandiera delle Bahamas venne adottata il 10 luglio 1973. La bandiera consiste di tre bande orizzontali di uguale misura. Le due esterne sono azzurre e quella centrale e gialla, rappresentano il sole delle Bahamas e l'acqua che le circonda. Un triangolo nero che simboleggia il potere del popolo delle Bahamas \u00e8 presente sul lato dell'asta.\n\u00c8 usata come bandiera di comodo.\nLe bandiere navali sono basate sulla Red Ensign e sulla White Ensign britanniche.\nLa bandiera navale civile \u00e8 rossa con una croce bianca di San Giorgio e la bandiera nazionale nel cantone; la bandiera navale militare \u00e8 bianca con una croce rossa di San Giorgio e la bandiera nazionale nel cantone."}
{"id": "10935", "revid": "2148484", "url": "https://it.wikipedia.org/wiki?curid=10935", "title": "Bandiera della Russia", "text": "La bandiera russa \u00e8 un tricolore composto da tre bande orizzontali di uguali dimensioni, i cui colori sono (partendo dall'alto): bianco, blu e rosso.\nOrigini.\nQuando Pietro il Grande visit\u00f2 i Paesi Bassi nel 1699 allo scopo di apprendere sulla fabbricazione delle navi, si rese conto che la Russia necessitava di una bandiera per la sua marina. Quindi si ispir\u00f2 alla bandiera dei Paesi Bassi e cre\u00f2 un tricolore simile, invertendone per\u00f2 la disposizione dei colori.\nQuesta bandiera divenne la bandiera ufficiale russa il 7 maggio 1883. Quando i bolscevichi presero il potere nel 1917 cambiarono la bandiera, che venne per\u00f2 ripristinata il 21 agosto 1991.\nLa bandiera russa \u00e8 la fonte dei colori panslavi."}
{"id": "10938", "revid": "125207927", "url": "https://it.wikipedia.org/wiki?curid=10938", "title": "Bandiera del Bahrein", "text": "La bandiera del Bahrein \u00e8 stata modificata nel 2002. La bandiera \u00e8 composta da una banda bianca sulla sinistra, separata dall'area rossa sulla destra da una linea spezzata che forma cinque triangoli bianchi. Nella vecchia bandiera erano presenti pi\u00f9 di cinque triangoli, ma la modifica venne apportata affinch\u00e9 i cinque triangoli rappresentassero i cinque pilastri dell'Islam.\nIl colore rosso apparentemente indica la setta islamica Kharijita, e la pi\u00f9 antica bandiera del Bahrein che si conosca era completamente rossa. Durante il XIX secolo per\u00f2, venne aggiunta la banda bianca, a indicare la tregua ottenuta con le nazioni confinanti, e la linea spezzata triangolare venne aggiunta per differenziare la bandiera da quella dei paesi vicini."}
{"id": "10941", "revid": "125687588", "url": "https://it.wikipedia.org/wiki?curid=10941", "title": "Esobiologia", "text": "L'esobiologia \u00e8 un campo prevalentemente speculativo della biologia che considera l'esistenza della vita extraterrestre. Necessariamente include anche il concetto di vita sintetica, poich\u00e9 qualunque forma di vita dotata della capacit\u00e0 di evolversi naturalmente in modo concepibile, potrebbe essere creata altrove in laboratorio usando una tecnologia futuribile. Include anche l'ipotesi di un'origine della vita sulla Terra tramite panspermia, teorizzata dal genetista premio Nobel Francis Crick e dall'astronomo Fred Hoyle. Il genetista Eugene Koonin ritiene che l'origine della vita sulla sola Terra sia cos\u00ec improbabile da ipotizzare che essa si debba essere manifestata su svariati infiniti universi.\nIl termine deriva dall'unione della parola greca \"eso\" (\"esterno\") con il sostantivo biologia, ad indicare per l'appunto la specializzazione di questa branca scientifica verso forme di vita esterne alla Terra, diverse da quelle conosciute. Un sinonimo di esobiologia usato in passato \u00e8 xenobiologia, sebbene quest'ultimo \u00e8 un termine ora utilizzato in senso pi\u00f9 specifico per indicare una \"biologia basata su una chimica diversa\", indipendentemente se di origine terrestre od extraterrestre. Poich\u00e9 processi vitali basati su biochimiche alternative sono stati creati in laboratorio, la xenobiologia \u00e8 considerata attualmente una scienza a pieno diritto.\nOrigine e sviluppi.\nIl termine fu coniato solo negli anni cinquanta dello scorso secolo dal biologo statunitense Joshua Lederberg in preparazione allo sbarco dell'uomo sulla Luna, ma in realt\u00e0 l'astrobiologia era stata introdotta gi\u00e0 da Alfred R. Wallace, agli inizi del Novecento, con il suo \"Man's place in the universe\". Secondo Lederberg infatti, eventuali batteri extraterrestri presenti sul nostro satellite avrebbero potuto contaminare la Terra al ritorno degli astronauti.\nSebbene quello dell'esobiologia sia attualmente un campo speculativo, l'assenza di vita nel resto dell'universo \u00e8 un'ipotesi falsificabile (nonostante debba ancora essere provata falsa); quindi, secondo il falsificazionismo di Popper, appare un campo valido di esplorazione scientifica.\nParallelamente, le simulazioni al computer di processi di vita fondamentali hanno reso possibile l'esplorazione di forme di vita alternative (come il DNA levogiro o la vita basata sul silicio invece che sul carbonio), al fine di determinare quali potrebbero essere le loro caratteristiche.\nL'equazione di Drake.\nLa ricerca di vita extraterrestre \u00e8 ovviamente di grande interesse per gli esobiologi.\nAlcuni sostengono che il numero di pianeti con vita intelligente extraterrestre possa essere valutato dall'equazione di Drake, se e quando i valori delle sue variabili potranno essere determinati. Il radioastronomo statunitense Frank Drake svilupp\u00f2 un'equazione in cui il numero di civilt\u00e0 extraterrestri \u00e8 in funzione del prodotto di una serie di fattori. Tuttavia le incertezze nei termini dell'equazione rendono impossibile predire se la vita \u00e8 rara o comune. Il problema, infatti, sta proprio nella assoluta mancanza di valori di riferimento per alcune delle variabili coinvolte (ad esempio, la percentuale di pianeti della Galassia in cui si evolvono forme di vita). Siccome, in pratica, le probabilit\u00e0 vengono determinate sulla base delle proporzioni osservate, alcuni dei fattori dell'equazione sono indefiniti, rendendo indefinito il risultato.\nCome afferma lo scienziato della NASA Christopher McKay:\nTuttavia, finch\u00e9 non verranno osservate forme di vita extraterrestre, non sar\u00e0 possibile stabilire se la vita sulla Terra sia il frutto di un miracolo unico e mai pi\u00f9 ripetuto (statisticamente un caso aberrante), oppure il risultato di un processo tutto sommato abbastanza comune nell'universo.\nForme di vita extraterrestre.\nUn altro soggetto associato all'esobiologia \u00e8 il paradosso di Fermi, il quale suggerisce che se la vita intelligente fosse comune nell'universo ci dovrebbero essere ovvi segni di essa.\nAl momento (2015) non c'\u00e8 alcuna evidenza a sostegno dell'esistenza di forme di vita intelligenti extraterrestri, quantunque se ne sia iniziata la ricerca fin dagli anni sessanta con il progetto di radioascolto astronomico SETI.\nUna prova a sostegno dell'esistenza di forme di vita extraterrestre di tipo elementare potrebbe venire dall'esame di meteoriti cadute in Antartide, che si presume provengano dal pianeta Marte.\nDon Bogard, uno scienziato della NASA, esamin\u00f2 alcuni granuli di cristallo presenti nelle meteoriti, scoprendo che il gas in essi contenuto aveva una composizione identica a quella rilevata su Marte dai lander Viking alla met\u00e0 degli anni settanta. Questa era una prova diretta e inconfutabile che quelle rocce erano di origine marziana e al contempo forniva anche un metodo per stabilire sperimentalmente quando un meteorite era stato, precedentemente, una roccia di Marte.\nNel 1997, un gruppo di scienziati della NASA sostenne di avere scoperto, in alcune meteoriti provenienti da Marte, microfossili di batteri extraterrestri. Questa potrebbe essere la prova che la vita si \u00e8 sviluppata almeno in un altro posto, oltre alla Terra.\nCome \u00e8 possibile che tali batteri si siano sviluppati sulla superficie di un mondo freddo e desertico come Marte?\nPer rispondere a questa domanda, bisogna considerare che, alcuni miliardi di anni fa, il pianeta rosso si presentava in modo molto diverso dall'attuale. Durante l'esplorazione di Marte con la missione Mars Exploration Rover \u00e8 stata rintracciata l'ematite, un minerale che si forma solamente in presenza di acqua, e inoltre si sono osservate zone sedimentarie che soltanto un liquido pu\u00f2 aver formato. Il rover Opportunity ha ottenuto riscontri che, in un antico passato, l'acqua esisteva allo stato fluido sulla superficie di Marte, mentre le sonde Viking, in orbita negli anni settanta, rilevarono una serie di strutture geologiche, sulla superficie del pianeta, legate alla presenza di antichi fiumi e oceani. Gli indizi della presenza di acqua allo stato liquido costituiscono una prova che Marte, molto tempo fa, abbia potuto ospitare un ambiente adatto alla vita.\nTuttavia l'interpretazione dei microfossili nelle meteoriti provenienti da Marte resta dibattuta: il campione potrebbe essere stato contaminato dall'interazione con l'atmosfera o con la superficie terrestre. Una conclusione certa, riguardo a questo problema, non \u00e8 stata ancora raggiunta.\nIl centro AMES della NASA, avendo considerato che le attuali tecnologie sono potenzialmente in grado di rilevare la vita extraterrestre ha fondato un centro di coordinamento che possa indirizzare e collaborare con le future missioni spaziali al fine di studiare le possibilit\u00e0 della vita passata o presente negli oceani delle lune esterne ghiacciate del sistema solare.\nForme di vita terrestre nello spazio.\nIn ogni caso, l'originaria ipotesi di Lederberg riguardante la possibilit\u00e0 che batteri trasportati da un mondo a un altro potessero sopravvivere, ha ricevuto, indirettamente, almeno una conferma parziale.\nStreptococco.\nNel contesto della missione Apollo 12 del 1969, l'astronauta Pete Conrad, aveva, fra gli altri, il compito di riportare sulla Terra pezzi del Surveyor 3, una sonda automatica atterrata sulla Luna nel 1967. Questo modulo - un lander - era rimasto esposto al freddo e al vuoto dello spazio (la Luna non ha quasi atmosfera) per ben 33 mesi, con oscillazioni termiche dell'ordine di 500 gradi, da circa -250\u00b0 a +250\u00b0 Celsius (rispettivamente quando la sonda era immersa nella notte lunare o, viceversa, esposta alla luce diretta del Sole).\nLa missione era finalizzata a verificare quale fosse stato l'effetto, sugli strumenti, dell'esposizione prolungata in ambiente spaziale. Conrad raccolse la telecamera del Surveyor 3 e la riport\u00f2 sulla Terra. Su di essa gli scienziati rilevarono microscopici organismi, ormai disseccati:\nLa cosa sorprendente fu che, una volta che un microbiologo ebbe effettuato un preparato di questi organismi (bacilli di Streptococcus mitis) essi ripresero ad essere attivi, come se nulla fosse accaduto in quei 33 mesi trascorsi sulla Luna. \nQuesta esperienza dimostr\u00f2 che i batteri possono sopravvivere nel vuoto spaziale.\nTardigradi.\nUn esperimento di sopravvivenza di forme di vita nello spazio \u00e8 stato effettuato nel corso della missione europea Life, sulla sonda russa Foton-M3, nell'ambito del progetto Tarse dell'ESA. Quattro specie di tardigradi, un gruppo di invertebrati in grado di sopravvivere in condizioni estreme, sono stati lanciati nello spazio il 17 settembre 2007, in orbita terrestre e, collocati nel modulo Biopan 6, esposti per 12 giorni alle radiazioni cosmiche e alle condizioni di vuoto cosmico e quindi recuperati dopo il rientro della capsula il 26 settembre 2007 sulla Terra.\nLe successive analisi sugli animali ha rivelato un alto tasso di sopravvivenza degli individui, maggiore in quelli in condizioni deidratate, indicando una elevata capacit\u00e0 di resistenza alle radiazioni ed al vuoto cosmico.\nForme di vita in ambienti estremi terrestri.\nLa vita \u00e8 capace di resistere e proliferare in siti in cui le condizioni ambientali possono essere definite \"estreme\". Anche questo argomento \u00e8 di interesse per l'esobiologia, in quanto l'analisi degli \"habitat\" terrestri pu\u00f2 orientare gli studiosi nella selezione degli ambienti extraterrestri da analizzare allo scopo di cercarvi la vita.\nFino a qualche decennio fa, si riteneva che la vita potesse svilupparsi esclusivamente in presenza di una combinazione di fattori molto rigida: l'irraggiamento opportuno da parte di una stella, la presenza di acqua allo stato liquido, la presenza di ossigeno nell'atmosfera e di condizioni di temperatura e di umidit\u00e0 variabili entro livelli prestabiliti. Ma negli ultimi trentacinque anni gli scienziati hanno scoperto una quantit\u00e0 di esseri viventi, detti organismi estremofili, adattati a vivere nelle condizioni pi\u00f9 proibitive, come ad esempio:\nAver trovato la vita sulla Terra in ambienti inaspettati ha aumentato i limiti dei parametri ambientali entro i quali \u00e8 considerata possibile la sopravvivenza degli organismi viventi, e di conseguenza ha aperto nuove frontiere di esplorazione spaziale alla ricerca della vita extraterrestre, all'interno dello stesso sistema solare. Negli ultimi anni, mondi particolarmente interessanti da questo punto di vista sono stati ritenuti la luna maggiore di Saturno, Titano, e soprattutto una luna di Giove, Europa.\nL'esobiologia in Italia.\nIn Italia il Centro studi di esobiologia (CSE), un'unit\u00e0 operativa della Societ\u00e0 Italiana di Scienze Naturali (SISN), ha come scopo lo studio e la divulgazione dell'esobiologia, intesa come la disciplina scientifica che si occupa della ricerca della vita nello spazio, dall'individuazione dei prerequisiti per la sua nascita, ai possibili ambienti per la sua evoluzione e il suo mantenimento, alla ricerca di eventuali segni di vita intelligente.\n\u00c8 presente anche l'Italian Astrobiology Society, associazione fondata da un team di astronomi, biologi, chimici, genetisti e medici che si occupa di questi studi.\nL'esobiologia nella narrativa fantascientifica.\nL'esobiologia e la xenobiologia figurano anche in molti scritti di fantascienza come la scienza fittizia della biologia di organismi alieni. Quest'uso del termine dimostra la generazione speculativa di modelli possibili di tale vita, per esempio basate sul silicio. Il filone della fantascienza che ha per protagonisti forme di vita e intelligenze extraterrestri \u00e8 talvolta chiamato \"xenofiction\".\nAlcuni universi narrativi della fantascienza presentano una vasta e dettagliata serie di specie aliene (in genere umanoidi): tra questi anzitutto quelle di \"Star Trek\".\nDal punto di vista narrativo, le specie extraterrestri sono descritte o come umanoidi, o zoomorfe non umanoidi (ad esempio, i marziani di H.G. Wells), specie metamorfiche (esseri capaci di cambiare aspetto); infine, esseri di tipo totalmente differente (corpi celesti, forme di vita non chimica, esseri di pura energia, entit\u00e0 transdimensionali, abitanti di universi paralleli con leggi fisiche differenti, entit\u00e0 memetiche, etc.)\nTra gli esempi pi\u00f9 noti di forme di vita di dimensioni planetarie nella narrativa, si possono citare la massa di protoplasma senziente che ricopre il pianeta Alix nel racconto \"Il pianeta solitario\" (\"The Lonely Planet\") di Murray Leinster (1949), la nube di gas interstellare ne \"La nuvola nera\" (\"The Black Cloud\") di Fred Hoyle (1957) e l'oceano senziente nel romanzo \"Solaris\" di Stanis\u0142aw Lem (1961);il colore venuto dallo spazio di (H.P.Lovecraft scrittore horror \"fantascientifico\") pubblicato nel settembre 1927)."}
{"id": "10945", "revid": "124043957", "url": "https://it.wikipedia.org/wiki?curid=10945", "title": "Servio Tullio", "text": "Leggenda.\nOrigini familiari.\nServio, come attestato anche dal nome, era di umili origini; nacque infatti da una prigioniera di guerra (che si racconta fosse stata nobile nella sua citt\u00e0) ridotta a servire il focolare domestico del re Tarquinio Prisco. Si narra anche potesse essere il figlio della schiava Ocresia (nobile di \"Corniculum\", attuale Montecelio, fatta prigioniera) e di un Tullio, sempre di \"Corniculum\". Si racconta poi che, quando da bambino Servio stava ancora nella culla, gli brill\u00f2 una fiamma sulla testa.\nRegno (578 a.C. - 535 a.C.).\nDeve la sua fortuna a Tanaquil, colta e ambiziosa moglie del re Tarquinio Prisco, che ne indovin\u00f2 la futura grandezza e per questo gli diede in sposa la figlia e alla morte del marito fece in modo che Servio gli succedesse come re di Roma. Infatti, quando Tarquinio fu ucciso in una congiura messa in atto dai due figli di Anco Marzio, ai quali aveva sottratto il trono, Tanaquil ne inform\u00f2 il popolo romano nascondendo la morte del re, dicendo invece che egli era rimasto ferito e che nel frattempo Servio Tullio ne sarebbe stato il reggente. Diede quindi modo a quest'ultimo di presentarsi come il successore spontaneamente designato da Tarquinio quando, tre giorni dopo e solo in seguito al ristabilirsi della calma, venne comunicata la morte del re etrusco. Il sesto re di Roma saliva cos\u00ec al trono senza alcuna espressione di consenso da parte del popolo e col tacito patto, propostogli dalla suocera Tanaquil, di cedere la carica al primogenito orfano di Tarquinio non appena questi avesse raggiunto la maggiore et\u00e0.\nRiforma militare per classi sociali e censimento.\nFu l'autore della pi\u00f9 importante modifica dell'esercito dell'epoca pre-repubblicana, dividendo la popolazione in classi. Si rese conto, infatti, che per assicurare a Roma una forza militare sufficiente a mantenere le proprie conquiste era necessario un esercito pi\u00f9 numeroso di quello che possedeva (un'unica legione di circa 3\u00a0000 uomini, detto esercito romuleo).\nSi impegn\u00f2 quindi a favorire il reclutamento degli strati inferiori della societ\u00e0, fino ad allora esclusi dal servizio militare, segnando cos\u00ec il primo passo verso il riconoscimento politico di quella che solo grazie a questa riforma prender\u00e0 a chiamarsi plebe. L'inclusione della plebe nell'esercito port\u00f2 ovviamente i re etruschi a un primo contrasto con lo strato superiore della societ\u00e0 romana, i patrizi, che vedevano minacciati i propri privilegi.\nServio Tullio modific\u00f2 la tradizionale ripartizione in trib\u00f9 del popolo romano, che non tenne pi\u00f9 conto dell'origine delle genti, ma che considerava come criterio di appartenenza il luogo di residenza. Vennero cos\u00ec create quattro trib\u00f9 urbane (\"Suburana\", \"Palatina\", \"Esquilina\" e \"Collina\") a cui se ne aggiungevano altre ventidue nel territorio circostante (\"regiones\" o \"pagi\"); in questo modo, oltre a omogeneizzare i cittadini romani, si poteva anche valutare il patrimonio dei singoli cittadini e quindi fissarne il tributo che questi dovevano versare alle casse dello Stato, oltre che il censo, che ne determinava i diritti e i doveri. Primo fra i Romani condusse il primo censimento generale (dividendo i cittadini per patrimonio, dignit\u00e0, et\u00e0, mestieri e funzioni), contando 80\u00a0000-83\u00a0000 cittadini romani, insieme a quelli delle campagne circostanti.\nRiorganizzazione urbanistica.\nAmpli\u00f2 il \"pomerium\" e aggiunse alla citt\u00e0 di Roma i tre colli pi\u00f9 orientali: Quirinale, Viminale ed Esquilino, scavando poi tutto intorno al nuovo tratto di mura un ampio fossato. Fece, quindi, costruire insieme agli alleati latini, sull'Aventino, il tempio di Diana, che corrisponde alla dea greca Artemide, il cui tempio si trovava a Efeso, trasferendo da Ariccia il culto latino di Diana Nemorensis. Come per i Greci, per i quali il tempio di Artemide rappresentava una federazione di citt\u00e0, con il tempio di Diana, costruito intorno al 540 a.C., i Romani miravano a porsi come centro politico e religioso delle popolazioni del Lazio e forse anche dell'Etruria meridionale. E sempre a Servio si ascrive anche la decisione di costruire il Tempio di Mater Matuta e il Tempio della Dea Fortuna, entrambi al Foro Boario.\nPolitica militare.\nRoma continu\u00f2 comunque la sua politica di espansione territoriale, sia a danno dei vicini Sabini, sia delle citt\u00e0 etrusche di Veio, Cere e Tarquinia le quali, non accettando la sovranit\u00e0 di Servio Tullio, considerato un usurpatore, non volevano pi\u00f9 rispettare gli accordi di tregua stipulati con Tarquinio; dopo alterne vicende i Romani ebbero la meglio su queste citt\u00e0 e ingrandirono il loro territorio verso nord.\nMorte e sepoltura.\nServio Tullio fu ucciso da Lucio Tarquinio (chiamato dal popolo Tarquinio il Superbo una volta al trono), che ebbe come complice la seconda moglie Tullia Minore, figlia minore di Servio. Si tramanda infatti che Tarquinio, dopo aver provocato il re, gettasse questo gi\u00f9 dalle scale della Curia; il sovrano, ferito ma non ancora morto, fu quindi finito dalla figlia che gli pass\u00f2 sopra con un carro trainato da cavalli, mentre cercava di scappare dal foro. Il luogo del misfatto ricevette in seguito l'appropriato nome di \"Vicus Sceleratus\".\nDietro la leggenda: tradizione storiografica e realt\u00e0 archeologica.\nSecondo un'antica tradizione - di cui veniamo a conoscenza grazie a un discorso tenuto in Senato dall'imperatore \"etruscologo\" Claudio (riportato nelle tavole di bronzo di Lione) nel 48 d.C. - la figura di Servio Tullio si identifica con quella di Mastarna (o anche Macstarna), alleato dei fratelli Aulo e Celio Vibenna (o Vivenna), entrambi condottieri etruschi impegnati in spedizioni di conquista in Etruria e nei territori circostanti, e rifugiatisi, al termine di alterne vicende belliche, sul Monte Celio a Roma. Mastarna avrebbe poi ottenuto il regno e cambiato il proprio nome etrusco, assumendo quello latino di Servio Tullio. \nGli storici, di l\u00e0 dagli aspetti leggendari del racconto, non escludono che possa avere qualche fondamento di verit\u00e0, e portano a sostegno di questa ipotesi anche i famosi affreschi della Tomba Fran\u00e7ois di Vulci che rappresentano in modo sorprendentemente realistico questo ciclo di racconti epici. Qui infatti \u00e8 possibile vedere \"Caile Vipinas\" (Celio Vibenna) nell'atto di essere liberato da \"Macstarna\", identificato con Servio Tullio.\nSi pu\u00f2 tuttavia giungere anche alla conclusione che il nome Mastarna (Macstrna) fosse soltanto il titolo con il quale Servio Tullio veniva chiamato in battaglia: non sarebbe impossibile infatti intravedere nella parola \"mastarna\" la radice di \"magister\" (\"maestro\"), cio\u00e8, in questo caso, \"magister maximus\" della legione romana. Secondo Massimo Pallottino (\"Origini e storia primitiva di Roma\") Mastarna sarebbe il \"servitore\" di Celio Vibenna (\"Caile Vipinas\"), perch\u00e9 il suffisso -na indica appartenenza; quindi Macstrna sarebbe \"appartenente al \"magister\"\" (\"macstr\" = \"magister\"). Dopo la conquista di Roma e la morte di Celio Vibenna, Mastarna entr\u00f2 in contrasto con Aulo Vibenna, fratello di Celio, e infine lo uccise, restando unico padrone della citt\u00e0."}
{"id": "10946", "revid": "1762097", "url": "https://it.wikipedia.org/wiki?curid=10946", "title": "Cinque pilastri dell'islam", "text": "I cinque pilastri dell'islam ( \"Ark\u0101n al-Isl\u0101m\") indicano i cinque obblighi fondamentali previsti dalla Legge religiosa (Shar\u012b\u02bfa) per ogni credente musulmano di qualsiasi sesso, in ottemperanza alla volont\u00e0 di Dio (Allah); sono riassunti nel famoso \u1e25ad\u012bth di Gabriele.\nIn breve:\nPrimo pilastro: testimonianza di fede.\nLa testimonianza di fede assume nell'Islam un ruolo centrale. L'unicit\u00e0 divina da essa enunciata costituisce infatti un dogma imprescindibile, in quanto sarebbe stata proprio tale dottrina a superare sia la Trinit\u00e0 (dogma invece per i cristiani) che il paganesimo arabo. \nOltre a questo, la testimonianza di fede ha un vero e proprio ruolo iniziatico. Se infatti un cristiano pu\u00f2 definirsi tale a seguito del Battesimo, a un musulmano \u00e8 richiesta la recitazione sincera della Shah\u0101dah.\nStoria.\nSecondo la tradizione quando Maometto ebbe 40 anni inizi\u00f2 ad avere una crisi spirituale. I suoi viaggi per meditare si fecero sempre pi\u00f9 frequenti, si rifugiava sul monte Hira, dove un giorno ricevette la visita dell'Arcangelo Gabriele, il quale gli trasmise la \"scienza\". Le prime rivelazioni sarebbero state in buona parte attue a confermare l'unicit\u00e0 di Dio. Questo tema riemp\u00ec poi i primi discorsi del profeta davanti ai concittadini meccani, i quali arrivarono a crederlo un \"invasato dai Jinn\".\nGli interessi della aristocrazia cittadina, legati ai profitti derivanti dalla Ka\u02bfba (allora centro di un complesso credo politeista) procurarono al Profeta un crescente Ostracismo, tanto che una volta deceduti la moglie Khadija e lo zio-protettore Ab\u016b \u1e6c\u0101lib fu costretto a lasciare La Mecca. I politeisti infatti non avrebbero potuto uccidere Maometto, in quanto membro della trib\u00f9 riconosciuta dei Quraysh, almeno non senza violare l'antico codice tribale e scatenare una faida cittadina, ma la crescente esclusione sociale e le continue tensioni stavano comunque mettendo i primi fedeli in una situazione molto scomoda. La lunga guerra intrapresa contro gli \"idolatri\" e la successiva polemica contro la trinit\u00e0 cristiana rese poi questo dogma ancora pi\u00f9 imprescindibile, in quanto solo chi avesse creduto nell'assoluta unicit\u00e0 divina avrebbe potuto essere musulmano. Da qui poi la spogliazione ad opera di Maometto della Ka'ba dagli idoli pagani, la successiva polemica contro il presunto incarnazionismo degli sciiti e la condanna a morte quasi 3 secoli dopo di Al-Hallaj, autoproclamatosi \"Dio\" in senso allegorico.\nPrima della morte del profeta nel 632 la Shahadah sarebbe stata limitata al semplice \"Testimonio che non c'\u00e8 divinit\u00e0 se non Dio\". La parte relativa a \"Maometto il suo profeta\" sarebbe apparsa solo in un secondo momento.\nLa Shahadah.\nLa Shah\u0101dah secondo quanto riportato da Sa'd ibn Abi Waqqas sarebbe:\nOvvero:\nSecondo pilastro: preghiera canonica.\nI musulmani recitano la \"\u1e63al\u0101t\" cinque volte al giorno: prostrati su un tappetino, rivolgendo il capo alla Mecca (gli anziani possono eseguirla su una sedia); il mezzogiorno del venerd\u00ec \u00e8 il momento della preghiera comune. Altre preghiere supplementari non costituiscono un obbligo legale (sciaraitico). \nLa Rak'a.\nOgni preghiera si compone di un numero variabile di Rak\u02bfa, unit\u00e0 composte da:\nLe preghiere.\nIn ognuna delle 5 diverse preghiere obbligatorie ogni giorno \u00e8 previsto un numero variabile di Ra'ka, rispettivamente:\nVi sono poi tutta una serie di \u1e62al\u0101t non obbligatorie e rituali, per le quali possono valere non solo un numero diverso di rak'a, ma anche diverse invocazioni o diversi passaggi.\nTerzo pilastro: elemosina legale.\nLa \"zak\u0101t\" rappresenta un'imposta di 'purificazione', atta a rendere lecito (\"\u1e25al\u0101l\") il godimento dei propri guadagni. Il minimo si porrebbe intorno al 2,5% del capitale di tutti i fedeli che se lo possono permettere e pu\u00f2 essere elargito in denaro o in una qualsiasi altra merce che crei valore. (bestiame, raccolto, ecc.)\nStoria.\nMaometto in quanto Orfano sia di padre che di madre ha potuto ben sperimentare cosa potessero significare le privazioni, soprattutto in una societ\u00e0 come quella araba preislamica dove il diritto individuale era completamente assorbito dalla propria appartenenza ad una Trib\u00f9 e ad una famiglia. L'ingiustizia sociale era infatti uno dei temi principali della sua retorica nel suo periodo meccano.\nQuest'obbligo sarebbe stato tuttavia reso effettivo e pienamente efficiente solo nel suo periodo medinese, dove, a capo di uno stato teocratico in continua espansione, avrebbe prescritto all'Umma la Zak\u0101t.\nUn tempo l'elemosina legale era amministrata da appositi funzionari, detti \"amil (ummai\" al plurale). Tutt'oggi in alcuni paesi nel Mondo islamico \u00e8 una pratica obbligatoria, anche se sempre pi\u00f9 spazio hanno organizzazioni benefiche private.\nAltre donazioni.\nLa Zakat non va confusa con altre \"tipologie di pagamenti\" previste dalla Shari'a, ad esempio elargizioni facoltative (sadaqa) o tassazioni di altro genere (Jizya). Solo la Zakat sarebbe infatti un obbligo assoluto di fede, e il non adempimento nonostante la disponibilit\u00e0 di mezzi rappresenterebbe un Peccato.\nSi stima che il totale delle donazioni superi i 200 miliardi di dollari ogni anno, ovvero oltre 15 volte quanto elargito dall'OCHA.\nQuarto pilastro: digiuno.\nIl \u1e62awm \u00e8 il digiuno rituale nel mese di Ramadan. Reso obbligatorio nel secondo anno dell'Egira, viene tutt'oggi fatto per ricordare la prima rivelazione del Corano a Maometto. \nQuesto sarebbe obbligatorio per quanti godano di buona salute. Vengono per\u00f2 fatte delle eccezioni, ad esempio a diabetici, anziani, malati gravi, donne incinte, che allattano o con le mestruazioni A quanti sono in viaggio, malati, in guerra o chi semplicemente ha ceduto alla tentazione, basterebbe recuperare dopo la fine dei 30 giorni.\nIl divieto di bere e mangiare andrebbe dall'alba al tramonto, consentendo ai fedeli di rifocillarsi durante la notte, nel pasto chiamato If\u1e6d\u0101r. La cosa pi\u00f9 complicata del \u1e62awm sarebbe invece il divieto di bere anche acqua durante le ore pi\u00f9 calde.\nL'obbligo sarebbe esteso anche al fumo e alle pratiche sessuali. Viene inoltre posto al fedele in divieto di assumere comportamenti peccaminosi, i quali vanificherebbero il digiuno.\nIl Ramadan.\nIl Ramadan sarebbe il mese in cui Maometto avrebbe ricevuto la rivelazione, nonch\u00e9 il periodo in cui si faceva ripetere le sure rivelate e le correggeva. Il profeta sarebbe stato infatti analfabeta e avrebbe avuto bisogno che i suoi seguaci gli ripetessero quanto detto sino ad allora. La notte in cui tradizionalmente si pone la prima rivelazione \u00e8 detta Laylat al-Qadr, \"notte del destino\".\nL'ultimo giorno di Ramadan si celebra l'Id al-fitr, la festa dell'interruzione del digiuno, nonch\u00e9 seconda ricorrenza pi\u00f9 importante del Calendario islamico.\nQuinto pilastro: pellegrinaggio.\nIl quinto e ultimo \u00e8 il pellegrinaggio alla Ka\u02bfba, ne La Mecca. Viene svolto nell'ultimo mese dell'anno (dh\u016b l-\u1e24ijja) da quanti se lo possono permettere fisicamente ed economicamente. \nStoria.\nLa Ka\u02bfba era gi\u00e0 nell'Arabia preislamica un luogo di destinazione di pellegrini provenienti dagli angoli pi\u00f9 sperduti della penisola. Prima dell'Islam vi era infatti un complesso credo di tipo politeista, con al centro un \"Dio padre\" e le sue tre figlie: Allat, 'Uzza e Manat.\nDopo la sconfitta delle truppe meccane ai danni delle medinesi e l'instaurazione della teocrazia maomettiana, la Ka'ba fu spogliata di tutti gli idoli eccetto le immagini della Sacra Famiglia, divenendo ben presto il luogo pi\u00f9 sacro della tradizione islamica.\nObbligatori gi\u00e0 per i primi musulmani, i pellegrinaggi assunsero quindi nella societ\u00e0 araba un ruolo non solo religioso ma anche politico e culturale non da poco, facendo s\u00ec che sufi, re, filosofi e altre personalit\u00e0 potessero incontrarsi e scambiarsi le idee, cementando, inoltre, nelle menti dei musulmani un discreto senso di unit\u00e0.\nRituali.\nIl pellegrinaggio \u00e8 un complesso di riti che si svolgono alla Mecca ogni Dhu l-Hijja, l'ultimo mese dell'anno, e ai quali ogni musulmano dovrebbe partecipare almeno una volta nella vita. I riti sarebbero i seguenti:\nJihad: un sesto pilastro?\nSe oltre l'85% dei musulmani moderni si identifica nel sunnismo, il quale si rispecchia unicamente nei 5 pilastri precedentemente elencati, per alcuni musulmani vi sarebbe per\u00f2 un sesto pilastro, il \"Jih\u0101d\", spesso inteso nel pi\u00f9 conosciuto significato di Guerra santa.\nKharigiti.\nNella concezione dei Kharigiti pi\u00f9 oltranzisti, solo la battaglia poteva manifestare il volere di Dio. La guerra era l'atto pi\u00f9 puro che si potesse fare in nome di Dio, il quale conosce intimamente i fedeli e non considera musulmani ipocriti e peccatori. Nella loro concezione, pi\u00f9 egualitaria di altre, solo una persona estremamente valorosa e retta pu\u00f2 guidare la comunit\u00e0, anche le donne.\nStoria.\nQuesto particolare gruppo scissionista nacque a seguito della battaglia di Siffin, dove il califfo \u02bfAl\u012b ibn Ab\u012b \u1e6c\u0101lib, nonostante la vittoria che stava riportando contro le truppe di Mu'awiya, concesse una tregua. Durante il combattimento, infatti, i futuri sunniti appesero delle pagine del Corano alle loro armi, invocando la pace.\nL'interruzione del conflitto cost\u00f2 ai futuri sciiti la vittoria della prima guerra civile islamica, sicch\u00e9 i futuri sunniti ebbero modo di riorganizzarsi. In questo contesto si verific\u00f2 la prima vera scissione all'interno dell'Islam, quella dei kharigiti. I quali credevano che Al\u00ec avesse commesso sacrilegio a interrompere il combattimento, sicch\u00e9 solo la battaglia manifesta il volere divino.\nNell'immediato futuro questi si caratterizzarono come un movimento profondamente dedito al combattimento. Furono talora considerati i primi veri terroristi, in quanto ritenevano il loro il solo Islam possibile e affrontavano in campo aperto sunniti, sciiti, cristiani, ebrei, idolatri. La guerra diventava per loro una prassi, il modo pi\u00f9 facile per aggiudicarsi la grazia di Dio. Il martirio era la meta pi\u00f9 ambita e la morte violenta una speranza, un modo per ricongiungersi con i fratelli caduti.\nNel corso dei secoli furono duramente repressi e finirono per ritirarsi nelle aree pi\u00f9 isolate del Califfato.\nOggi.\nOggi i kharigiti sono presenti nel ramo minoritario e moderato degli ibaditi in Oman e in alcune aree del Maghreb. Secondo alcuni studiosi, inoltre, l'ISIS potrebbe considerarsi un movimento kharigita.\nSciiti.\nPer gli Sciiti la Jih\u0101d \u00e8 un autentico pilastro, ma solo l'Imam potrebbe proclamarla.\nDuodecimani.\nNella concezione sciita Duodecimana alla fine dei giorni l'imam occulto, il dodicesimo, nascostosi a causa delle persecuzioni califfali, torner\u00e0 e, armi alla mano, ripristiner\u00e0 il messaggio originario del corano, fondando un nuovo regno della pace. Tutt'oggi i cittadini della Repubblica Islamica dell'Iran attendono l'Imam Madhi.\nZayditi.\nGli Zayditi ritengono invece che solo chi, armi alla mano, riuscir\u00e0 a sconfiggere gli usurpatori e gli ipocriti potr\u00e0 essere degno di guidare l'Umma.\nIsmailiti.\nL'Ismailismo \u00e8 una corrente dell'Islam sciita. I suoi membri sono chiamati ismailiti (Arabo \u0627\u0644\u0627\u0633\u0645\u0627\u0639\u064a\u0644\u064a\u0648\u0646, al-ism\u0101\u02bf\u012bliyy\u016bn) e, talvolta, \"settimani\" ( sab\u02bfiyya ) per il fatto di riconoscere come legittima e non pi\u00f9 revocata o mutata successione quella del settimo Imam Ism\u0101\u02bf\u012bl, figlio di Ja'far al-Sadiq.\nGli ismailiti sono la seconda in ordine di grandezza tra le correnti in cui \u00e8 diviso l'islam sciita dopo i duodecimani. Il loro nome deriva dalla convinzione che il settimo imam fosse Ism\u0101\u02bf\u012bl ibn Ja\u02bffar e non il fratello minore M\u016bs\u0101 al-K\u0101\u1e93im la cui legittimit\u00e0 \u00e8 invece sostenuta dagli altri sciiti. Con l'avvento della dinastia dei Fatimidi in Egitto tra il decimo e il dodicesimo secolo l'Ismailismo divenne non solo la pi\u00f9 importante tra le correnti dello sciismo, ma giunse anche a mettere in discussione il primato dei sunniti.\nL'Ismailismo ha sempre dato grande rilevanza agli elementi esoterici della religione islamica: dai duodecimani li separano infatti, oltre alle ragioni politiche, anche una disquisizione sulla natura mistica della figura dell'Imam e del suo rapporto con Allah.\nGli ismailiti vivono perlopi\u00f9 in Siria, Arabia Saudita, Yemen, Cina, Tagikistan, Afghanistan, India e Africa Orientale ma in anni recenti numerosi sono emigrati in Europa e Stati Uniti d'America.\nMalgrado gli ismailiti si siano divisi in numerosi sottogruppi, il termine \u00e8 oggi generalmente usato per indicare i Nizariti, seguaci dell'Aga Khan, che sono la pi\u00f9 numerosa delle sette ismailite.\nRami oggi estinti degli ismailiti sono i Musta'liani (che per\u00f2 hanno originato i Dawudi Bohora) e i Carmati."}
{"id": "10948", "revid": "47767", "url": "https://it.wikipedia.org/wiki?curid=10948", "title": "Chiesa Valdese", "text": ""}
{"id": "10949", "revid": "163662", "url": "https://it.wikipedia.org/wiki?curid=10949", "title": "Secondo triumvirato", "text": "Secondo triumvirato \u00e8 il nome che gli storici danno all'alleanza stipulata il 26 novembre del 43 a.C. tra Ottaviano Augusto, Marco Antonio e Marco Emilio Lepido. Questa alleanza dur\u00f2 fino al 33 a.C., per dieci anni, ma non venne rinnovata.\nA differenza del primo triumvirato, che era solo un accordo privato, il Secondo Triumvirato fu una organizzazione ufficiale, anche se extracostituzionale, che ricevette l\"'imperium maius\".\nContesto storico.\nLa morte di Cesare apr\u00ec una fase di grave instabilit\u00e0 interna alla \"res publica\" romana. Le ragioni per cui fu ordita la congiura contro Cesare sono da ricercare nei poteri quasi monarchici che questi aveva accumulato dopo la vittoria su Pompeo. Gli assassini, definiti dagli storici \"cesaricidi\", furono mossi da una atavica avversione contro ogni forma di potere di tipo personale e assoluto, in nome delle tradizioni e delle libert\u00e0 repubblicane.\nIl limite dell'azione dei congiurati fu la mancanza di un disegno politico preciso e coerente, e fu facile per i seguaci del dittatore porre fine al loro disegno e a costringerli alla fuga. La scena politica fu presto dominata da Marco Antonio, fedele e abile generale di Cesare che ne segu\u00ec le sorti per tutto il conflitto e nel 44, anno della congiura, ricopriva insieme con lui la carica consolare. Presto si rivelarono le sue vere intenzioni: appropriarsi dell'eredit\u00e0 politica di Cesare e ripercorrerne le orme.\nDa parte del Senato ci\u00f2 fu visto come un pericolo e fu perci\u00f2 emesso un senatoconsulto ultimo, secondo il quale il futuro triumviro fu dichiarato nemico pubblico. Contro di lui furono levati due eserciti, guidati dai consoli del 43 Irzio e Pansa. Lo scontro avvenne nell'aprile dello stesso anno presso Modena, dove Decimo Bruto si era asserragliato con le sue forze (pare su suggerimento di Ottavio). Antonio ebbe la peggio e fu costretto a fuggire in Gallia, dove fu accolto e protetto da Lepido, il quale aveva fatto una leva in Spagna Citeriore e nella Gallia Narbonese. Il Senato us\u00f2 anche un'altra arma contro il giovane generale: il figlio adottivo di Cesare, Gaio Ottavio Turino.\nQuesti, al momento della congiura, si trovava ad Apollonia per motivi di studio e lo attendeva per seguirlo nella spedizione partica. Tornato a Roma, si fece apprezzare per le sue doti politiche e mostr\u00f2 una freddezza e una sicurezza che gli procurarono numerose simpatie, tra cui quelle di Cicerone. Del pericolo rappresentato da Ottavio si rese conto lo stesso Antonio, anche perch\u00e9 questi sapeva che il giovane sarebbe stato per lui un pericoloso avversario, anche in virt\u00f9 del fatto che era il figlio adottivo ed erede universale di Cesare. Per questo non manc\u00f2 di dileggiarlo e di impedire la ratifica della sua adozione.\nAbile e spregiudicato, il giovane figlio adottivo di Cesare seppe approfittare della situazione per imporsi sulla scena politica e, non essendo rientrati i due consoli del 43 a.C., si candid\u00f2 al consolato per l'anno successivo. Al rifiuto del senato (addotto a causa della sua giovane et\u00e0), il futuro imperatore rispose marciando su Roma con le sue legioni, costituite da veterani cesariani a lui fedeli in quanto figlio del dittatore. Eletto dai comizi, come primo atto il nuovo console revoc\u00f2 l'amnistia per i cesaricidi e istitu\u00ec un tribunale per giudicarli. Poi, dopo aver fatto riconoscere la sua adozione (avvenuta nel 45) e mutato il nome in Gaio Giulio Cesare Ottaviano, decise di riappacificarsi con Lepido e Antonio.\nLa \"lex Titia\".\nL'incontro fra i tre maggiori eredi di Cesare fu organizzato da Lepido su un'isoletta del fiume Lavino, affluente del fiume Reno, dove ancor oggi esiste un cippo alla memoria di quell'evento, presso l'allora colonia romana di Bononia, odierna Bologna. Il patto, valido per un quinquennio, fu legalizzato ed ebbe validit\u00e0 istituzionale con la Lex Titia del 27 novembre 43 a.C. Ufficialmente i membri furono conosciuti come \"Triumviri Rei Publicae Constituendae Consulari Potestate\" (Triumviri per la Costituzione della Repubblica con Potere Consolare, abbreviato come \"III VIR RPC\"). Svetonio racconta di un episodio curioso accaduto in questa circostanza:\nL'accordo fu lo sviluppo naturale a cui portava la situazione creatasi dopo la morte di Cesare. Antonio e Ottaviano erano i principali eredi politici del dittatore ucciso l'anno prima; essi si ritrovarono nella comune opposizione agli ottimati - intenzionati ad abolire le riforme cesariane - e nella volont\u00e0 di dare la caccia ai cesaricidi (i quali, intanto, con Bruto e Cassio, stavano organizzando imponenti forze in Oriente).\nIntanto Sesto Pompeo, figlio dell'avversario di Cesare, con le forze pompeiane superstiti e una potente flotta, teneva sotto controllo Sicilia, Sardegna e Corsica, e la usava per razziare le coste dell'Italia meridionale seminando il terrore.\nL'accordo era necessario soprattutto per Ottaviano, il quale voleva evitare di trovarsi fra due fuochi, da una parte Antonio con 17 legioni (comprese quelle dategli da Lepido, suo partigiano) e dall'altra le gi\u00e0 ricordate forze dei cesaricidi in Oriente.\nDall'incontro usc\u00ec una spartizione delle provincie, inizialmente a lui sfavorevole: ad Antonio sarebbe spettato il proconsolato nella Gallia Cisalpina e Comata, a Lepido la Gallia Narbonense e le Spagne, ad Ottaviano l'Africa, la Sicilia, la Sardegna e la Corsica.\nPer reperire i fondi necessari per la campagna in Oriente e per vendicare la morte di Cesare, i tre redassero le \"liste di proscrizione\" degli avversari da eliminare ed incamerarne cos\u00ec i beni. A Roma e in Italia si scaten\u00f2 quindi una caccia all'uomo senza eguali e in molti casi pi\u00f9 feroce e indiscriminata di quella operata dopo la vittoria di Silla su Gaio Mario. Molte furono le vittime illustri: ben 300 senatori caddero sotto i colpi degli assassini e 2000 cavalieri ne seguirono la sorte.\nTra questi fu anche Cicerone, al quale Antonio non aveva perdonato le orazioni contro di lui, raccolte nelle \"Filippiche\". Ottaviano, pur essendo stato protetto e incoraggiato dal grande intellettuale latino, non fece nulla per salvargli la vita. Altra barbarie decisa dai triumviri fu l'uso di appendere ai rostri del foro le teste dei nemici uccisi e di dare una ricompensa proporzionale a chi le portava: 25.000 denari agli uomini liberi, 10.000 agli schiavi con l'aggiunta della manomissione e della cittadinanza.\nI tre uomini del triumvirato.\nI tre protagonisti del patto avevano personalit\u00e0 molto diverse e, come si \u00e8 visto, strinsero l'accordo per convenienza personale, piuttosto che per una sincera identit\u00e0 di vedute. Marco Antonio era desideroso di raccogliere e proseguire l'opera gi\u00e0 cominciata da Cesare: riforma in senso monarchico dello stato ed espansione a Oriente dell'impero. Dopo aver dato pubblica lettura del testamento del dittatore, seppe usare per i suoi fini le ire popolari contro i cesaricidi, diventando cos\u00ec leader indiscusso del partito cesariano.\nIl suo consolato del 44 fu caratterizzato da politiche demagogiche e da una legislazione confusa. Percep\u00ec ben presto il pericolo rappresentato dal giovane Ottavio, sia in quanto erede universale di Cesare, sia perch\u00e9 era ben visto dagli ottimati. Costretto dopo Modena \"obtorto collo\" a condividere con il futuro rivale la scena politica, scaten\u00f2, come si \u00e8 visto, sanguinose rappresaglie contro i propri nemici politici. Ottaviano, figlio adottivo di Cesare, fu astuto e abile allo stesso tempo nello sfruttare la confusione creatasi dalle lotte fra i diversi partiti.\nNonostante la pericolosa parentela, fu visto inizialmente come paladino degli ottimati, da contrapporre ad Antonio. Non a caso, in occasione della battaglia di Modena, accompagn\u00f2 come \"propraetor\" i consoli con milizie a lui fedeli. Ben presto, per\u00f2, fece pentire l'aristocrazia della scelta fatta, mostrando di voler vendicare il padre adottivo e di raccoglierne l'eredit\u00e0 politica. Seppe raggiungere subito in maniera spregiudicata la massima magistratura della \"Res publica\" con un vero e proprio colpo di Stato e, come vedremo, una volta entrato in contrasto con Antonio, si present\u00f2 come campione del \"mos maiorum\" tanto caro all'aristocrazia senatoria, della conservazione e tutela dei valori della repubblica e delle sue istituzioni.\nNon fu solo bravo nel sapersi muovere nell'agone politico, ma si circond\u00f2 di valenti uomini, come quel Marco Vipsanio Agrippa abile generale, che gli regal\u00f2 i suoi successi militari pi\u00f9 importanti. Marco Emilio Lepido, sostenitore di Cesare e poi di Antonio subito dopo le idi di marzo, fu invece presto un comprimario, una spalla degli altri due colleghi e in molti casi poco affidabile. Di fronte al crescere della personalit\u00e0 e dell'importanza degli altri triumviri, egli fu sempre pi\u00f9 relegato ai margini della scena politica.\nDopo Filippi, che come vedremo fu la vittoria definitiva sui cesaricidi, ottenne solo l'Africa. Chiamato a sostenere Ottaviano, contro Sesto Pompeo in Sicilia (36 a.C.), fu un alleato poco fedele e giunse alla fine col parteggiare per il figlio di Pompeo Magno. Abbandonato dai soldati, dovette arrendersi e chiedere perdono a Ottaviano (ormai padrone dell'Occidente). Per punizione fu costretto a rinunciare alle otto legioni giunte in Sicilia al seguito di Sesto Pompeo che aveva preso al comando, le magistrature affidategli (mantenendo solo quella di \"pontifex maximus\", titolo puramente onorifico) e a ritirarsi a vita privata al Circeo fino alla morte (ca. 12 a.C.).\nLo scontro con i cesaricidi e Sesto Pompeo.\nIl patto permise ai tre di prendere il controllo politico dell'Italia e di tutto l'Occidente. Dopo le proscrizioni, molti ottimati si rifugiarono o presso i cesaricidi, che stavano organizzando una grossa spedizione contro i triumviri, o presso Sesto Pompeo. La sconfitta dei nemici comuni a Filippi e Nauloco consegn\u00f2 l'intero impero in mano ad Ottaviano e Antonio.\nBattaglia di Filippi.\nAvendo dimostrato di non avere un piano politico ben preciso dopo l'eliminazione di Cesare, i congiurati, presi di sorpresa dalla reazione dei cesariani, fuggirono dall'Italia. Ci\u00f2 fu dovuto anche dall'atteggiamento minaccioso assunto dai veterani del dittatore appena ucciso. Essi erano ansiosi di ricevere il compenso (ossia l'assegnazione di un appezzamento da coltivare) per i loro servigi. A complicare la situazione per i cesaricidi contribu\u00ec anche la lettura del testamento di Cesare, fatta fare in pubblico da Marco Antonio in occasione delle sue grandiose esequie: 300 sesterzi a testa per i veterani, pi\u00f9 le varie disposizioni in favore di questi ultimi e delle classi popolari.\nMarco Giunio Bruto e Cassio Longino si rifugiarono in Macedonia, dove arruolarono un'imponente armata \u2013 19 legioni (ca. 80.000 uomini) \u2013 pronta a passare l'Adriatico. Decimo Bruto, invece, si rifugi\u00f2 in Gallia Cisalpina, assegnatagli come provincia da governare. Dopo Modena, vista la situazione peggiorare per lui di giorno in giorno (sia per la diserzione in massa dei suoi legionari in favore d'Ottaviano, sia perch\u00e9 ormai si trovava isolato dagli altri cesaricidi), Bruto decise di muoversi verso la Macedonia, ma fu ucciso da un gallo fedele ad Antonio.\nIntanto Antonio e Ottaviano, mentre si accordavano e si spartivano le zone d'influenza in Occidente con Lepido, senza preoccuparsi del blocco navale di Sesto Pompeo, trasferirono anch'essi 19 legioni in Grecia. Lo scontro fra i due eserciti avvenne nell'ottobre 42 a.C. a Filippi, sulla via Egnazia. La battaglia si svolse in due fasi distinte, combattute rispettivamente il 3 e il 23 ottobre.\nAll'inizio della prima fase, Bruto ottenne invece un brillante successo sulle forze di Ottaviano. Messo in fuga il nemico e conquistate tre insegne militari (segno di vittoria), si attard\u00f2 nel suo accampamento in cerca di prede. Cassio, non vedendo il compagno e credendolo morto, si tolse la vita. Bruto pianse sul corpo di Cassio, chiamandolo \"l'ultimo dei romani\", ma imped\u00ec una cerimonia pubblica dinanzi a tutto l'esercito, per non abbatterne il morale. Intanto, la flotta che Antonio aveva chiesto a Cleopatra per i rifornimenti e la conquista del porto presidiato dai nemici, si era ritirata a causa di un forte temporale. Altre fonti ritengono che fosse stata l'esitazione di Bruto a fare di una vittoria una disfatta. I suoi uomini, infatti, non inseguirono quelli di Ottaviano, che ebbero tutto il tempo di riformarsi. A seguito di questo, nell'epoca in cui Ottaviano avrebbe preso il nome di Augusto, divenendo il primo imperatore della storia di Roma, sarebbe nato il detto: \u00abFinisci la battaglia una volta che l'hai cominciata!\u00bb.\nIl secondo scontro si svolse il 23 ottobre, tre settimane dopo il primo. I legionari di Bruto, impazienti di dare battaglia e non avendo alcuna stima del proprio comandante, lo spinsero a dare battaglia ai due triumviri, i quali intanto avevano schierato le proprie forze e avevano cominciato a provocare gli avversari con urla ed insulti. Dopo che si furono posizionati, uno dei migliori ufficiali di Bruto si arrese, e questi decise di iniziare lo scontro.\nAntonio, durante la battaglia, dopo aver diviso l'esercito in tre parti (ala sinistra, ala destra e centro), fece in modo che la propria ala destra procedesse verso destra; quindi, poich\u00e9 l'ala sinistra del nemico doveva per forza procedere verso sinistra perch\u00e9 il suo esercito non venisse circondato, il centro dello schieramento di Bruto dovette allargarsi e indebolirsi, per occupare lo spazio lasciato dallo spostamento dei commilitoni. Un ulteriore spazio che si era venuto a creare tra il centro di Bruto e la sua ala sinistra fu sfruttato dai cavalieri avversari, che vi entrarono spingendo il centro verso l'ala sinistra del proprio schieramento, mentre la fanteria lo spingeva in avanti.\nIl centro effettu\u00f2 quindi un ripiegamento di 90 gradi, per avere il fronte rivolto verso l'ala sinistra di Bruto. Sul fronte di questa divisione c'era la fanteria di Antonio, sul fianco sinistro la cavalleria e sul lato destro la fanteria. Quest'ultima si opponeva allo stesso tempo al fianco destro nemico, che le era stato affidato all'inizio della battaglia e sul quale il centro di Bruto si era riversato durante il ripiegamento. Questa fu la strategia principale di Antonio in questa battaglia. Infine, l'attacco di Bruto fu respinto e il suo esercito mandato in rotta. I soldati di Ottaviano raggiunsero le porte dell'accampamento nemico prima che egli potesse chiudervisi dentro. Bruto riusc\u00ec a ritirarsi sulle colline circostanti con l'equivalente di sole quattro legioni e, vedendosi sconfitto, si suicid\u00f2.\nIl successo che arrise ai cesariani \u00e8 da attribuire al fatto che il nemico presentasse un esercito troppo eterogeneo e poco amalgamato, a differenza di quello dei triumviri, pi\u00f9 omogeneo e compatto. Inoltre Antonio, fu abile stratega e seppe manovrare i propri veterani, addestrati e allo stesso tempo attratti dalle prede e delle ricchezze che si sarebbero dischiuse per loro nell'opulento Oriente; ci\u00f2 che non si poteva dire dei militanti nella parte avversaria, spesso ignari del motivo per cui combattevano, con la conseguenza di numerose diserzioni.\nLa sconfitta degli ultimi pompeiani.\nLe rappresaglie e le vendette dei cesariani, come gi\u00e0 detto, furono crudeli e sanguinarie; molti proscritti fuggirono in Sicilia, in mano a Sesto Pompeo, seguiti a ruota da molti possidenti espropriati dei propri fondi, da schiavi sbandati e da veterani pompeiani ancora in circolazione nell'impero. Intanto, la scena politica era caduta in mano di Antonio e Ottaviano, i quali si spartirono il territorio dello stato in zone d'influenza: la soprintendenza dell'Oriente e la Gallia Narbonese al primo, le Spagne e la cura dell'Italia (pur formalmente indivisa fra i triumviri) a Ottaviano, il quale ben presto ebbe il controllo di tutto l'Occidente.\nLepido, invece, fu relegato al ruolo di comprimario, con l'affidamento dell'Africa e il mantenimento della sua carica di \"pontifex maximus\". Questa sua messa da parte fu dovuta anche al suo atteggiamento ambiguo nel corso delle ultime vicende. Antonio, intenzionato a vendicare (come era nei progetti di Cesare prima di morire) lo smacco subito da Crasso nella battaglia di Carre contro i Parti, rimase a lungo in Oriente, estorcendo e vessando le citt\u00e0 e le provincie ree d'aver appoggiato Bruto e Cassio. In questa parte dell'impero visse una \"vita inimitabile\" di divinit\u00e0 in terra insieme con la sua amante, la bella e affascinante Cleopatra.\nOttaviano, invece, si ritrov\u00f2 a dover gestire la parte pi\u00f9 difficile del dopo Filippi: sistemare e distribuire le terre promesse in Italia ai quasi 180.000 veterani del partito cesariano. Scelse quindi diciotto citt\u00e0 punibili per la loro infedelt\u00e0 al triumvirato (tra queste sono da ricordare, da nord a sud, Trieste, Rimini, Cremona, Pisa, Lucca, Fermo, Benevento, Lucera, Vibo Valentia), confisc\u00f2 i terreni degli abitanti e li distribu\u00ec ai suoi. L'operazione fu condotta in maniera indiscriminata e furono espropriate anche tenute di piccoli e medi proprietari che non erano per nulla coinvolti con il partito pompeiano o con quello dei cesaricidi. Tra questi \u00e8 da ricordare la spoliazione delle propriet\u00e0 della famiglia di Virgilio a Mantova, citt\u00e0 fedele ai triumviri, ma colpita perch\u00e9 l'agro della vicina Cremona, infedele, non bastava a sistemare i nuovi coloni.\nA causa di questi provvedimenti si cre\u00f2 un forte malcontento contro il giovane triumviro, fomentato anche da Lucio Antonio, fratello di Marco, e dalla cognata Fulvia, interessati a rendere difficile la situazione per Ottaviano. Ad aggravare il momento concorse anche il blocco navale dell'Italia meridionale operato dalla flotta di Sesto Pompeo, che rendeva difficili i rifornimenti annonari a Roma. Per questi motivi scoppiarono nell\"'Urbe\" disordini, causati anche dalla crisi finanziaria che aveva colpito i ceti pi\u00f9 bassi; l'insoddisfazione per gli espropri in tutta Italia fu usata da Lucio Antonio e Fulvia quale motivo per prendere le armi e, disponendo delle legioni di Antonio, marciare contro Ottaviano.\nQuesti fu pronto e, grazie al suo valente generale Marco Vipsanio Agrippa, sconfisse i congiurati presso Perugia (inverno 41-40 a.C.). Antonio, richiamato in Occidente dalle vicende italiane, si present\u00f2 a Brindisi con una potente flotta. Qui, grazie all'intercessione del generale Asinio Pollione, di Mecenate e di Agrippa, fu evitato uno scontro fratricida, non voluto perfino dagli stessi legionari, riluttanti a combattere contro i compagni di molte battaglie. Tra i due contendenti fu quindi raggiunto un accordo che ribadiva la situazione di fatto: a uno l'Oriente, all'altro l'Occidente. In Italia, tenutasi in posizione neutra tra i due contendenti, essi ebbero licenza d'arruolare un egual numero di forze.\nUn ulteriore accordo fu raggiunto dai tre con Lucio Domizio Enobarbo, valente generale pompeiano e trisavolo di Nerone, e con Sesto Pompeo. Sembravano quindi ristabilite la pace e la concordia nella Repubblica, tanto che l'evento fu celebrato da Virgilio nella IV ecloga, dove si preannunciava una nuova era di pace con la nascita di un \"puer\" (quello che i commentatori medievali cristiani avrebbero interpretato come una premonizione dell'avvento di Cristo), ossia del figlio di Pollione, amico d'Antonio e promotore dell'intesa. Ben presto per\u00f2 la situazione degener\u00f2: Sesto Pompeo, sentendosi defraudato delle promesse fattegli da Antonio, riprese a infestare le coste italiane.\nOttaviano rispose cingendo con la sua flotta lo stretto di Messina, ma quando le sue forze tentarono di sbarcare furono duramente sconfitte. Nel 37 a.C. i due triumviri s'incontrarono a Taranto. Antonio, lasciando ad Ottaviano 120 navi in rinforzo alle sue 300 unit\u00e0, permise a questi di affrontare Pompeo davanti a Nauloco, di vincerlo e costringerlo alla fuga in Oriente. In questa circostanza la citt\u00e0 di Messina fu duramente saccheggiata. In seguito al fatto che Lepido aveva tenuto ancora una volta un atteggiamento equivoco, rivoltandosi infine contro Ottaviano, questi, dopo la vittoria, lo pun\u00ec togliendogli l'Africa: rimasto con la sola carica di pontefice massimo, fu confinato a Circei, dove trascorse il resto dei suoi giorni.\nLo scontro tra i triumviri.\nL'eliminazione degli ultimi pompeiani riunitisi attorno alla figura di Sesto Pompeo e la marginalizzazione di Lepido furono gli ultimi episodi della lunga contesa politica che precedette lo scontro tra Antonio e Ottaviano. Come si \u00e8 visto, i due rivaleggiarono ben presto nel contendersi l'eredit\u00e0 politica di Cesare. Solo i buoni uffici di Lepido e le circostanze spinsero i due a tralasciare gli odi reciproci e permisero loro di giungere a un'alleanza politica vantaggiosa per entrambi.\nDopo l'incontro di Taranto del 37 a.C., l'impero fu diviso fra i due triumviri: a Ottaviano tocc\u00f2 la soprintendenza dell'Occidente, mentre ad Antonio il ricco e ambito Oriente. Sempre nella citt\u00e0 pugliese, i due futuri rivali decisero che gli eccezionali poteri triumvirali riconosciuti con la \"lex Titia\" sarebbero dovuti cessare nel 32 a.C. e che l'anno successivo avrebbero ricoperto il consolato come colleghi; ma tale patto non fu rispettato, poich\u00e9 si consum\u00f2 la definitiva rottura fra di loro, causata dalla lotta per la conquista del potere condotta con ogni mezzo, compresa la diffamazione. Ne \u00e8 un esempio, nel 32 a.C., la tentata incriminazione di Ottaviano da parte del console Sosio, partigiano di Antonio. Il futuro imperatore, per\u00f2, reag\u00ec prontamente alle accuse e fece circondare la \"curia\" dai suoi legionari; il console, trovandosi in difficolt\u00e0 con il collega Gneo Domizio, anch'egli del partito di Antonio, fugg\u00ec in Oriente.\nContemporaneamente, lo stesso Ottaviano us\u00f2 ogni mezzo per mettere in cattiva luce l'avversario, rendendone pubblico il testamento, in cui chiedeva di essere sepolto in Egitto. La cosa era inaccettabile per l'aristocrazia senatoria tradizionalista, la quale - in una seduta del senato - lo dichiar\u00f2 decaduto da ogni potere. Il figlio di Cesare aveva sfruttato l'abbandono dei costumi tradizionali da parte del suo ex-alleato, la \"vita inimitabile\" da sovrano tolemaico che questi conduceva in Egitto e la sua presunta intenzione di voler fare di Alessandria la nuova capitale dell'impero. Nel testamento vi era per\u00f2 anche una verit\u00e0 per lui molto scomoda: dall'unione tra Cesare e Cleopatra era nato un figlio, Cesarione, il quale avrebbe avuto tutti i diritti per esigere l'eredit\u00e0 del padre e frustrare la propaganda di Ottaviano, presentatosi come unico vero successore del grande condottiero.\nSi venne cos\u00ec a creare una forte contrapposizione tra i due ex-triumviri, i quali impersonavano due modelli diffusi ad arte dalla propaganda di Ottaviano: l'Occidente austero e tradizionalista, contrapposto all'Oriente debole e corrotto. A dire il vero, se Ottaviano fosse stato un vero seguace del pensiero di Cesare, avrebbe agito come Antonio, convinto che la civilt\u00e0 romano-italica dovesse inquadrarsi all'interno di quella orientale-ellenistica, per molti versi infinitamente superiore. Ma il futuro imperatore era un uomo politico assai abile nel comprendere e assecondare gli umori della popolazione romana, ancorata ai valori del \"mos maiorum,\" riconosciuti non solo dall'aristocrazia senatoria ma anche dagli stessi ceti popolari.\nI due, ormai prossimi allo scontro, pur non esercitando pi\u00f9 i poteri triumvirali, pretesero un giuramento di fedelt\u00e0 da parte degli alleati della \"res publica\": l'uno da quelli occidentali, l'altro da quelli orientali. Ottaviano, tra l'altro, ricevette il consenso quasi unanime del Senato, mentre la minoranza che non volle riconoscerglielo si rifugi\u00f2 ad Alessandria. Dopo anni di grandi turbolenze e di guerre civili fratricide, a lui erano rivolte le speranze di una definitiva pacificazione dello stato.\nNon fu facile per Ottaviano reperire le risorse per l'arruolamento, ma alla fine riusc\u00ec a schierare circa 80.000 uomini e 400 navi di medie dimensioni; Antonio, invece, pot\u00e9 contare su 120.000 fanti e circa 500 unit\u00e0 navali di grande stazza. I due schieramenti si trovarono l'uno di fronte all'altro il 2 settembre del 31 a.C. ad Azio, un promontorio all'ingresso del golfo di Ambracia (odierna Arta) in Epiro. Non si sa per quale motivo Antonio abbia preferito lo scontro sul mare piuttosto che un attacco con le forze di terra; il fatto \u00e8 probabilmente dovuto alla sua scarsa fiducia nella fanteria, alquanto eterogenea.\nIl successo arrise alle forze di Ottaviano, ben guidate dal fedele generale Agrippa; la fuga precipitosa di Antonio e di Cleopatra, che lo aveva seguito in battaglia, acceler\u00f2 il successo di Ottaviano. Alla vittoria navale fece seguito quella di terra, quando l'esercito si arrese al figlio di Cesare dopo aver atteso invano il proprio comandante. In questa occasione vi fu un grande passaggio di forze dall'uno all'altro campo. Il fatto, all'epoca piuttosto consueto, \u00e8 da ascrivere anche alla capacit\u00e0 dei singoli condottieri di lusingare e convincere (anche con promesse di maggiori benefici) i soldati avversari: come aveva fatto a suo tempo Cesare con i pompeiani che gli si erano arresi, cos\u00ec fece Ottaviano in quest'occasione.\nDopo Azio, il futuro \"princeps\" attravers\u00f2 la Grecia, sostando nelle citt\u00e0 principali; quando giunse infine ad Alessandria, Antonio si era gi\u00e0 tolto la vita insieme con l'amata Cleopatra. L'Egitto divenne una propriet\u00e0 personale del vincitore e tale rimase anche in epoca imperiale, mentre il suo governo fu affidato ad un procuratore di rango equestre. Dopo essersi trattenuto in Oriente ed aver risistemato la sua organizzazione interna, ormai unico padrone di Roma, Ottaviano rientr\u00f2 nella capitale e vi celebr\u00f2 ben tre trionfi: uno sui Pannoni, uno sui Dalmati e l'altro per le vittorie in mare e la conquista dell'Egitto. Non pot\u00e9 celebrare il successo su Antonio e sugli altri avversari perch\u00e9 erano cittadini romani, e il trionfo era riservato alla vittoria sugli stranieri.\nLe conseguenze della vittoria di Ottaviano: la nascita del principato.\nL'alba del I secolo a.C. vide la \"res publica\" ormai incapace di gestire con le sue obsolete istituzioni l'enorme impero creato in secoli di guerre. Quella di questo secolo fu una storia travagliata e caratterizzata dall'affermarsi di elementi e tendenze che portarono alla fine del regime repubblicano e alla nascita di un nuovo sistema politico. Il cambiamento non fu forse inevitabile, ma certamente a ci\u00f2 contribu\u00ec l'abilit\u00e0 e la prudenza dimostrate da Ottaviano. Pur presentandosi come campione della tradizione repubblicana e del \"mos maiorum\", egli astutamente svuot\u00f2 di ogni valore reale le vecchie magistrature. Nel 31 a.C. e negli anni successivi guid\u00f2 lo stato ricoprendo regolarmente e senza soluzione di continuit\u00e0 la carica di console e di triumviro (anche se, dopo il secondo quinquennio di proroga, egli avrebbe dovuto lasciare i poteri riconosciuti da tale carica).\nSintomo del cambiamento di regime e dell'accentramento del potere nelle sue mani fu il riconoscimento, gi\u00e0 prima di Azio, nel 36 a.C., della sua \"sacrosanctitas\", ossia l'inviolabilit\u00e0 del suo corpo sotto pena di morte, caratteristica dei tribuni della plebe. Sei anni dopo si vide riconosciuto un altro aspetto importante della \"tribunicia potestas\": lo \"ius auxilii\" (ossia la possibilit\u00e0 di dare aiuto e, eventualmente, asilo nella propria abitazione a un plebeo). Con ci\u00f2 diventava patrono di tutta la plebe e rendeva la sua abitazione inviolabile da parte di chiunque, compresa la forza pubblica. Altro onore a lui tributato nel 32, prima dello scontro con Antonio, fu il giuramento di fedelt\u00e0 da parte di tutta l'Italia.\nNel 28, dopo il suo rientro dall'Oriente, il popolo lo salut\u00f2 come \"princeps\", qualifica prestigiosa che si precis\u00f2 poi in \"princeps senatus\", ossia colui che aveva il diritto di parlare per primo in Senato. In conseguenza del fatto che il suo parere, a causa delle forze militari di cui poteva disporre, era indiscutibile e determinante, la funzione dell'assise come fulcro del potere politico fu fortemente limitata. Oltre a ci\u00f2 egli ottenne il titolo perpetuo di \"imperator\".\nIl suo fu quindi un misto di poteri, tra quelli regali propri del consolato, del proconsolato e del triumvirato; delle prerogative dei tribuni e di altri onori e riconoscimenti che gli davano un'autorit\u00e0 morale e di prestigio e contribuivano a fare di lui un \"primus\" su tutti quanti. Dal punto di vista propagandistico, si era presentato anche come pacificatore dello stato; infatti, dopo Azio, aveva fatto chiudere il tempio di Giano a Roma, antico gesto simbolico che segnava la fine di un conflitto e l'inizio di un periodo di pace.\nLe trasformazioni apportate furono ovviamente precedute da una attenta consultazione dei pi\u00f9 fidi consiglieri; c'era chi, come Mecenate, voleva l'instaurazione di una monarchia pura e chi invece, come Agrippa, un ritorno alla repubblica. Ottaviano, attento conoscitore degli animi e memore degli errori commessi dal suo grande padre adottivo, opt\u00f2 per una via mediana: accentrare tutti i poteri nelle sue mani, facendosi al contempo garante e tutore della \"res publica\" e del regolare funzionamento delle sue istituzioni.\nAtto finale della sua egemonia politica fu, nel 27 a.C., il riconoscimento da parte del Senato in due sedute, del titolo di augustus, ossia di uomo degno di venerazione e di onore, che sanc\u00ec la sua posizione sacra fondata sul \"consensus universorum\" di senato e popolo romano. In tale occasione egli us\u00f2 lo stratagemma di rimettere tutti i poteri attribuitigli, mantenendo solo quelli di console; poteri che, dopo un'altrettanto finta insistenza dei senatori, non solo gli furono riconfermati, ma gli si attribu\u00ec anche l\"'imperium proconsulare\" - inizialmente della durata di dieci anni, in seguito a vita - affinch\u00e9 pacificasse le frontiere; \"imperium\" che era valido per la stessa Roma e per l'Italia, tradizionalmente al di fuori della giurisdizione dei proconsoli.\nDopo tale data Ottaviano si fece chiamare Augusto, e come tale viene oggi ricordato. Ulteriore attributo e nuovo onore concessogli fu l'assegnazione della tribunicia potestas nella sua totalit\u00e0 (23 a.C.), rinnovatagli annualmente. Forse per non suscitare l'astio dei nostalgici della repubblica, o forse perch\u00e9 non necessari, rinunci\u00f2 ad altri poteri, quali la dittatura - da lui considerata \"contra morem maiorum\" e messa fuori legge da Antonio, certamente anche perch\u00e9 tale carica gli ricordava l'esperienza negativa di Cesare; quella di \"curator legum et morum\"; la \"censoria potestas\"; il consolato unico a vita. Accett\u00f2 invece la carica di \"pontifex maximus\" (12 a.C.), ricoperta fino alla morte da Lepido, dopo esser stato messo da parte da lui. Infine, nel 2 a.C., gli fu attribuito anche il titolo di \"pater patriae\".\nLa vittoria di Ottaviano Augusto ad Azio non fu quindi solo la fine di un periodo turbolento e sanguinoso della storia romana, ma rappresent\u00f2 un importante punto di svolta della storia dello stato romano. Il regime nato dai mutamenti della fine del I secolo a.C. viene chiamato comunemente impero, mentre la storiografia preferisce usare il termine principato (derivato per l'appunto dal titolo concesso ad Augusto ed ereditato dai suoi successori) per il primo periodo, a rimarcare il carattere non ancora monarchico-assoluto del nuovo corso. Quando, lentamente nel tempo, l'aspetto autocratico e dispotico del potere imperiale prevalse, si us\u00f2 il termine dominato, soprattutto a partire dall'epoca di Diocleziano (284-305). Per il quadro storico generale, ci\u00f2 che pi\u00f9 importa \u00e8 il fatto che da Augusto in poi saranno singoli uomini, con l'esercizio dei loro enormi poteri e con la loro personalit\u00e0, a caratterizzare la vita politica, militare e sociale dello stato romano, e non pi\u00f9 un'oligarchia, chiusa e legata alle proprie tradizioni morali e politiche e riunita in un organo collegiale quale era il Senato."}
{"id": "10955", "revid": "297059", "url": "https://it.wikipedia.org/wiki?curid=10955", "title": "Volpetta (costellazione)", "text": "La Volpetta (in latino Vulpecula, abbreviata in Vul) \u00e8 una delle 88 costellazioni moderne. Si tratta di una debole costellazione settentrionale situata al centro del Triangolo Estivo, un asterismo formato dalle stelle Deneb, Vega e Altair.\nCaratteristiche.\nLa costellazione si estende nella regione in cui la Fenditura del Cigno termina a sud, incrociandosi con la Fenditura dell'Aquila; l'area di cielo in cui si trova \u00e8 dunque fortemente oscurata dalla polvere interstellare, qui particolarmente densa.\nNel 1967 all'interno della costellazione della Volpetta \u00e8 stata scoperta, da parte di Antony Hewish e Jocelyn Bell, da Cambridge, la prima pulsar conosciuta. Mentre stavano cercando la scintillazione dei segnali radio delle quasar, Hewish e la Bell individuarono un segnale molto regolare che consisteva di impulsi di radiazione al ritmo di uno ogni qualche secondo. L'origine terrestre dei segnali fu presto esclusa, perch\u00e9 essi riapparivano in sincronia con il tempo siderale, e non con quello civile. L'anomalia fu infine identificata come il segnale radio emesso da una stella di neutroni in rapida rotazione. I segnali arrivavano (e ancora arrivano) al ritmo di uno ogni 1,3373 secondi (le pulsar sono estremamente precise). Il nuovo oggetto fu chiamato inizialmente \"CP 19191\" (che stava per \"Cambridge Pulsar ad ascensione retta 19h 19m\"), ed \u00e8 oggi noto come \"PSR 1919+21\" (che sta per \"Pulsar ad ascensione retta 19h 19m e declinazione +21\u00b0\").\nNel 1988, il satellite giapponese Ginga, osserv\u00f2 un'esplosione nella nova GS2000+25, sistema binario dove uno dei componenti del sistema \u00e8 un probabile buco nero di massa dalle 5 alle 10 volte quella del Sole, mentre la controparte visibile \u00e8 una stella di classe K.\nLa costellazione \u00e8 famosa anche per il gran numero di stelle novae osservate.\nStelle principali.\nLa costellazione non presenta stelle pi\u00f9 brillanti della quarta magnitudine, infatti solo una stella riporta la lettera greca di Bayer; sono presenti poi alcune stelle di quinta magnitudine che fanno da sfondo nell'osservazione ad occhio nudo.\nStelle doppie.\nLe ridotte dimensioni della costellazione non favoriscono l'abbondanza di stelle doppie, ma grazie alla presenza della Via Lattea le stelle qua osservabili sono relativamente numerose; tuttavia molte delle stelle doppie sono piuttosto deboli.\nStelle variabili.\nNella costellazione sono note poche stelle variabili, di cui molte sono fuori dalla portata di piccoli strumenti. La pi\u00f9 luminosa e anche la pi\u00f9 semplice da osservare come entit\u00e0 di variazione \u00e8 la , che in quasi 4,5 giorni varia fra la quinta e la sesta magnitudine.\nOggetti del profondo cielo.\nLa Volpetta \u00e8 attraversata dalla Via Lattea e presenta alcuni oggetti di particolare interesse; primo fra tutti la Nebulosa Manubrio (M27), che \u00e8 certamente uno degli oggetti del profondo cielo pi\u00f9 osservati. Si tratta una grande nebulosa planetaria, che pu\u00f2 essere osservata anche con un binocolo, dove appare come un disco debolmente luminoso con un diametro di circa 6 minuti d'arco (includendo il debole alone, il suo diametro apparente cresce fino a circa la met\u00e0 di quello della Luna piena). Un telescopio rivela la sua forma a due lobi, simile a quella di una clessidra. M27 fu scoperta dall'astronomo francese Charles Messier nel 1764, e fu la prima nebulosa planetaria ad essere scoperta.\nVerso sud \u00e8 visibile un particolare oggetto, chiamato l'Attaccapanni o \"Appendiabito\" (in inglese, \"Coat Hanger\"), o pure \"Ammasso di Brocchi\"; si tratta di un asterismo, ossia di un gruppo di stelle non fisicamente legate fra loro. \u00c8 visibile facilmente anche ad occhio nudo.\nFra gli altri oggetti minori spicca NGC 6885, un ammasso aperto composto da poche stelle ma ben osservabile con un semplice binocolo. Fra gli oggetti lontani pi\u00f9 interessanti vi \u00e8 la regione di Vulpecula OB1, un'associazione OB composta da una trentina di stelle giovani e calde con associate alcune nebulose. Un secondo ammasso aperto \u00e8 visibile verso nordest ed \u00e8 NGC 6940; \u00e8 abbastanza luminoso ed esteso, ma le sue componenti sono relativamente deboli.\nSistemi planetari.\nI sistemi planetari noti nella Volpetta sono tutti composti da un solo pianeta confermato; nel caso di HD 188015 si sospetta l'esistenza di un secondo corpo di massa leggentente inferiore a quella di Giove, mentre il pianeta confermato, HD 188015 b, \u00e8 grande una volta e mezzo Giove. HD 189733 possiede un pianeta gioviano caldo, mentre HD 190228 ha un pianeta grande oltre quattro volte Giove situato a 2 UA di distanza dalla stella madre.\nStoria.\nQuesta costellazione fu definita nel tardo XVII secolo dall'astronomo polacco Johannes Hevelius. Era originariamente conosciuta come \"Volpecula cum Ansere\" (\"la volpetta e l'oca\"; l'oca veniva spesso rappresentata tra le fauci della volpe).\nSuccessivamente le due figure vennero considerate due costellazioni indipendenti. La costellazione dell'Oca venne poi riassorbita dalla Volpetta e l'Unione Astronomica Internazionale non la riconosce pi\u00f9. Il nome dell'oca rimane ad indicare la stella alfa, Anser."}
{"id": "10959", "revid": "1745361", "url": "https://it.wikipedia.org/wiki?curid=10959", "title": "Bandiera del Bangladesh", "text": "La bandiera del Bangladesh venne adottata ufficialmente il 17 gennaio 1972. Consiste in un disco rosso spostato leggermente a sinistra, posto su uno sfondo verde.\nNel corso del 1971, e durante la guerra di liberazione bengalese, venne usata una bandiera simile, la differenza consisteva nella mappa del Bangladesh, che era posizionata sopra al sole rosso. La mappa venne in seguito tolta dalla bandiera, probabilmente per mantenere un disegno semplice.\nLa bandiera \u00e8 simile alla bandiera del Giappone e a quella di Palau, da cui se ne differenzia per i colori. Il disco rosso rappresenta il sole che sorge sopra il Bengala. Il colore simboleggia anche il sangue versato da coloro che morirono per l'indipendenza del Bangladesh. Il campo verde rappresenta la terra lussureggiante del Paese.\nLa bandiera navale civile, quella militare e quella aeronautica sono basate rispettivamente sulla Red Ensign, sulla White Ensign e sulla bandiera della Royal Air Force britannica.\nIn bengalese la bandiera \u00e8 nota come \"L\u0101la-sabuja\" (\"la rossa e verde\")."}
{"id": "10961", "revid": "2036605", "url": "https://it.wikipedia.org/wiki?curid=10961", "title": "Vega", "text": "Vega (: ; \u03b1 Lyr / \u03b1 Lyrae / Alfa Lyrae) \u00e8 la stella pi\u00f9 brillante della costellazione della Lira, la quinta pi\u00f9 luminosa del cielo notturno, nonch\u00e9 la seconda pi\u00f9 luminosa nell'emisfero celeste boreale, dopo Arturo. Vertice nord-occidentale dell'asterismo del Triangolo estivo, Vega \u00e8 una stella piuttosto vicina, posta a soli 25 anni luce di distanza, la pi\u00f9 luminosa in termini assoluti entro un raggio di 30 anni luce dal sistema solare.\nSi tratta di una stella bianca di sequenza principale di classe spettrale A0 V, che possiede una massa circa due volte quella solare ed una luminosit\u00e0 circa 37 volte superiore. L'astro \u00e8 caratterizzato da un'altissima velocit\u00e0 di rotazione sul proprio asse, che gli conferisce l'aspetto di uno sferoide oblato. Questa rapida rotazione, a causa di un fenomeno noto come oscuramento gravitazionale, si riflette sulla temperatura effettiva fotosferica, che varia a seconda della latitudine presa in esame: infatti, si \u00e8 notato che la temperatura all'equatore \u00e8 di circa 2000 K pi\u00f9 bassa rispetto a quella rilevata ai poli, ed \u00e8 proprio in direzione di uno di essi che la stella risulta visibile dalla Terra. \u00c8 inoltre una sospetta variabile Delta Scuti, che manifesta pulsazioni nella luminosit\u00e0 di pochi centesimi di magnitudine ogni 0,19 giorni (circa 4,56 ore).\nVega, definita dagli astronomi \u00abla stella pi\u00f9 importante nel cielo dopo il Sole\u00bb, riveste una grande importanza nell'astronomia, dal momento \u00e8 stata impiegata per calibrare gli strumenti osservativi e come riferimento per la misurazione di alcuni parametri comuni a tutte le stelle; inoltre, circa 12\u00a0000 anni fa, a causa della precessione dell'asse terrestre, ha svolto il ruolo di stella polare, e lo ricoprir\u00e0 nuovamente tra altri 13\u00a0700 anni.\nA met\u00e0 degli anni ottanta il satellite IRAS ha scoperto che la stella presenta un eccesso di emissione infrarossa, attribuito alla presenza in orbita di un disco di polveri circumstellare. Queste polveri sarebbero il risultato di collisioni plurime tra gli oggetti orbitanti all'interno di una cintura asteroidale, assimilabile alla fascia di Kuiper nel sistema solare. Alcune irregolarit\u00e0 riscontrate nel disco suggerirebbero la presenza in orbita di almeno un pianeta, per massa simile a Giove.\nIl nome \"Vega\" deriva dalla seconda parte del nome della stella , \u00abAquila che plana\u00bb.\nOsservazione.\nVega \u00e8 la quinta stella pi\u00f9 brillante del cielo se vista ad occhio nudo, data la sua magnitudine apparente pari a +0,03, che, associata al caratteristico colore bianco-azzurro, la rende facilmente distinguibile anche dal cielo fortemente inquinato delle grandi citt\u00e0. La facile rintracciabilit\u00e0 della stella \u00e8 favorita anche dal fatto che Vega costituisce uno dei vertici dell'asterismo chiamato Triangolo estivo, le cui componenti sono, oltre a Vega, Deneb (\u03b1 Cygni) e Altair (\u03b1 Aquilae). Questo esteso triangolo rettangolo \u00e8 molto ben riconoscibile nei cieli notturni poich\u00e9 non sono presenti stelle altrettanto luminose nelle sue vicinanze; Vega, la pi\u00f9 brillante delle tre, si trova sul vertice nord-occidentale, che coincide con l'angolo retto.\nVega domina la costellazione di piccole dimensioni in cui si trova, la Lira, per la maggior parte costituita da stelle relativamente poco luminose; trovandosi quindi in un ambiente povero di stelle luminose, specialmente in direzione ovest, la sua brillantezza risulta particolarmente risaltata.\nData la sua declinazione di +38,7\u00b0, Vega \u00e8 una stella dell'emisfero celeste boreale; questa declinazione fortemente settentrionale fa s\u00ec che essa possa risultare visibile solo da latitudini a nord di 51\u00b0 S, mentre a nord di 51\u00b0 N appare circumpolare, ossia non tramonta mai sotto l'orizzonte.\nAlle latitudini temperate boreali la stella pu\u00f2 essere osservata vicino allo zenit durante le serate estive; in realt\u00e0, in virt\u00f9 della sua posizione molto settentrionale, da questo emisfero \u00e8 visibile per la gran parte dell'anno. L'astro inizia a diventare ben visibile, in direzione est, nelle sere di fine aprile-inizio maggio; in quest'occasione appare come la seconda stella pi\u00f9 brillante della notte, dopo Arturo, che \u00e8 lievemente pi\u00f9 luminosa. Durante i mesi estivi Vega raggiunge il culmine, dominando il cielo; l'astro resta visibile anche durante le serate autunnali in direzione ovest, sempre relativamente alto sull'orizzonte. Il mese di gennaio la vede tramontare sotto l'orizzonte ovest alle luci del crepuscolo, sebbene, poich\u00e9 si trova molto a nord rispetto all'eclittica, fosse gi\u00e0 visibile ad est poco prima dell'alba nel mese di novembre.\nAlle medie latitudini australi invece si presenta bassa sopra l'orizzonte durante la stagione invernale e permane visibile nel cielo notturno solo per pochi mesi all'anno. Il suo sorgere eliaco avviene a marzo, mentre tramonta col Sole a settembre; il periodo migliore per la sua osservazione nel cielo serale australe \u00e8 dunque compreso fra luglio e agosto.\nStoria delle osservazioni.\nVega \u00e8 ben nota sin dall'antichit\u00e0, data la sua grande luminosit\u00e0 e il suo brillante colore bianco-azzurro. I pochi riferimenti \"scientifici\" giuntici da quest'epoca riguardano principalmente i cataloghi stellari compilati dagli astronomi greci e greco-romani (Ipparco e Tolomeo in particolare) e dagli astronomi arabi nel Medioevo.\nL'astrofotografia, ovvero la fotografia di oggetti celesti, inizi\u00f2 nel 1840 quando John William Draper riprese un'immagine della Luna. La prima stella ad essere fotografata, a parte il Sole, fu proprio Vega; la stella venne ripresa il 17 luglio 1850 presso l'Harvard College Observatory con un'esposizione di circa cento secondi, sfruttando le tecniche della dagherrotipia.\nHenry Draper, redattore di un importante catalogo stellare, fu l'autore, nell'agosto 1872, della prima ripresa dello spettro di una stella differente dal Sole: egli infatti immortal\u00f2 lo spettro di Vega, riuscendo a mostrare per la prima volta la presenza di linee di assorbimento, simili a quelle rilevate nello spettro del Sole. Nel 1879 William Huggins analizz\u00f2 le immagini dello spettro di Vega e di altre stelle simili, ed identific\u00f2 un gruppo di dodici \"linee molto marcate\" che erano comuni a quella categoria stellare: si trattava delle linee della serie di Balmer.\nUno dei primi tentativi di misurare una distanza stellare fu compiuto da Friedrich Georg Wilhelm von Struve, che, sfruttando il metodo della parallasse, stim\u00f2 per Vega il valore di 0,125 arcosecondi. Friedrich Bessel mostr\u00f2 scetticismo nei confronti della misurazione di Struve e, quando Bessel pubblic\u00f2 un valore di 0,314\u2033 per la stella 61 Cygni, Struve riesamin\u00f2 i suoi dati arrivando quasi a raddoppiare la sua precedente stima. Questo fatto gett\u00f2 discredito sulle misurazioni di Struve e port\u00f2 ad accreditare Bessel come l'autore della prima misurazione di una parallasse stellare. In realt\u00e0, il primo valore ottenuto da Struve per Vega \u00e8 molto vicino al valore attualmente accettato, pari a 0,129\u2033.\nLe rilevazioni fotometriche effettuate negli anni trenta hanno mostrato una leggera variazione della luminosit\u00e0 della stella, pari a \u00b1 0,03 magnitudini. Poich\u00e9 questo valore era al limite della sensibilit\u00e0 degli strumenti dell'epoca, la variabilit\u00e0 di Vega \u00e8 rimastata un'ipotesi; le osservazioni effettuate nel 1981 presso il David Dunlap Observatory permisero di rilevare nuovamente la presenza di queste leggere variazioni, imputate a pulsazioni intrinseche dell'astro che lo renderebbero quindi una variabile Delta Scuti. Anche se Vega corrisponde in larga parte al profilo fisico caratteristico di questo tipo di stelle variabili, tali variazioni non sono state rilevate da altri osservatori; per questa ragione si \u00e8 giunti persino a supporre che tali misurazioni siano affette da un errore sistematico nella misurazione.\nNel 1983 fu scoperto per la prima volta un disco di polveri attorno a Vega, tramite l\"'Infrared Astronomical Satellite\" (IRAS), che rilev\u00f2 un eccesso di radiazione infrarossa, dovuta all'energia emessa da polvere orbitante che viene scaldata dalla stella.\nNelle epoche precessionali.\nVega \u00e8 una delle stelle pi\u00f9 interessanti del cielo: la sua posizione, a 39\u00b0 di declinazione nord e coincidente con le 18h di ascensione retta, fa in modo che venga a trovarsi molto lontano dall'eclittica, al punto da essere la stella di prima magnitudine pi\u00f9 vicina al polo nord dell'eclittica, che ricade nella vicina costellazione del Dragone, a poco meno di 27\u00b0 da essa.\nA causa del fenomeno conosciuto come precessione degli equinozi, le coordinate celesti di stelle e costellazioni possono variare sensibilmente, a seconda della loro distanza dal polo nord e sud dell'eclittica; un ciclo precessionale ha una durata di 25\u00a0770 anni circa, durante i quali l'asse di rotazione terrestre compie un movimento rotatorio descrivendo in cielo due cerchi opposti, uno nell'emisfero nord e uno in quello sud. Nel corso delle epoche l'asse di rotazione visto dalla Terra tende ad avvicinarsi o ad allontanarsi apparentemente da varie stelle; attualmente esso punta il nord in direzione di una stella di seconda magnitudine nota anticamente come \"Cynosura\", la coda dell'Orsa Minore, che oggi prende il nome di Polaris, la stella polare.\nFra circa 13\u00a0700 anni, quando l'epoca precessionale sar\u00e0 opposta a quella attuale, l'asse di rotazione terrestre punter\u00e0 a pochi gradi da Vega, che diventer\u00e0 cos\u00ec la nuova indicatrice del polo nord celeste; per raggiungerla, l'asse si avviciner\u00e0 e attraverser\u00e0 dapprima la costellazione di Cefeo e infine lambir\u00e0 la parte nordoccidentale del Cigno. Anche 12\u00a0000 anni fa Vega era la Stella Polare, mentre l'attuale Polare, Cynosura, assumer\u00e0 una declinazione simile a quella che Vega ha al giorno d'oggi, sorgendo e tramontando regolarmente anche nelle regioni di latitudine boreale media. Vega \u00e8 la pi\u00f9 brillante tra tutte le stelle che si sono alternate e si alterneranno nel ruolo di stella polare.\nCaratteristiche fisiche.\nStruttura, massa, et\u00e0 e luminosit\u00e0.\nVega \u00e8 classificata come una stella bianca di tipo spettrale A0 V che si trova nella sequenza principale, dove, come la maggior parte delle altre stelle, sta convertendo nel suo nucleo l'idrogeno in elio per mezzo della fusione nucleare.\nDurante questa fase di stabilit\u00e0 Vega produce la maggior parte dell'energia che irradia tramite il ciclo CNO, un processo di fusione che, servendosi come intermedi del carbonio, dell'azoto e dell'ossigeno, combina protoni per formare nuclei di elio. Questo processo richiede, per poter avvenire efficientemente, una temperatura di almeno 15\u00a0000\u00a0000\u201317\u00a0000\u00a0000 di K, superiore a quella presente nel nucleo del Sole (circa 13\u00a0000\u00a0000\u00a0\u201315\u00a0\u00a0000\u00a0000), ed \u00e8 pi\u00f9 redditizio del meccanismo usato dalla nostra stella come mezzo principale per produrre energia, la catena protone-protone. Il ciclo CNO \u00e8 molto sensibile alla temperatura; per questa ragione il nucleo della stella, contrariamente a quanto accade nel nucleo solare, \u00e8 sede di intensi movimenti convettivi, che permettono di \"rimescolare\" e distribuire uniformemente i materiali residuati dai processi nucleari; la regione sovrastante invece si trova in uno stato di equilibrio radiativo. Questa configurazione \u00e8 esattamente opposta a quella del Sole, che invece presenta una zona radiativa centrata sul nucleo e una regione convettiva al di sopra di essa. Alla luce poi di una bassa emissione di raggi X, si pensa che la stella possieda una corona molto debole, o addirittura che questa sia inesistente.\nVega si trova nella sequenza principale da circa 386 \u2013 511 milioni di anni, e si stima che vi permarr\u00e0 per almeno altri 700\u00a0\u2013 500 milioni di anni; dunque Vega si troverebbe all'incirca a met\u00e0 della propria sequenza principale, proprio come il Sole, la cui sequenza principale \u00e8 per\u00f2 dieci volte pi\u00f9 lunga. Infatti, le stelle pi\u00f9 massicce (e, di conseguenza, pi\u00f9 luminose) utilizzano il loro combustibile nucleare pi\u00f9 rapidamente delle altre, a causa del fatto che le reazioni nucleari procedono a un ritmo pi\u00f9 sostenuto per contrastare il collasso gravitazionale, direttamente proporzionale alla massa, cui la stella \u00e8 naturalmente soggetta: Vega \u00e8 infatti circa 2,11 volte pi\u00f9 massiccia e circa 37 \u00b1 3 volte pi\u00f9 luminosa della nostra stella.\nLo scenario successivo al termine della sequenza principale \u00e8 prevedibile grazie ai modelli fisico-matematici sviluppati sull'evoluzione stellare: infatti, giunta al termine della sequenza principale, la stella attraverser\u00e0 una serie di fasi di instabilit\u00e0, che la porteranno dapprima ad espandersi in gigante rossa, quindi, dopo diversi cicli di reazioni nucleari che culmineranno con la produzione del carbonio e dell'ossigeno, a contrarsi in un'evanescente nana bianca.\nLe osservazioni e le misurazioni fotometriche hanno permesso di scoprire che Vega possiede una piccola variabilit\u00e0, con un periodo di 0,107 giorni, presumibilmente associata a pulsazioni radiali del corpo celeste; non si \u00e8 tuttavia certi dell'effettiva appartenenza alla classe delle variabili Delta Scuti, nonostante le caratteristiche fisiche di Vega siano in larga parte corrispondenti a quelle di questa categoria di variabili.\nRaggio, rotazione e temperatura.\nLa determinazione del raggio di Vega, resa possibile dall'utilizzo di tecniche interferometriche, ha restituito un valore inaspettatamente elevato, pari a circa 2,73 \u00b1 0,01 volte quello solare e superiore di circa il 60% rispetto a quello di Sirio; secondo i modelli fisici invece il diametro di Vega avrebbe dovuto eccedere di non pi\u00f9 del 12% il diametro di Sirio. La causa di questa discrepanza fu sin dall'inizio attribuita alla rapida rotazione della stella, dato che ha trovato conferme nelle osservazioni condotte tramite il \"CHARA Array\" nel 2005.\nLa velocit\u00e0 di rotazione all'equatore \u00e8 pari a 274 km/s e corrisponde al 91% della velocit\u00e0 limite che porterebbe una stella a disintegrarsi a causa della forza centrifuga; ad una simile velocit\u00e0, la stella impiega appena 12,5 ore per compiere una rotazione sul proprio asse. Questa rapida rotazione fa assumere all'astro l'aspetto di uno sferoide oblato, caratterizzato quindi da un forte schiacciamento polare e da un altrettanto pronunciato rigonfiamento equatoriale: il raggio all'equatore \u00e8 superiore del 13% rispetto al raggio polare. Il raggio polare della stella risulta quindi pari a 2,418 \u00b1 0,012 raggi solari (R\u2609), mentre il raggio equatoriale \u00e8 di 2,726 \u00b1 0,006 R\u2609. \u00c8 per\u00f2 necessario tener presente che, dato che l'asse di rotazione di Vega risulta inclinato di non pi\u00f9 di 5 gradi rispetto alla linea di vista che la congiunge alla Terra, il rigonfiamento equatoriale \u00e8 osservato in direzione del polo, il che pu\u00f2 portare ad una sovrastima del valore effettivo del raggio.\nPoich\u00e9, per effetto della rotazione, l'accelerazione risultante dalla somma vettoriale dell'accelerazione gravitazionale locale e dell'accelerazione tangenziale sui poli \u00e8 maggiore rispetto all'equatore, per il teorema di von Zeipel anche la luminosit\u00e0 locale e la temperatura effettiva risultano maggiori ai poli: le misurazioni hanno mostrato che i poli che raggiungono una temperatura di 10\u00a0000 K, mentre all'equatore \u00e8 di soli 8\u00a0900 K. Di conseguenza, nel rispetto della legge di Stefan-Boltzmann, se Vega fosse osservata dal piano equatoriale, la sua luminosit\u00e0 apparirebbe pi\u00f9 che dimezzata. Il gradiente termico che si viene a generare crea una regione di convezione nell'atmosfera circostante l'equatore, mentre il resto dell'atmosfera \u00e8 probabilmente in uno stato di equilibrio radiativo.\nQuesta grande differenza tra i poli e l'equatore produce un effetto di oscuramento gravitazionale: osservata ai poli la stella presenta infatti un bordo pi\u00f9 scuro rispetto a quello che si osserverebbe normalmente nel caso di una stella quasi perfettamente sferica (il cosiddetto oscuramento al bordo).\nSe Vega possedesse una velocit\u00e0 di rotazione ben pi\u00f9 inferiore (e quindi fosse simmetricamente sferica) ed irradiasse in tutte le direzioni la stessa quantit\u00e0 di energia che irradia dai poli, la sua luminosit\u00e0 sarebbe 57 volte quella del Sole, un valore ben superiore a quello ottenuto dalle osservazioni; un tale valore sarebbe tuttavia molto pi\u00f9 alto rispetto a quello teoricamente previsto per una stella di massa simile a Vega, che non supererebbe le 40 L\u2609.\nSpettro e composizione chimica.\nLo spettro visibile di Vega \u00e8 dominato dalle linee di assorbimento dell'idrogeno, in particolare dalla serie di Balmer, costituita, nel visibile, da quattro righe a diverse lunghezze d'onda, che sono prodotte dall'emissione di un fotone da parte dell'unico elettrone dell'atomo di idrogeno che, da uno stato eccitato, si sposta al livello quantico descritto dal numero quantico principale \"n\" = 2. Le linee degli altri elementi sono relativamente deboli, e le principali sono relative al magnesio ionizzato, ferro e cromo.\nLe indagini spettrali hanno permesso di determinare la metallicit\u00e0 della stella; gli astronomi usano il termine \"metalli\" per definire generalmente gli elementi che hanno un numero atomico superiore a quello dell'elio. La metallicit\u00e0 della fotosfera di Vega \u00e8 solo il 32% dell'abbondanza di elementi pesanti presenti nell'atmosfera solare; per raffronto il Sole possiede una metallicit\u00e0 (Z) di circa Z\u2609\u00a0=\u00a00,0172\u00a0\u00b1\u00a00,002. Quindi, in termini di abbondanza, appena lo 0,54% di Vega consiste di elementi pi\u00f9 pesanti dell'elio. Questa metallicit\u00e0 insolitamente bassa rende Vega una stella di tipo Lambda Bootis.\nIl rapporto tra idrogeno ed elio osservato per Vega \u00e8 0,030\u00a0\u00b1\u00a00,005, circa il 60% di quello del Sole; questa differenza potrebbe essere dovuta alla mancanza di una zona convettiva poco al di sotto della fotosfera (essa infatti \u00e8 ubicata, all'interno di Vega, a ridosso del nucleo): il trasferimento dell'energia avviene infatti prevalentemente mediante irraggiamento, il che potrebbe essere all'origine anche di un'anomala diffusione degli elementi all'interno della stella.\nMoti spaziali.\nLe rilevazioni pi\u00f9 precise disponibili sul moto spaziale di Vega indicano che la sua velocit\u00e0 radiale, ovvero la componente del moto stellare orientata nella direzione di vista della Terra, \u00e8 \u221213,9 \u00b1 0,9\u00a0km/s; il segno negativo indica che la sua luce risulta spostata verso il blu, e quindi che la stella \u00e8 in avvicinamento al sistema solare.\nIl moto proprio, ovvero la componente del moto trasversale rispetto alla linea di vista, fa s\u00ec che Vega si sposti rispetto allo sfondo delle stelle pi\u00f9 distanti. Precise misurazioni della sua posizione hanno permesso di calcolare un movimento di 202,04 \u00b1 0,63 milliarcosecondi all'anno (mas/anno) in ascensione retta e 287,47 \u00b1 0,54 mas/anno in declinazione; il movimento netto della stella \u00e8 di 327,78 milliarcosecondi all'anno, equivalente ad uno spostamento di un grado ogni 11\u00a0000 anni.\nNel sistema di coordinate galattiche le componenti della velocit\u00e0 della stella sono U = \u221213,9 \u00b1 0,9, V= \u22126,3 \u00b1 0,8 e W = \u22127,7 \u00b1 0,3, dove U indica la velocit\u00e0 rispetto al centro galattico, V rispetto al senso di rotazione galattico e W rispetto al polo nord galattico, con una velocit\u00e0 netta di 17\u00a0km/s. La componente radiale, nella direzione del Sole, \u00e8 \u221213,9\u00a0km/s e la velocit\u00e0 trasversale \u00e8 di 9,9\u00a0km/s.\nIl raffronto dei dati astrometrici di Vega e di altre stelle hanno mostrato che essa fa parte di un'associazione stellare, l'associazione di Castore, che comprende 16 stelle tra cui Zubenelgenubi (\u03b1 Lib), Alderamin (\u03b1 Cep), Castore (\u03b1 Gem) e Fomalhaut (\u03b1 PsA). Le componenti dell'associazione si muovono quasi in parallelo con velocit\u00e0 simili (attorno a 16,5\u00a0km/s); questa caratteristica implicherebbe una comune origine del gruppo come ammasso aperto da una nube molecolare gigante, il quale nel corso dei milioni di anni si \u00e8 disperso dando luogo all'attuale associazione. L'et\u00e0 stimata di questo gruppo \u00e8 circa 200 \u00b1 100 milioni di anni, in linea con l'et\u00e0 media dei membri dell'associazione.\nLuminosit\u00e0 apparente comparata nel tempo.\nVega dista attualmente 25,3 anni luce dal Sole; da questa distanza l'astro appare come la quinta stella pi\u00f9 brillante del cielo. Tuttavia, il suo progressivo avvicinamento al sistema solare la porter\u00e0, entro i prossimi 200\u00a0000 anni, ad aumentare piuttosto rapidamente la sua luminosit\u00e0 apparente; Sirio \u00e8 l'attuale stella pi\u00f9 brillante del cielo (con una magnitudine di \u22121,46) e rester\u00e0 tale ancora per i prossimi 60\u00a0000 anni, durante i quali aumenter\u00e0 la propria luminosit\u00e0 (fino quasi a sfiorare la magnitudine \u22121,7) per poi andare incontro a un progressivo affievolimento; pi\u00f9 in fretta ancora aumenter\u00e0 la luminosit\u00e0 di Altair, che passer\u00e0 da un attuale valore di 0,77 a \u22120,53 in 140\u00a0000 anni, per poi decadere altrettanto rapidamente. Arturo si trova attualmente al punto pi\u00f9 vicino a noi, dunque in futuro la sua luminosit\u00e0 diminuir\u00e0, come quella di Canopo, che fino a 90\u00a0000 anni fa era la stella pi\u00f9 brillante del cielo. L'attuale stella pi\u00f9 vicina a noi \u00e8 , la quale continuer\u00e0 ad avvicinarsi e ad aumentare in luminosit\u00e0 per i prossimi 25\u00a0000 anni, trascorsi i quali l'astro inizier\u00e0 ad allontanarsi dal sistema solare e a diminuire in luminosit\u00e0 apparente.\nLe simulazioni suggeriscono che la combinazione del suo moto in avvicinamento e il contemporaneo allontanamento e il conseguente affievolimento di alcune delle stelle pi\u00f9 brillanti dell'epoca attuale, renderanno Vega, per il periodo compreso tra 210\u00a0000 e 480\u00a0000 anni, la stella pi\u00f9 brillante del cielo; Vega raggiunger\u00e0 una magnitudine di picco pari a \u22120,81 entro 290\u00a0000 anni, periodo di tempo necessario perch\u00e9 giunga alla distanza minima di 17 anni luce dal sistema solare. In seguito, la stella si allontaner\u00e0, diminuendo progressivamente la sua luminosit\u00e0 apparente fino a raggiungere, nel giro di alcuni milioni di anni, una distanza tale da renderla invisibile ad occhio nudo.\nLa tabella sottostante indica i dati delle magnitudini apparenti delle stelle esaminate nel grafico, con un campionamento di 25\u00a0000 anni; il grassetto indica la stella pi\u00f9 luminosa nel periodo indicato.\nUtilizzo per la calibrazione degli strumenti osservativi.\nVega \u00e8 stata utilizzata a lungo come \"stella modello\" per calibrare i telescopi ed altri strumenti osservativi e come riferimento per la misurazione di alcuni parametri comuni a tutte le stelle, quali magnitudine, luminosit\u00e0, temperatura effettiva, indice di colore e spettro.\nLa brillantezza di una stella osservata dalla Terra viene espressa tramite una scala logaritmica standard, la magnitudine: si tratta di un valore numerico che decresce all'aumentare della luminosit\u00e0 della stella. Nel cielo notturno le stelle pi\u00f9 deboli che possono essere percepite ad occhio nudo sono circa di magnitudine 6, mentre le stelle pi\u00f9 brillanti hanno valori di magnitudine negativi. Per standardizzare la scala delle magnitudini, gli astronomi hanno scelto Vega per rappresentare la magnitudine 0; per molti anni quindi la stella fu utilizzata per calibrare le scale di luminosit\u00e0 nella fotometria.\nAttualmente il valore di magnitudine zero viene tuttavia definito in termini di flusso, poich\u00e9 risulta di maggiore comodit\u00e0: Vega infatti non \u00e8 sempre visibile per effettuare direttamente le calibrazioni.\nIl sistema fotometrico UBV misura la magnitudine delle stelle mediante filtri ultravioletti, blu e gialli che corrispondono ai valori \"U\", \"B\" e \"V\". Vega \u00e8 una delle sei stelle utilizzate per stabilire i valori medi per questo sistema fotometrico al momento della sua introduzione negli anni cinquanta. La magnitudine media per queste stelle fu definita come \"U\"\u00a0\u2212\u00a0\"B\" = \"B\"\u00a0\u2212\u00a0\"V\" =\u00a00, essendo la medesima per le controparti gialle, blu e ultraviolette dello spettro elettromagnetico. Vega ha quindi uno spettro elettromagnetico relativamente piatto nella regione visibile (350nm&lt;\u03bb&lt;850\u00a0nm), in quanto la radiazione che emette ha una densit\u00e0 di flusso di 2000-4000 jansky (Jy). Tuttavia si \u00e8 notato che la densit\u00e0 di flusso di Vega diminuisce rapidamente nella regione dell'infrarosso, con un valore di circa 100 Jy ad una lunghezza d'onda di 5000\u00a0nm (5 micrometri\u00a0\u2013 \u00b5m \u2013).\nLa scoperta della sua rapida rotazione potrebbe mettere in discussione molti dei dati formulati assumendo per la stella una simmetria sferica; l'affinamento di queste conoscenze, insieme allo sviluppo di nuovi modelli fisici, permette un miglioramento degli strumenti di calibrazione.\nIl sistema.\nEccesso di radiazione infrarossa.\nUna delle prime scoperte compiute dal satellite IRAS (\"InfraRed Astronomy Satellite\") fu, nel 1983, quella di un eccesso di emissione di radiazione infrarossa da parte di Vega. Misurato alle lunghezze d'onda di 25, 60 e 100 \u00b5m, la sua origine \u00e8 stata circoscritta ad una regione di spazio centrata sulla stella il cui raggio era pari a circa 10 secondi d'arco (\"); in base alla distanza stimata della stella, si \u00e8 dedotto che questo raggio corrispondesse ad un'area di circa 80 unit\u00e0 astronomiche (UA) centrata su di essa. Le prime ipotesi formulate sostenevano che questa radiazione provenisse da un campo di materia orbitante attorno alla stella, che rifletteva sotto forma di radiazione infrarossa la luce che riceveva dalla Vega. Inizialmente si riteneva che questo disco circumstellare fosse costituito da polveri di dimensioni millimetriche; infatti, se le particelle fossero state pi\u00f9 piccole, esse sarebbero state spazzate via facilmente dal vento e dalla radiazione della stella, o risucchiate verso di essa a causa dell'effetto Poynting-Robertson.\nUlteriori misure, effettuate alla lunghezza d'onda di 193\u00a0\u00b5m, hanno mostrato un flusso radiativo inferiore a quello previsto dall'ipotesi delle particelle millimetriche, il che suggeriva che le particelle dovessero avere dimensioni ben pi\u00f9 modeste, dell'ordine di 100\u00a0\u00b5m o inferiori. Questo implicava che, per mantenere un simile quantitativo di polveri in orbita, data la loro volatilit\u00e0, dovesse essere presente una fonte che provvedesse al ricambio di tali materiali. Uno dei meccanismi proposti, ma in seguito scartati, per mantenere costante il livello delle polveri prevedeva la presenza di un disco di materia fusa in procinto di formare un pianeta. I modelli formulati in merito alla distribuzione delle polveri indicavano una disposizione a disco circolare, con un raggio di 120 UA, all'interno del quale era presente una lacuna di raggio non inferiore a 80 UA.\nLe analisi spettroscopiche hanno mostrato che le polveri del disco di Vega sono composte prevalentemente da grafite ed altri allotropi amorfi del carbonio, con una piccola percentuale (~5%) di silicati, in particolare olivine e forsteriti.\nVega \u00e8 il prototipo di una classe di stelle di sequenza principale che presentano tutte un particolare eccesso di emissione infrarossa, dovuto alla presenza in orbita di un disco di polveri; tali stelle, dette \"stelle di tipo Vega\" o, in lingua inglese, \"Vega-like\", rivestono particolare importanza in quanto il loro studio potrebbe fornire importanti indicazioni sull'origine del sistema solare.\nIndagini successive sul disco circumstellare.\nNel 2005 il telescopio spaziale Spitzer della NASA ha ripreso delle immagini ad alta risoluzione a diverse lunghezze d'onda dell'infrarosso delle polveri attorno a Vega; a seconda della lunghezza d'onda (\u03bb) presa in considerazione si \u00e8 notato che le polveri presentano una differente estensione: a \u03bb=24\u00a0\u00b5m il disco di polveri si estende per 43\" (oltre 330 UA), a \u03bb=70\u00a0\u00b5m per 70\" (543 UA) e a \u03bb=160\u00a0\u00b5m per 105\" (815 UA). Le indagini condotte su queste immagini hanno rivelato che il disco si presenta pressoch\u00e9 circolare e privo di addensamenti di materia, e che sarebbe costituito da particelle di dimensioni variabili tra 1 e 50\u00a0\u00b5m. La massa totale delle polveri \u00e8 stata stimata in circa 3 \u00d7 10\u22123 volte la massa della Terra. La produzione di tali polveri sarebbe dovuta alle molteplici collisioni che si verificherebbero tra gli asteroidi di una popolazione analoga a quella presente nella fascia di Kuiper del sistema solare; quindi quello in orbita attorno a Vega sarebbe in realt\u00e0 da considerarsi pi\u00f9 un disco di detriti che non un disco protoplanetario, come \u00e8 stato ipotizzato in precedenza. Il confine interno del disco, posto a circa a 11\" \u00b1 2\" (70\u2013102 UA), \u00e8 delimitato dalla pressione della radiazione emessa dalla stella, che quindi spinge verso l'esterno i detriti generati nelle collisioni all'interno della cintura.\nTuttavia, per spiegare la continua produzione di polveri osservata, il disco avrebbe dovuto possedere una massa iniziale estremamente grande, stimata in centinaia di volte la massa di Giove; un simile valore risulta, ovviamente, spropositato. Per questo motivo si ritiene pi\u00f9 probabile che queste polveri siano state prodotte dalla rottura, a seguito di una collisione recente con una cometa o asteroide di dimensioni medio/grandi, di un oggetto di dimensioni paragonabili a quelle di Plutone, ad una distanza di circa 90\u00a0UA dalla stella. Il disco di polveri sarebbe quindi molto pi\u00f9 giovane rispetto all'et\u00e0 della stella, e si ritiene che verr\u00e0 spazzato via dal vento stellare entro mille anni se non avverranno altre collisioni in grado di ristabilire la quantit\u00e0 originaria delle polveri perse.\nLe osservazioni condotte nell'infrarosso vicino dal CHARA Array nel 2006 hanno rivelato l'esistenza di una seconda banda di polveri pi\u00f9 interna, ad una distanza di circa 5\u20138\u00a0UA dalla stella, surriscaldata dalla radiazione stellare sino ad oltre 1500 K. Poich\u00e9 l'intensa pressione di radiazione della stella sarebbe in grado di spazzar via questa struttura in pochi anni, gli astronomi ritengono che all'interno di essa vi sia un alto tasso di produzione di polveri, dovuto a continue collisioni di corpi cometari o asteroidali. Un simile bombardamento troverebbe una spiegazione ipotizzando la migrazione all'interno del disco maggiore di uno o pi\u00f9 pianeti giganti gassosi, i quali avrebbero quindi perturbato le orbite degli asteroidi di questa fascia catapultandoli verso le regioni interne. Queste teorie alimentano l'ipotesi che attorno a Vega possa orbitare quindi un vero e proprio sistema planetario.\nPossibile presenza di pianeti.\nLe osservazioni effettuate dal \"James Clerk Maxwell Telescope\" (JCMT) nel 1997 hanno rivelato una \"regione brillante e allungata\" ad una distanza di 70\u00a0UA da Vega. Si \u00e8 ipotizzato che questa struttura potesse essere il risultato di una perturbazione del disco di polveri causata da un pianeta o da un altro oggetto orbitante circondato dalle polveri. Gli astronomi del \"Joint Astronomy Centre\", che gestisce il JCMT, hanno ipotizzato che l'immagine potrebbe mostrare un sistema planetario in formazione. Le ricerche condotte dagli astronomi, sfruttando anche i telescopi Keck, non sono riuscite a rilevare l'eventuale radiazione emessa da possibili pianeti o nane brune in orbita attorno alla stella.\nIn una pubblicazione del 2002 si \u00e8 ipotizzato che i particolari agglomerati nel disco potessero essere causati da un pianeta di massa paragonabile a quella di Giove, posto su un'orbita altamente eccentrica; le polveri si sarebbero accumulate in orbite in risonanza con questo ipotetico pianeta, dando origine ai conglomerati osservati. Nel 2003 \u00e8 stata formulata un'altra ipotesi, che prevedeva l'esistenza di un pianeta di massa paragonabile a quella di Nettuno, migrato da una distanza di 40\u00a0UA fino a 65\u00a0UA in circa 56 milioni di anni, con un'orbita sufficientemente ampia da non perturbare le regioni interne del sistema e permettere quindi la formazione di pianeti rocciosi vicini alla stella. La migrazione avrebbe richiesto l'interazione gravitazionale con un secondo pianeta di massa pi\u00f9 elevata posto in un'orbita pi\u00f9 interna.\nNel 2005, mediante l'utilizzo di un coronografo montato sul telescopio Subaru alle Hawaii, gli astronomi sono riusciti ad affinare le stime sulle dimensioni del probabile pianeta, affermando che avrebbe una massa non superiore alle 5\u201310 masse gioviane. Anche se un pianeta attorno a Vega non \u00e8 stato ancora osservato direttamente (come \u00e8 accaduto, al contrario, nei casi di Fomalhaut o HR 8799, due stelle \"Vega-like\"), o comunque confermato mediante altri metodi di individuazione, non pu\u00f2 essere esclusa la presenza di un sistema planetario, contenente probabilmente anche degli eventuali pianeti di tipo terrestre in un'orbita pi\u00f9 vicina alla stella. L'inclinazione orbitale degli eventuali pianeti sarebbe verosimilmente allineata al piano equatoriale della stella.\nNel 2021, una pubblicazione su osservazioni degli spettri di Vega in un periodo di tempo di 10 anni, hanno rilevato il segnale di un candidato esopianeta con un periodo di 2,3 giorni; gli autori sostengono che le possibilit\u00e0 che sia un falso positivo sono solo dell'1%. Il pianeta avrebbe una massa minima di 20 volte quella della Terra, tuttavia non \u00e8 nota l'inclinazione orbitale ed essendo Vega vista da Terra da uno dei suoi poli (\"i\"=6,2\u00b0) la massa minima richiederebbe un'orbita polare, mentre se il pianeta orbitasse sullo stesso piano della rotazione di Vega la massa sarebbe 10 volte maggiore, ossia 0,6 volte quella di Giove. Se fosse confermato un pianeta con quel periodo di rotazione orbiterebbe molto vicino a Vega, e con una temperatura di sarebbe il pi\u00f9 caldo conosciuto dopo KELT-9 b.\nIl cielo visto da Vega.\nUn ipotetico osservatore situato su un eventuale pianeta in orbita attorno a Vega vedrebbe il cielo leggermente diverso da quello osservabile sulla Terra: questo perch\u00e9 le distanze dal sistema solare di molte delle stelle pi\u00f9 brillanti visibili dal nostro pianeta differiscono in maniera sostanziale rispetto a quelle che le separano da Vega.\nAltair dista da Vega 14,8 anni luce, contro i 16,7 che la separano dal Sole; apparirebbe quindi appena pi\u00f9 brillante (con una magnitudine apparente pari a 0,49) che vista dalla Terra. Lo stesso discorso vale per Arturo, che dista dall'astro principale della Lira 32 a.l. (contro i 37 che la distanziano dal sistema solare), e quindi appare nel cielo di Vega come un oggetto di magnitudine \u22120,33. Sirio e Procione, rispettivamente prima e ottava stella pi\u00f9 brillante del cielo terrestre, distano rispettivamente 33 e 34 a.l. da Vega, il che le farebbe apparire come delle modeste stelle di seconda e terza grandezza.\nUn aspetto curioso riguarda come apparirebbe il Sole se osservato da Vega. Com'\u00e8 noto, Vega \u00e8 visibile dal sistema solare in direzione di uno dei suoi poli; se l'asse di rotazione di questo ipotetico pianeta fosse perpendicolare al piano orbitale, e quindi puntasse nella medesima direzione dell'asse stellare, il Sole apparirebbe come la stella polare. Il Sole apparirebbe comunque come un debole astro di magnitudine 4,2, e risulterebbe visibile alle coordinate diametralmente opposte a quelle alle quali Vega risulta visibile dalla Terra (nel sistema di coordinate equatoriali terrestri sarebbero AR= \u2014 Dec=), che corrispondono alla regione occidentale della costellazione della Colomba. Non lontano dalla nostra stella risulterebbe visibile Sirio, mentre dalla parte opposta brillerebbe Canopo, che apparirebbe lievemente meno brillante rispetto al cielo terrestre.\nNella cultura.\nEtimologia.\nIl nome originario della stella, Wega (in seguito corrotto in Vega), deriva da una libera traslitterazione della parola araba ' (\"planante\"), estratta dalla frase ', \"l'avvoltoio planante\", che era il nome con cui designarono la stella gli astronomi arabi dell'XI secolo, i quali videro nella Lira la forma di un'aquila (o un altro uccello rapace, probabilmente un avvoltoio) nell'atto di planare. La rappresentazione della costellazione come un avvoltoio non era nuova: era infatti gi\u00e0 riconosciuta come tale dagli Egizi e nell'antica India. Il nome comparve per la prima volta in Occidente nelle tavole alfonsine, compilate tra il 1215 e il 1270 per ordine del re di Castiglia Alfonso X, e si afferm\u00f2 nel corso del XIII secolo. In quest'epoca erano molto diffuse diverse varianti del nome originale arabo, in particolare \"Waghi\", \"Vagieh\" e \"Veka\".\nMitologia ed esoterismo.\nIntorno a Vega, per via della sua grande brillantezza e della sua posizione nel cielo notturno, si \u00e8 intessuto un discreto apparato mitologico e religioso-esoterico.\nPer gli Assiri la stella si chiamava \"Dayan-same\", il \"Giudice dei Cieli\", mentre per gli Accadi era \"Tir-anna\", la \"Vita del Cielo\"; i Babilonesi la conoscevano presumibilmente con nome \"Dilgan\", \"il Messaggero della Luce\", attribuito anche ad altre stelle.\nGli antichi Greci, cos\u00ec come i Romani dopo di loro, ritenevano che la costellazione della Lira rappresentasse lo strumento musicale di Orfeo, costruito da Ermes sfruttando il carapace di una tartaruga come cassa armonica e il budello di una pecora per fabbricare le corde; Vega rappresentava il manico della lira ed era nota col nome di \u039b\u03cd\u03c1\u03b1 (\"Lyra\"). Presso i Romani l'astro era noto, oltre che col nome \"Lyra\", anche con i sinonimi \"Fidis\", \"Fides\" e \"Fidicula\", tutti indicanti lo strumento di Orfeo; inoltre la data d'inizio della stagione autunnale era stata scelta in modo da coincidere con la data in cui Vega tramontava al sorgere del Sole.\nLa stella \u00e8 associata al mito di (\"Qi Xi\", \" I Sette Crepuscoli\"), originario della Cina ma molto diffuso, seppur con alcune varianti, anche in Corea e Giappone. Il mito tratta della storia d'amore che lega (\"Zhi N\u00fc\", \"la Tessitrice\", che rappresenta Vega) e il marito (\"Niu Lang\", \"il Mandriano\", ovvero la stella Altair), che si trova insieme ai due figli della coppia (le vicine stelle Tarazed e Alshain); i due coniugi sono costretti a restare separati alle due sponde del \u9280\u6cb3 \"Fiume d'Argento\" (la Via Lattea). Tuttavia, i due possono incontrarsi per un solo giorno all'anno, la \"settima notte della settima luna\" (ovvero il settimo giorno del settimo mese del calendario lunisolare cinese, corrispondente nel calendario gregoriano agli inizi del mese di agosto); in questa circostanza le gazze si adoperano per formare con le loro ali un momentaneo ponte che unisca le due rive del fiume, permettendo l'incontro dei due amanti. Da questo mito traggono origine due festivit\u00e0: in Cina il \"Qi Qiao Jie\", mentre in Giappone il \"Tanabata\".\nPresso i popoli polinesiani Vega era nota come \"whetu o te tau\", la \"stella dell'anno\": infatti il sorgere eliaco della stella, per un certo periodo della storia di queste popolazioni, segnava l'inizio del nuovo anno e il momento in cui il terreno poteva essere preparato per piantare i vegetali coltivati; questa funzione fu in seguito assunta dalle Pleiadi.\nNella religione zoroastriana era talvolta associata a Vanant, una divinit\u00e0 minore il cui nome significa \"conquistatore\".\nNell'astrologia medioevale occidentale ed araba Vega era annoverata tra le quindici stelle fisse beheniane, stelle di importanza magica denominate da Agrippa di Nettesheim \"Behenii\" (donde il loro nome), dall'arabo \"bahman\" che significa \"radice\"; i suoi pianeti collegati erano Mercurio e Venere, la pietra preziosa l'olivina e la pianta la santoreggia invernale. Agrippa assegn\u00f2 inoltre alla stella il simbolo cabalistico con il nome \"Vultur cadens\" (\"Avvoltoio cadente\"), una traduzione letterale in latino del nome arabo.\nEponimia.\nLa stella ha dato il proprio nome a numerosi manufatti umani, prevalentemente mezzi di trasporto e strumenti scientifici. Vega \u00e8 stata la prima stella a cui sia stata intitolata, nel 1971, un'automobile, la Chevrolet Vega; alla stella \u00e8 stato intitolato anche un velivolo, il Lockheed Vega. L'Agenzia Spaziale Europea ha assegnato il nome della stella ad un suo lanciatore, mentre l'Unione Sovietica alle sonde Vega 1 e 2, dalle iniziali delle destinazioni esplorative, il sorvolo di Venere (\"VEnus\") e l'analisi della cometa di Halley (\"GAlley\", nella pronuncia russa)."}
{"id": "10962", "revid": "307923", "url": "https://it.wikipedia.org/wiki?curid=10962", "title": "Sistema binario", "text": ""}
{"id": "10964", "revid": "327773", "url": "https://it.wikipedia.org/wiki?curid=10964", "title": "Bussola (costellazione)", "text": "La Bussola (in latino Pyxis, parola che significa \"scatola\", \"cofanetto\") \u00e8 una costellazione meridionale minore, introdotta da Nicolas Louis de Lacaille con il nome \"Pyxis Nautica\". A volte viene considerata la bussola della Nave Argo, anche se gli antichi greci certo non usavano bussole nella navigazione; sembra che per\u00f2 le sue deboli stelle venissero considerate in antichit\u00e0 come l'albero maestro della nave.\nCaratteristiche.\nLa Bussola \u00e8 una piccola e oscura costellazione situata ai margini della scia luminosa della Via Lattea, ad est della Poppa e a nord delle Vele; occupa una regione di cielo particolarmente povera di stelle appariscenti, mentre lo sfondo \u00e8 ricco di astri a partire dalla settima grandezza, specie sul lato sudoccidentale. La figura della costellazione \u00e8 delineata da tre stelle di terza e quarta magnitudine, allineate in senso nord-sud; si tratta di tre astri intrinsecamente molto luminosi, ma la loro grande distanza ne fa diminuire la luminosit\u00e0. Oltre a queste vi sono alcune stelle di quinta grandezza. Si tratta della parte pi\u00f9 piccola in cui \u00e8 stata suddivisa l'antica costellazione della Nave Argo, e in particolare la sua nomenclatura di Bayer \u00e8 del tutto autonoma, a differenza delle altre tre costellazioni facenti una volta parte della nave.\nIl periodo pi\u00f9 propizio per la sua osservazione nel cielo serale \u00e8 compreso fra i mesi di gennaio e maggio; dall'emisfero nord la sua individuazione \u00e8 resa difficoltosa dalla sua declinazione moderatamente australe, mentre dall'emisfero sud \u00e8 pi\u00f9 facilmente rintracciabile. In entrambi i casi \u00e8 necessario comunque un cielo buio e non inquinato, possibilmente senza Luna.\nStelle doppie.\nLa costellazione contiene alcune stelle doppie piuttosto ampie.\nStelle variabili.\nLe stelle variabili della Bussola sono in genere poco appariscenti, con l'eccezione di alcune variabili a eclisse, come TY Pyxidis e VV Pyxidis, entrambe oscillanti fra la sesta e la settima magnitudine e visibili con facilit\u00e0 anche con un piccolo binocolo, sia nelle fasi di massimo che in quelle di minimo.\nOggetti del cielo profondo.\nNonostante la parziale presenza della Via Lattea, la costellazione non contiene oggetti galattici particolarmente appariscenti.\nFra gli ammassi aperti l'unico alla portata di piccoli strumenti \u00e8 NGC 2627, che contienene alcune stelle di decima e undicesima grandezza.\nSistemi planetari.\nFra le stelle con sistemi planetari confermati della costellazione vi \u00e8 una nana rossa posta a soli 29 anni luce dal Sole, Gliese 317; questa stella possiede un pianeta confermato con una massa maggiore di quella di Giove, in orbita a una distanza simile a quella che intercorre fra la Terra e il Sole, oltre a un secondo pianeta non confermato posto a una distanza superiore."}
{"id": "10966", "revid": "1543377", "url": "https://it.wikipedia.org/wiki?curid=10966", "title": "Leone Minore", "text": "Il Leone Minore (in latino Leo Minor, abbreviazione LMi) \u00e8 una piccola costellazione del cielo boreale. Raffigura un cucciolo di leone che si accompagna al Leone, introdotto dall'astronomo polacco Johannes Hevelius nel 1687.\nCaratteristiche.\nIl Leone Minore si trova tra il Leone e l'Orsa Maggiore e fu formato con stelle deboli che non appartenevano a nessuna costellazione. Le sue stelle pi\u00f9 brillanti sono solo di quarta grandezza e non ci sono leggende associate ad essa.\nCosa curiosa, il Leone Minore non ha una stella Alfa, sebbene ci sia una Beta del Leone Minore. Ci\u00f2 sembra dovuto a una svista dell'astronomo inglese del XIX secolo Francis Baily. Hevelius non classific\u00f2 nessuna delle stelle delle costellazioni di sua invenzione, cos\u00ec quest'operazione fu compiuta 150 anni pi\u00f9 tardi da Baily. Baily assegn\u00f2 la lettera Beta alla seconda stella in ordine di brillantezza del Leone Minore, ma per errore lasci\u00f2 senza lettera la pi\u00f9 brillante. Secondo lo storico R. H. Allen, Hevelius diede a questa stella il nome Praecipua, che significa \u00abprincipale\u00bb, ma la denominazione non si diffuse mai.\nIl periodo pi\u00f9 propizio per la sua osservazione nel cielo serale ricade nei mesi compresi fra gennaio e giugno, alla pari dell'adiacente Leone; essendo una costellazione boreale, gli osservatori posti a nord dell'equatore sono molto pi\u00f9 avvantaggiati, sebbene la declinazione della stessa non sia particolarmente settentrionale, tanto da poter essere osservata, seppur con qualche difficolt\u00e0, anche dalla fascia temperata australe.\nStelle doppie.\nFra le stelle doppie, l'unica alla portata di piccoli strumenti \u00e8 la , le cui componenti sono in rapida rotazione, e in circa 37 anni la loro separazione varia fra 5\" a pochi decimi di secondo d'arco.\nStelle variabili.\nFra le stelle variabili, ve ne sono alcune osservabili con un binocolo.\nLa pi\u00f9 nota della costellazione \u00e8 la , una Mireide avvolta in un involucro di gas che oscilla fra la sesta e la tredicesima magnitudine.\nLa \u00e8 invece una variabile semiregolare le cui oscillazioni sono apprezzabili anche ad occhio nudo, dato che in fase di massima la sua luminosit\u00e0 \u00e8 pari a 5,1, mentre in fase di minima si porta al limite estremo della visibilit\u00e0 ad occhio nudo.\nOggetti del profondo cielo.\nIl Leone Minore comprende alcuni oggetti del profondo cielo di facile osservazione con strumenti amatoriali potenti; l'assenza delle polveri galattiche consente di osservare molte galassie.\nUna tra le pi\u00f9 brillanti \u00e8 NGC 3344, una galassia di magnitudine apparente 10,2 con una dimensione angolare di 7 minuti d'arco, ben visibile come una macchia nebbiosa in un telescopio da 150\u00a0mm di apertura e un buon ingrandimento; altre galassie di facile osservazione sono NGC 3486 e NGC 2859.\nNel corso del 2007 \u00e8 stato scoperto il misterioso oggetto noto come Hanny's Voorwerp; notato dall'insegnante olandese Hanny van Arkel nel corso del progetto Galaxy Zoo, sembrerebbe ci\u00f2 che resta di una nube che avvolgeva un quasar.\nSistemi planetari.\nNel 2009 \u00e8 stato scoperto un pianeta orbitante attorno alla nana gialla HD 87883, di magnitudine 7,56."}
{"id": "10968", "revid": "1903739", "url": "https://it.wikipedia.org/wiki?curid=10968", "title": "Bandiera del Giappone", "text": "La \u00e8 la bandiera che rappresenta il Paese e, insieme al fiore di crisantemo e l'inno nazionale, costituisce il simbolo nazionale giapponese. Si tratta di una bandiera bianca rettangolare con un grande disco rosso (che rappresenta il Sole) al centro. La bandiera \u00e8 ufficialmente chiamata in giapponese, ma \u00e8 pi\u00f9 comunemente nota come .\nLa bandiera \"Nissh\u014dki\" viene designata bandiera nazionale dell'Impero del Giappone ai sensi della \"Legge sulla bandiera e inno nazionale giapponese\", promulgata ed entrata in vigore il 13 agosto 1999, anche se, in mancanza di una legislazione che in precedenza indicasse una bandiera nazionale ufficiale, essa viene considerata la bandiera \"de facto\" del Giappone gi\u00e0 dal 1870. In quell'anno, infatti, vengono istituiti due bandi che prevedono chiare disposizioni per la progettazione e la realizzazione di una bandiera nazionale. L'uso della \"Hinomaru\" viene fortemente limitato nei primi anni dell'occupazione statunitense dopo la seconda guerra mondiale; tuttavia tali restrizioni diventano col tempo meno severe.\nAgli inizi della storia giapponese, il motivo \"Hinomaru\" viene utilizzato sulle bandiere di daimy\u014d e samurai. Un antico testo contenuto all'interno dello \"Shoku Nihongi\" racconta che l'imperatore Monmu era solito utilizzare una bandiera che rappresentasse il Sole nella sua corte gi\u00e0 nell'anno 701, primo uso documentato di una bandiera col Sole nella storia del Giappone. La pi\u00f9 antica bandiera esistente viene conservata nel tempio Unp\u014d-ji di K\u014dsh\u016b a Yamanashi, risalente a prima del XVI secolo, donata, secondo un'antica leggenda locale, dall'imperatore Go-Reizei nell'XI secolo. Durante il Rinnovamento Meiji, sia il disco solare sia la bandiera del Sole Nascente della Marina imperiale giapponese diventano simboli principali dell'emergente Impero giapponese. Manifesti di propaganda, libri di testo, e film dipingono la bandiera come fonte di orgoglio e patriottismo. Nelle case giapponesi, i cittadini sono tenuti a esporre la bandiera durante le feste nazionali, lutti e altre occasioni, come decretato dal governo. In questi anni per il popolo giapponese la bandiera diventa simbolo di devozione verso il Giappone e l'imperatore, venendo utilizzata sui capi di abbigliamento o per la creazione di piatti ispirati al suo design durante la seconda guerra sino-giapponese e nei successivi conflitti.\nL'idea che i giapponesi hanno della bandiera nazionale \u00e8 soggetta a controversie. Per alcuni giapponesi essa rappresenta il Giappone, e nessun altro simbolo potrebbe prendere il suo posto, tuttavia, la bandiera non viene esposta frequentemente nel Paese nipponico a causa della sua associazione con l'ultranazionalismo. Il suo uso nelle scuole pubbliche, insieme con quello dell'inno nazionale \"Kimi ga yo\", \u00e8 oggetto di dibattito dalla fine della seconda guerra mondiale (la guerra del Pacifico), e le controversie circa il loro uso hanno portato a proteste e dibattiti. Per gli abitanti di Okinawa, la bandiera simboleggia e ricorda gli eventi della seconda guerra mondiale e la successiva presenza militare degli Stati Uniti d'America nel territorio. Per alcune nazioni occupate dal Giappone in tempo di guerra essa \u00e8 un simbolo di aggressione e di imperialismo. La \"Hinomaru\" \u00e8 stata usata come strumento contro le nazioni occupate a scopo di intimidazione, affermando il dominio del Giappone. Nonostante le connotazioni negative, fonti occidentali e giapponesi sostengono che la bandiera sia un simbolo potente e duraturo per i giapponesi. Diversi stendardi militari del Giappone sono basati sulla \"Hinomaru\", compreso l'emblema della Marina. Infine, essa funge anche da modello per altre bandiere giapponesi in uso pubblico e privato.\nStoria.\nOrigini.\nL'origine esatta dell\"'Hinomaru\" \u00e8 sconosciuta, ma il sorgere del Sole in Giappone ha sempre avuto un importante significato simbolico sin dal VII secolo. Nel 607, una missiva ufficiale inviata all'imperatore cinese Sui Yangdi, inizia con la frase \u00abDall'imperatore del Sole nascente...\u00bb, questo poich\u00e9 il Giappone si trova a est del continente asiatico e il Sole sorge a est. Il Giappone d'altronde \u00e8 spesso identificato come \"la terra del Sol levante\". Il Sole \u00e8 anche strettamente legato alla famiglia imperiale, e come afferma la leggenda, il trono imperiale discenderebbe dalla dea del Sole Amaterasu.\nStoricamente le bandiere, gli emblemi e i vessilli godevano di grande importanza in Giappone, venendo utilizzati come simboli di riconoscimento, soprattutto in battaglia; per lo pi\u00f9 si trattava di stendardi o gonfaloni raffiguranti il \"mon\" (stemma di famiglia) dei signori \"daimy\u014d\". I membri della famiglia di quest'ultimo, come il figlio, il padre o il fratello utilizzavano invece bandiere differenti da portare in guerra. Le bandiere erano poste sulla schiena dei soldati inviati in battaglia e anche i generali ne usufruivano, con sostanziali differenze rispetto a quelle dei soldati semplici, soprattutto nella forma e nelle dimensioni.\nI primi riferimenti all'utilizzo di bandiere in Giappone si trovano nelle cronache cinesi le quali descrivono i messaggeri giapponesi brandenti stendardi gialli e bandiere di seta dorata\nUna delle pi\u00f9 antiche bandiere del Giappone, risalente almeno al XVI secolo, si trova al tempio Unpo-ji nella prefettura di Yamanashi. La leggenda narra che essa venne donata a Minamoto no Yoshimitsu dall'imperatore Go-Reizei e successivamente conservata come un tesoro di famiglia dal clan Takeda per i successivi mille anni.\nPeriodo Heian, Kamakura e Muromachi.\nNel tardo periodo Heian, caratterizzato da numerosi conflitti quali la guerra Genpei e le guerre civili di Hogen e Heiji, veniva utilizzata una bandiera chiamata come segno di riconoscimento per gli eserciti samurai. Essa era costituita da una serie di bandiere pi\u00f9 piccole appese lungo un'asta orizzontale collegata al pennone. Era un segno distintivo utilizzato sia dai membri del clan Taira sia dai membri del clan Minamoto, protagonisti della guerra Genpei, e secondo alcune fonti come l\"'Heike monogatari\" (opera del XII secolo che narra la lotta tra i due clan) la \"Hinomaru\" compare disegnata nei loro ventagli da combattimento.\nUn'altra leggenda sull'origine della \"Hinomaru\" \u00e8 attribuita al sacerdote buddista Nichiren. Presumibilmente, nel corso del XIII secolo, durante l'invasione mongola, Nichiren fece dono allo \"sh\u014dgun\" di uno stendardo da portare in battaglia su cui \u00e8 raffigurato il Sole. In quest'epoca si possono trovare inoltre le prime testimonianze scritte dell'utilizzo delle prime bandiere nella storia del Giappone, grazie all\u2018\"Ekotoba Shurai Moko\", una pergamena scritta da Takezaki Suneaga che riporta il numero e le caratteristiche degli eserciti impegnati nel conflitto contro i mongoli.\nNel frattempo, per legittimare il proprio dominio, gli \"sh\u014dgun\" Ashikaga, discendenti dal clan Minamoto, utilizzavano una bandiera raffigurante il dio della guerra Hachiman, e Yoshikuni Minamoto, il primo a entrare a far parte del clan Ashikaga, la adott\u00f2 come emblema personale. Yoshiaki Ashikaga, ultimo \"sh\u014dgun\" Ashikaga, riprese questa bandiera e vi affianc\u00f2 la \"Hinomaru\", mentre Shigeuji Ashikaga, membro di un ramo cadetto della famiglia, cre\u00f2 il proprio vessillo unendo il suo \"mon\" alla bandiera \"Hinomaru\".\nPeriodo Sengoku e Azuchi-Momoyama.\nDurante il periodo Sengoku, l'individuazione delle truppe amiche tramite l'uso di bandiere di identificazione e la segnalazione per mezzo di queste fece crescere l'importanza di tale strumento. Questo periodo vide anche la diffusione di striscioni stretti e lunghi chiamati , i quali venivano fissati a delle aste orizzontali e utilizzati in pari alle \"hata-jirushi\".\nTakeda Shingen, uno dei \"daimy\u014d\" pi\u00f9 importanti di questo periodo era solito utilizzare la \"Hinomaru\" e una di queste \u00e8 ancora conservata nel Museo Takeda, nel tempio Erin di K\u014dfu. Nello stesso periodo, anche il rivale di Shingen, Uesugi Kenshin, utilizz\u00f2 la bandiera.\nTra i \"daimy\u014d\" di questo periodo che fanno uso del disco solare come proprio simbolo si ricorda Tadatsugu Sakai, che la incorpor\u00f2 al suo , e Date Masamune, spesso raffigurato con un raffigurante un disco solare. Toyotomi Hideyoshi uno dei \"grandi unificatori del Giappone\", era solito portare il simbolo del disco solare nelle sue navi durante le invasioni della Corea, mentre Tozawa Masamori, alleato di Tokugawa Ieyasu, per i suoi messaggeri utilizzava un \"sashimono\" costituito da un disco rosso disegnato al centro di uno sfondo azzurro.\nShogunato Tokugawa.\nNel 1600, il Paese si divise in due fazioni che si sfidarono nella battaglia di Sekigahara. Questo conflitto vide vincitore Tokugawa Ieyasu, il quale nello stesso anno istitu\u00ec lo shogunato Tokugawa ordinando alle navi giapponesi di issare sui propri alberi la \"Hinomaru\", scelta come insegna navale dell'epoca. Durante questo periodo venne istituita una politica conosciuta come \"sakoku\", che limitava la comunicazione e il commercio con gli altri Paesi, in particolare con le potenze straniere. Il confinamento si concluse nel 1853, quando il Commodoro Matthew Perry costrinse il Giappone a riaprire le sue frontiere, episodio ricordato come l'avvento delle \"navi nere\". Un anno dopo, nel 1854, il governo ordin\u00f2 a tutte le navi giapponesi di fregiarsi della \"Hinomaru\" in modo da distinguersi dalle imbarcazioni straniere. Prima di allora, non vi erano direttive su quali bandiere utilizzare sulle navi commerciali durante le negoziazioni con gli statunitensi e i russi.\nRestaurazione Meiji.\nL'atteggiamento assunto dallo shogunato contro le potenze straniere port\u00f2 all'insoddisfazione dei vari gruppi sociali, i quali auspicavano a un ritorno della politica dell'imperatore, declassato a occuparsi solo di questioni religiose da diversi secoli. La situazione degener\u00f2 nella guerra Boshin, portando alla successiva caduta dell'ultimo shogun Tokugawa. \u00c8 interessante notare che, nel corso di tale conflitto, sia gli alleati di guerra dello shogunato che i sostenitori dell'imperatore utilizzavano la bandiera \"Hinomaru\" come proprio simbolo. L'imperatore riprese il controllo del governo del Paese e avvi\u00f2 un processo di modernizzazione: due proclami del 1870, effettuati dal Consiglio di Stato (\"Daij\u014d-kan\"), l'organo di governo all'inizio dell'era Meiji, prevedevano chiare disposizioni per la progettazione e la realizzazione di una bandiera da adottare quale simbolo nazionale. La bandiera con il disco solare venne adottata dalle navi mercantili nazionali dopo il proclama n. 57 del terzo anno dell'era Meiji (pubblicato il 27 febbraio 1870) e dalla marina militare dopo il proclama n. 651 del terzo anno dell'era Meiji (27 ottobre 1870) diventando cos\u00ec la prima bandiera nazionale adottata dal Giappone. Un anno dopo, le responsabilit\u00e0 legislative ricaddero sulla Camera di sinistra (\"Sa-in\") mentre, nel 1885, il Consiglio di Stato venne sostituito dal Consiglio dei Ministri (\"Naikaku\"): tali cambiamenti nella struttura politica comportarono che tutte le leggi precedenti non pubblicate sulla Gazzetta Ufficiale venissero abrogate. A causa di questa sentenza da parte del nuovo governo, la \"Hinomaru\" divenne la bandiera nazionale \"de facto\" poich\u00e9 nessuna legge rimase in vigore dopo la Restaurazione Meiji.\nMentre l'idea di disporre di simboli nazionali identificativi risultava ancora inusuale per i giapponesi, il Governo Meiji necessitava di essi per comunicare con il mondo esterno. \u00c8 di questo periodo, infatti, l'instaurazione di ulteriori simboli che rappresentassero l'identit\u00e0 giapponese, quali l'inno \"Kimi ga yo\" e il sigillo imperiale. Venne istituito anche lo shintoismo di Stato, mediante il quale si cerc\u00f2 di dare un'impronta di unit\u00e0 nazionalista supportata dai credi dello shintoismo. Tra le altre misure, venne introdotto un nuovo calendario che prevedeva cinque festivit\u00e0 principali all'anno (\"gosekku\"), e per le nuove celebrazioni, il governo fece pressione al popolo affinch\u00e9 fosse usata la \"Hinomaru\" in queste date, anche attraverso una coercizione da parte della polizia.\nImperialismo giapponese e la Guerra del Pacifico.\nL'importanza e la diffusione della bandiera nazionale aumentava quale effetto della crescita della potenza dell'Impero del Giappone, venendo sovente utilizzata nei festeggiamenti dopo le vittorie nelle prime guerre sino-giapponese e russo-giapponese. Un film di propaganda giapponese del 1934 ritrae le bandiere nazionali straniere raffigurate in modo errato o incompleto, mentre la bandiera giapponese \u00e8 perfetta in tutte le sue forme. Nel 1937, un gruppo di ragazze della prefettura di Hiroshima mostrarono solidariet\u00e0 ai soldati giapponesi impegnati in Cina durante la seconda guerra sino-giapponese preparando dei cosiddetti \"pasti-bandiera\", ovvero degli \"umeboshi\" al centro di un letto di riso. Lo \"Hinomaru-bent\u014d\" divenne in quel periodo il principale simbolo della mobilitazione bellica del Giappone e della solidariet\u00e0 verso i suoi soldati fino al 1940.\nLe prime vittorie giapponesi nella guerra sino-giapponese videro la \"Hinomaru\" nuovamente utilizzata per le celebrazioni. Veniva tenuta in mano da ogni giapponese e sventolata durante le sfilate.\nLa \"Hinomaru\" comparve anche nei libri del periodo, insieme a slogan inneggianti all'imperatore e al Paese. Il patriottismo veniva inculcato come una virt\u00f9 ai bambini giapponesi. Tali manifestazioni, come ad esempio l'esposizione della bandiera o la venerazione quotidiana dell'imperatore, erano i comportamenti da seguire per essere considerato un \"buon giapponese\".\nDurante la seconda guerra mondiale la bandiera era vista come uno strumento simbolo dell'imperialismo giapponese dell'epoca nelle zone occupate del Sud-est asiatico poich\u00e9 i cittadini erano obbligati a esporre la bandiera e gli scolari a cantare l'inno nelle cerimonie mattutine di sensibilizzazione. Tuttavia, in alcune zone come le Filippine, l'Indonesia, e Manchukuo, veniva permesso di esporre anche le bandiere locali. In alcune colonie come la Corea, la \"Hinomaru\" e altri simboli venivano utilizzati per relegare i coreani alla seconda classe dell'impero.\nPer i giapponesi dell'epoca, la \"Hinomaru\" era la \"bandiera del Sol Levante che illumina le tenebre del mondo intero\", per gli occidentali, equivale a uno dei simboli rappresentanti la potenza militare giapponese.\nOccupazione statunitense.\nLa \"Hinomaru\", bandiera \"de facto\" per tutta la seconda guerra mondiale e il periodo di occupazione, sub\u00ec delle rigide restrizioni sul suo utilizzo durante l'occupazione statunitense, necessitando dell'autorizzazione del Comandante supremo delle forze alleate per essere esposta e issata liberamente. Le fonti differiscono sulla misura in cui ne fu limitato l'uso: alcune di esse riportano il termine \"proibita\", tuttavia, bench\u00e9 le restrizioni inizialmente fossero pesanti, non costituivano un vero e proprio divieto.\nA causa di ci\u00f2, anche dopo la seconda guerra mondiale, e per tutta la duratura dell'occupazione statunitense, venivano utilizzati dei vessilli per identificare le navi civili giapponesi dall'Autorit\u00e0 di controllo navale di spedizione per la marina mercantile giapponese, ispirati alle bandiere del codice internazionale nautico. Per le navi giapponesi veniva utilizzata una versione modificata della \"E\". Per identificare le navi americane operanti nelle acque giapponesi viene invece utilizzata una versione modificata della \"O\".\nIl 2 maggio 1947, il Generale Douglas MacArthur elimin\u00f2 le restrizioni sulla esposizione della \"Hinomaru\" per il parco del Palazzo della Dieta Nazionale, il Palazzo Imperiale, la Residenza del Primo Ministro e per il Palazzo della Corte Suprema, come conseguenza della ratifica della nuova Costituzione del Giappone. Le restrizioni vennero ulteriormente ammorbidite nel 1948, quando ai cittadini venne permesso di esporre la bandiera nei giorni festivi. Nel gennaio 1949, le restrizioni vennero abolite definitivamente: chiunque poteva esporre la \"Hinomaru\" in qualsiasi momento. Di conseguenza, le scuole e le case vennero incoraggiate a esporla, e questo avvenne fino ai primi anni del 1950.\nDal dopoguerra agli anni novanta.\nFin dalla seconda guerra mondiale, la bandiera del Giappone aveva subito aspre critiche per la sua associazione con il passato militarista del Paese. Obiezioni analoghe vennero sollevate anche contro l'inno nazionale attuale, \"Kimi ga yo\". I sentimenti negativi verso la \"Hinomaru\" e \"Kimi ga yo\" costrinsero il Paese nipponico a un generale cambiamento di pensiero, passando dal forte sentimento patriottico incentrato sul \"Dai Nippon\" (Grande Giappone) a un pi\u00f9 pacifista e antimilitarista \"Nihon\". A causa di questo cambiamento ideologico, la bandiera venne utilizzata raramente durante il secondo dopoguerra, nonostante le restrizioni fossero gi\u00e0 state revocate dal CSFA nel 1949.\nUna volta che il Giappone cominci\u00f2 a ristabilirsi diplomaticamente, la \"Hinomaru\" venne utilizzata come arma politica all'estero. Durante una visita da parte dell'Imperatore Hirohito e dell'Imperatrice K\u014djun nei Paesi Bassi, la \"Hinomaru\" venne bruciata dai cittadini olandesi chiedendo che l'imperatore venisse ricacciato in Giappone o processato per la morte dei prigionieri di guerra olandesi durante la seconda guerra mondiale. Sul fronte interno, veniva preferita la bandiera rossa, simbolo di rivolta, utilizzata dai sindacati e manifestanti per le proteste contro le negoziazioni per un nuovo Status of Forces Agreement tra Stati Uniti e Giappone.\nLa \"Hinomaru\" e l'inno nazionale crearono polemiche ancora una volta quando Tokyo ospit\u00f2 i Giochi Olimpici estivi del 1964. Le dimensioni del disco solare della bandiera vennero modificate prima dell'inizio dei Giochi, poich\u00e9 il disco solare faticava a spiccare quando veniva esposto insieme ad altre bandiere nazionali. Tadamasa Fukiura, specialista di vessillologia, scelse di impostare il disco solare a 2/3 della lunghezza della bandiera. Fukiura scelse inoltre i colori della bandiera per il 1964 cos\u00ec come nel 1998 per le Olimpiadi invernali di Nagano.\nAlla morte dell'Imperatore Hirohito, avvenuta nel 1989, vennero sollevate ancora una volta questioni morali sulla bandiera nazionale. I conservatori ritenevano che se fosse stata utilizzata durante le cerimonie senza riaprire ogni volta vecchie ferite, si sarebbe avuta la possibilit\u00e0 di proporla come bandiera nazionale evitando ogni tipo di contestazione sul suo significato. Durante i sei giorni di lutto nazionale, le bandiere vennero portate a mezz'asta o drappeggiate in un pavese nero in tutto il Giappone. Nonostante alcuni atti vandalici ai suoi danni il giorno del funerale dell'imperatore da parte di manifestanti, il diritto di esporla a mezz'asta nelle scuole senza riserve venne fatto rispettare dagli stessi conservatori.\nDal 1999 a oggi.\nLa \"legge sulla Bandiera e Inno Nazionale\" venne approvata nel 1999, scegliendo la \"Hinomaru\" e il \"Kimi ga yo\" come simboli nazionali del Giappone. La promulgazione della legge avvenne in seguito al suicidio del preside di una scuola superiore di Sera, a Hiroshima, Toshihiro Ishikawa, che non riusciva a risolvere una controversia tra il suo consiglio di istituto e i suoi insegnanti sull'uso della bandiera e dell'inno.\nNel 2000 il Primo Ministro Keiz\u014d Obuchi del Partito Liberal Democratico decise di elaborare una normativa in modo da rendere la \"Hinomaru\" e il \"Kimi ga yo\" simboli ufficiali del Giappone. Il suo Segretario Generale di Gabinetto, Hiromu Nonaka, spinse affinch\u00e9 la legislazione fosse completata per il 10\u00ba anniversario dell'incoronazione di Akihito a imperatore.\nIl disegno di legge venne sostenuto principalmente dal Partito Liberale e dal K\u014dmeit\u014d (Partito del Governo Pulito), mentre dell'opposizione facevano parte il Partito socialdemocratico e il Partito Comunista, i quali associavano ancora entrambi i simboli al significato risalente all'epoca della guerra. Altre polemiche scaturirono dal fatto di non aver permesso che la questione fosse decisa tramite un pubblico referendum, mentre il Partito Democratico del Giappone non riusc\u00ec a ottenere un consenso unanime tra le sue fila sulla questione. Il presidente Naoto Kan dichiar\u00f2 che il partito aveva il dovere di supportare il disegno di legge poich\u00e9 esso aveva gi\u00e0 riconosciuto entrambi i simboli come i simboli del Giappone. Il Vice Segretario Generale e futuro primo ministro Yukio Hatoyama dichiar\u00f2 che il disegno di legge in questione avrebbe potuto causare ulteriori divisioni tra la societ\u00e0 e le scuole pubbliche.\nLa Camera dei rappresentanti approv\u00f2 la proposta il 22 luglio 1999, con 406 voti a favore e 86 contrari. La legislazione venne inviata alla Camera dei consiglieri il 28 luglio, venendo approvata il successivo 9 agosto. Venne proclamata legge il 13 dello stesso mese. Tentativi da parte del Partito Democratico durante la votazione in modo che solo la bandiera \"Hinomaru\" fosse ufficialmente nominata come simbolo vennero respinti dalla Dieta.\nL'8 agosto 2009, caus\u00f2 polemiche una fotografia scattata durante una riunione del Partito Democratico in vista delle elezioni parlamentari in cui si intravedeva uno striscione appeso al soffitto, formato da due bandiere \"Hinomaru\" tagliate e ricucite insieme, e scelto come logo dal partito. Il fatto suscit\u00f2 indignazione tra i membri del Partito Liberale e il Primo Ministro Tar\u014d As\u014d giudic\u00f2 l'atto imperdonabile. In risposta, il presidente del Partito Democratico, Yukio Hatoyama (che aveva votato a favore della legge sulla bandiera e l'inno), si giustific\u00f2 dichiarando che il logo non aveva nulla a che fare con la bandiera \"Hinomaru\", non avendo nessuno motivo per essere associato a essa.\nDesign.\nIl proclama n. 57 passato nel 1870 prevede due importanti disposizioni: la prima indica in quali occasioni e in che modo la bandiera possa essere esposta, la seconda specifica le sue caratteristiche estetiche e il modo in cui debba essere realizzata. Le proporzioni iniziali sono di sette unit\u00e0 in altezza e dieci unit\u00e0 in larghezza (7:10). Il disco rosso, che rappresenta il Sole, \u00e8 posto al centro della bandiera e ha un diametro di 3/5 rispetto alla sua altezza, mentre la distanza \u00e8 di 1/100 rispetto al pennone. Il 3 ottobre dello stesso anno vengono approvate altre norme riguardo alla progettazione di bandiere ad uso mercantile e navale. La bandiera mercantile ha una proporzione di due unit\u00e0 per tre (2:3), mentre le dimensioni del disco rimangono immutate, con la differenza di una distanza minore (1/20) dal pennone.\nCon l'approvazione della \"legge sulla Bandiera e Inno Nazionale\" le dimensioni della bandiera subiscono sostanziali modifiche. Si passa a una proporzione di due unit\u00e0 in altezza e tre unit\u00e0 in larghezza (2:3), mentre il disco viene posto esattamente al centro, pur non subendo modifiche alle dimensioni. I colori ufficiali della bandiera sono il bianco per lo sfondo e il per il disco, ma l'esatta tonalit\u00e0 dei colori viene definita nelle legge del 1999. L'unica specificazione riguarda il colore rosso, il quale deve avere una tonalit\u00e0 \u201cprofonda\u201d.\nI colori ufficiali vengono definiti dall'Agenzia di Difesa Giapponese (ora Ministero della Difesa) nel 1973, usando per il colore rosso il 5R 4/12 e per il bianco l'N9 del sistema dei colori Munsell. Il documento viene modificato il 21 marzo 2008, in modo che la sua realizzazione corrisponda all'attuale legislazione, aggiornando inoltre i colori Munsell. Il documento prevede fibra acrilica e nylon per la realizzazione delle bandiere militari. Per l'acrilico il colore rosso \u00e8 il 5.7R 3.7/15.5 e il bianco \u00e8 il N9.4; il nylon prevede il 4/15.2 per il rosso e il N9.2 per il bianco. In un documento emanato dall'Aiuto pubblico allo sviluppo (APS), per il colore rosso della \"Hinomaru\" e del logo dell'organizzazione viene scelto il 156 del sistema DIC e lo 0-100-90-0 del sistema CMYK. Durante le delibere sulla \"Legge sulla Bandiera e Inno Nazionale Giapponese\", viene proposto di utilizzare un o un colore in accordo agli Japanese Industrial Standards.\nUsi e costumi.\nCon l'introduzione della \"Hinomaru\", il governo impose ai cittadini di rendere omaggio all'imperatore attraverso l'utilizzo della bandiera nelle manifestazioni pubbliche, causando inizialmente risentimento e proteste tra la popolazione. Occorre del tempo prima che la cittadinanza inizi ad accettare la bandiera quale simbolo nazionale.\nDurante la seconda guerra mondiale si diffuse l'usanza tra amici, compagni di classe e familiari di un soldato di firmare una \"Hinomaru\" e fargliene dono, in segno di buon auspicio, in modo che egli potesse tornare sano e salvo dal fronte. Il termine utilizzato per questo portafortuna \u00e8 , e la tradizione dice che nessuna firma sulla bandiera debba essere posta sul disco solare. Inoltre si perpetua l'usanza, durante i conflitti, di sottrarre ai soldati giapponesi deceduti in battaglia tali bandiere, alla stregua di veri e propri souvenir, anche se negli anni successivi esse vennero restituite ai discendenti dei legittimi proprietari.\nL'usanza di firmare la \"Hinomaru\" come portafortuna esiste ancora oggi, ma in modo pi\u00f9 limitato rispetto al passato. Se ne possono trovare ancora degli esempi durante le manifestazioni sportive, usate per dare supporto ai vari team nazionali giapponesi. Un altro esempio \u00e8 la \"hachimaki\", una bandana di colore bianco con un disco rosso al centro in corrispondenza della fronte. Durante la seconda guerra mondiale, le frasi o \"sette vite\" appaiono scritte sulle \"hachimaki\", venendo spesso utilizzate dai piloti \"kamikaze\", a significare il fatto che fossero disposti a morire per il proprio Paese.\nNel periodo antecedente la seconda guerra mondiale, i cittadini giapponesi erano obbligati a esporre la bandiera nei giorni festivi. Dopo il conflitto, l'obbligo venne circoscritto agli edifici governativi, come ad esempio i municipi, e raramente viene esposta nelle abitazioni private o negli edifici commerciali, nonostante alcuni cittadini e aziende continuassero a esporla durante le feste. Bench\u00e9 il governo del Giappone incoraggiasse i cittadini a esporre la bandiera durante le celebrazioni nazionali, essi non erano legalmente obbligati a farlo. Dall'80\u00ba Compleanno dell'Imperatore, il 23 dicembre 2002, la Kyushu Railway Company espone la \"Hinomaru\" in 330 stazioni del Paese.\nPercezione attuale.\nDai sondaggi effettuati dai principali media nazionali risulta che i giapponesi percepiscono la bandiera del Giappone come bandiera nazionale gi\u00e0 da prima del passaggio della \"legge sulla Bandiera e Inno Nazionale\" nel 1999. Nonostante questo, polemiche e controversie sul suo utilizzo per eventi scolastici o mediatici resistono ancora. Per esempio, i quotidiani liberali \"Asahi Shimbun\" e \"Mainichi Shimbun\" non lesinano critiche alla bandiera nei propri articoli, riflettendo lo spettro politico dei loro lettori.\nUn altro motivo di dibattito riguarda il caso di esporre o meno la bandiera nelle abitazioni private e negli edifici commerciali. A causa dell'associazione della \"Hinomaru\" agli attivisti della \"uyoku dantai\" (destra), ai reazionisti e al teppismo, alcuni cittadini si rifiutano di esporla nelle proprie case o nei propri esercizi commerciali. Per altri giapponesi essa rappresenta la soppressione della democrazia nel periodo imperiale del Giappone.\nUna percezione negativa del simbolo nazionale \u00e8 comune nelle ex colonie del Giappone cos\u00ec come all'interno dello stesso Paese, come nel caso di Okinawa. Un primo esempio si verific\u00f2 il 26 ottobre 1987, quando il proprietario di un supermercato locale, Shoichi Chibana, bruci\u00f2 una bandiera prima dell'inizio del National Sports Festival of Japan, in segno di protesta contro le atrocit\u00e0 commesse dalle forze armate del Giappone e la presenza delle forze americane, ma anche per evitare che la bandiera venisse esposta in pubblico. Tra gli altri avvenimenti verificatisi a Okinawa si ricordano gli incidenti durante una cerimonia scolastica, durante la quale alcuni studenti si rifiutarono di rendere gli onori alla bandiera mentre questa veniva issata sulle note del \"Kimi ga yo\".\nIn Cina e in Corea del Sud, due Paesi occupati durante l'Impero del Giappone, l'adozione della \"Hinomaru\" come bandiera nazionale viene vista come un passo del Paese verso la destra politica e la re-militarizzazione. L'approvazione della legge nel 1999 coincide con numerosi dibattiti sulle visite dei politici al Santuario Yasukuni, sulla cooperazione militare con gli Stati Uniti e sulla creazione di una difesa missilistica. In altri Paesi occupati dal Giappone, la legge \u00e8 stata accettata con reazioni contrastanti o semplicemente \u00e8 passata inosservata. A Singapore le generazioni pi\u00f9 anziane nutrono ancora reazioni avverse verso la bandiera, mentre le pi\u00f9 giovani non condividono lo stesso pensiero. Il governo filippino dimostra il proprio scetticismo sul ritorno del governo giapponese al militarismo, aggiungendo che l'obiettivo della legge del 1999 sia formalmente l'istituzione di due simboli, la bandiera e l'inno, e che ogni Stato possieda il diritto di creare i propri simboli nazionali.\nIn Giappone non esiste nessuna pena contro il vilipendio alla bandiera, tuttavia viene punito quello ai danni di una bandiera straniera se ci\u00f2 avviene all'interno del territorio nazionale.\nProtocollo.\nSecondo il protocollo, la bandiera pu\u00f2 essere esposta dall'alba fino al tramonto; le imprese commerciali e le scuole sono autorizzate a esporla dall'orario d'apertura fino all'orario di chiusura. Quando la bandiera del Giappone viene esposta insieme a una di un altro Paese, la prima prende la posizione d'onore, mentre quella del Paese ospite sventola alla sua destra. Entrambe le bandiere devono essere alla stessa altezza e delle stesse dimensioni. Nel caso sia presente pi\u00f9 di una bandiera straniera, esse vengono disposte secondo l'ordine alfabetico prescritto dalle Nazioni Unite. Quando una bandiera diventa inutilizzabile per il suo scopo, questa viene generalmente bruciata in luogo privato. La \"legge sulla Bandiera e Inno Nazionale\" non specifica quali onori debbano essere rivolti alla bandiera e all'inno, e ogni prefettura utilizza le proprie regole per quanto riguarda la \"Hinomaru\" e le altre bandiere prefettizie. Pertanto, non \u00e8 obbligatorio che tutti i presenti a una cerimonia stiano in piedi in segno di rispetto e cantino l'inno.\nLa bandiera \"Hinomaru\" ha almeno due modi di essere esposta nelle occasioni di lutto nazionale. Il primo consiste nell'issare la bandiera a , pratica utilizzata nella maggior parte degli altri Paesi. Gli uffici del Ministero degli Affari Esteri issano le proprie bandiere a mezz'asta in occasione di un funerale di un capo di Stato straniero. Il secondo modo consiste nell'issarla coprendo la sfera all'estremit\u00e0 del pennone con un panno nero e inserire un nastro dello stesso colore sopra di essa. Questa usanza viene chiamata e risale al 30 luglio 1912: dopo la morte dell'Imperatore Meiji il Consiglio emise un'ordinanza la quale prevede che la bandiera debba essere issata a lutto in questo modo alla morte dell'imperatore. In aggiunta il Consiglio pu\u00f2 decidere l'innalzamento delle bandiere a mezz'asta.\nScuole pubbliche.\nDopo la fine della seconda guerra mondiale, il Ministero della Pubblica Istruzione eman\u00f2 specifici regolamenti per promuovere l'uso della \"Hinomaru\" e del \"Kimi ga yo\" nelle scuole sotto la propria giurisdizione. La prima di queste dichiarazioni venne rilasciata nel 1950, e affermava come fosse auspicabile, ma non obbligatorio, utilizzare entrambi i simboli. Questa richiesta venne successivamente estesa all'uso di entrambi i simboli nei giorni festivi e durante le manifestazioni cerimoniali, al fine di incoraggiare gli studenti a imparare il significato di queste celebrazioni. In una riforma scolastica del 1989, il governo, con al potere il Partito Liberale Democratico, ordin\u00f2 che entrambi i simboli venissero pubblicamente onorati durante le cerimonie ufficiali scolastiche. Vennero anche istituite punizioni esemplari per gli ufficiali scolastici rifiutatisi di seguire gli ordini della riforma.\nNel 1999, subito dopo il passaggio della \"Legge sulla Bandiera e Inno Nazionale\", il Ministero della Pubblica Istruzione eman\u00f2 una la quale stabil\u00ec che \u00abdurante le cerimonie di diploma, le scuole sono tenute a issare la bandiera del Giappone e di istruire gli studenti a cantare il \"Kimi ga yo\", data l'importanza della bandiera e della canzone\u00bb. Inoltre, un'ulteriore precisazione del ministero sull'orientamento dello stesso anno per le scuole elementari mise in evidenza che \u00abdato l'avanzamento dell'internazionalizzazione, sovrapposta all'adozione del patriottismo e alla consapevolezza di essere giapponese, \u00e8 importante alimentare il rispettoso atteggiamento dei bambini della scuola verso la bandiera del Giappone e il \"Kimi ga yo\" in modo che essi crescano fieri di essere cittadini giapponesi in una societ\u00e0 internazionalizzata\u00bb. Il ministero si giustific\u00f2 spiegando quanto fosse importante per gli studenti giapponesi rispettare i propri simboli, in modo che essi possano essere in grado di rispettare i simboli delle altre nazioni.\nLe scuole in Giappone sono al centro di numerosi dibattiti e controversie per quanto riguarda l'uso della bandiera nazionale e dell'inno. Il Consiglio della Pubblica Istruzione di Tokyo esige l'utilizzo di entrambi i simboli durante le cerimonie ufficiali nelle scuole sotto la propria giurisdizione. Nel caso gli insegnanti si rifiutino di seguire queste linee guida possono andare incontro al licenziamento. Molti di essi dichiarano che queste leggi violino la Costituzione, ma il Consiglio sostiene che, essendo le scuole agenzie governative, i dipendenti hanno l'obbligo di insegnare ai propri studenti come essere dei bravi cittadini giapponesi. Come segno di protesta alcune scuole si sono rifiutate di esporre la \"Hinomaru\" durante le cerimonie di diploma e alcuni genitori si sono resi protagonisti di gesti vandalici contro di essa. Gli insegnanti hanno proposto, senza successo, azioni legali contro il Governatore di Tokyo Shintar\u014d Ishihara, per averli obbligati a rendere onore alla bandiera e all'inno nazionale. Dopo queste prime opposizioni, l'Unione degli Insegnanti del Giappone accetta ora l'uso della \"Hinomaru\" e del \"Kimi ga yo\", mentre la pi\u00f9 piccola Unione di tutti gli Insegnanti e Personale Scolastico del Giappone rifiuta ancora l'uso di entrambi i simboli all'interno del sistema scolastico.\nBandiere correlate.\nBandiere militari.\nLe Forze di autodifesa e le Forze di autodifesa terrestri giapponesi utilizzano una versione della bandiera col disco solare chiamata e caratterizzata da otto raggi solari rossi che partendo dal disco si espandono fino alle sue estremit\u00e0. Infine, un bordo dorato riveste parzialmente il suo contorno.\nUna ben nota variante della bandiera col disco solare \u00e8 caratterizzata da sedici raggi solari rossi in una formazione a stella Siemens, utilizzata storicamente dai militari del Giappone, in particolare dall'Esercito imperiale giapponese. L'insegna, conosciuta in giapponese come venne adottata come bandiera di guerra il 15 maggio 1870, mentre una versione leggermente differente entr\u00f2 in vigore nel 1889 (ad uso dalla Marina imperiale giapponese) venendo utilizzate fino alla fine della seconda guerra mondiale nel 1945. Quest'ultima versione venne nuovamente adottata dal 1954, ed \u00e8 attualmente utilizzata della Forza di autodifesa marittima. Nei Paesi circostanti, precedentemente facenti parte dell'Impero del Giappone, questa bandiera possiede ancora una connotazione negativa.\nLa Forza di autodifesa marittima impiega anche l'uso di una fiamma. Adottata una prima volta nel 1914 e poi ripresa nuovamente nel 1965, la fiamma contiene una versione semplificata del vessillo navale in prossimit\u00e0 dell'inferitura, con il resto del gagliardetto di colore bianco. La proporzione della bandierina \u00e8 tra 1:40 e 1:90.\nL'aeronautica militare del Giappone (nota anche con l'acronimo inglese JASDF), diventata indipendente nel 1952, ha come proprio emblema un semplice disco solare rosso. Questo \u00e8 l'unico ramo della milizia giapponese ad aver un simbolo che non richiami direttamente i raggi dell'emblema principale. Tuttavia l'aeronautica utilizza anche un'altra insegna per il volo all'interno delle basi o durante le esibizioni. L'insegna risale al 1972, ed \u00e8 il terzo simbolo della storia della JASDF dalla sua formazione. L'emblema contiene il simbolo dell'aeronautica giapponese centrato su uno sfondo azzurro.\nBench\u00e9 non si tratti di una bandiera nazionale ufficiale, anche la bandiera con il segnale Z ricopre un ruolo importante nella storia navale giapponese. Il 27 maggio 1905, l'ammiraglio T\u014dg\u014d Heihachir\u014d della \"Mikasa\" si preparava ad ingaggiare battaglia con la flotta russa del Baltico. Prima dell'inizio della battaglia di Tsushima, Togo iss\u00f2 la bandiera Z sulla \"Mikasa\", sconfiggendo la flotta russa e vincendo la battaglia per il Giappone. Durante l'innalzamento della bandiera l'equipaggio pronuncia le seguenti parole: \u00abIl destino del Giappone imperiale \u00e8 nelle nostre mani in questa decisiva battaglia, ognuno di noi si impegner\u00e0 e far\u00e0 del proprio meglio\u00bb. La bandiera Z venne issata anche sulla portaerei \"Akagi\", alla vigilia dell'attacco giapponese a Pearl Harbor, nelle Hawaii, nel dicembre 1941.\nBandiere imperiali.\nA partire dal 1870 vennero create delle apposite bandiere per l'Imperatore (allora l'imperatore Meiji) l'Imperatrice, e per tutti gli altri membri della famiglia imperiale. Inizialmente, la bandiera dell'imperatore era composta da un Sole posto al centro di uno sfondo a rombi. Vennero utilizzate bandiere differenti per l'uso a terra, in mare o per i viaggi in carrozza. Quest'ultima era caratterizzata dalla presenza di un fiore di crisantemo monocolore di sedici petali, posto al centro di uno sfondo monocolore. Queste bandiere vennero utilizzate fino al 1889, quando l'Imperatore decise di utilizzare il crisantemo su sfondo rosso come unica bandiera. Con piccole differenze di sfumature dei colori e di proporzioni, le bandiere adottate nel 1889 vengono tuttora utilizzate dalla famiglia imperiale giapponese.\nL'attuale bandiera dell'Imperatore \u00e8 costituita da un crisantemo dorato di sedici petali posto al centro di uno sfondo rosso; le proporzioni sono di due unit\u00e0 in altezza e tre di lunghezza (2:3). L'Imperatrice utilizza lo stesso simbolo, ma esso \u00e8 a forma di coda di rondine. Il principe e la principessa ereditari utilizzano la medesima bandiera, le differenze consistono soltanto in un crisantemo leggermente pi\u00f9 piccolo e un orlo bianco al centro. Il crisantemo venne associato al trono imperiale dal regno dell'imperatore Go-Toba gi\u00e0 nel XII secolo, non diventando tuttavia l'esclusivo simbolo del trono imperiale fino al 1868.\nBandiere prefettizie.\nOgnuna delle 47 prefetture del Giappone ha una propria bandiera ispirata a quella nazionale, in quanto costituite da un simbolo (\"mon\") applicato su uno sfondo monocolore (ad eccezione della bandiera di Ehime, che utilizza una sfondo a due colori). Tra le tante bandiere diverse, quella della Hiroshima, per esempio, mantiene le stesse caratteristiche della \"Hinomaru\" (rapporto di 2:3 e \"mon\" posto al centro e a 3/5 della lunghezza della bandiera). Alcuni \"mon\" riprendono il nome della prefettura in caratteri giapponesi, altri sono rappresentazioni stilizzate del luogo o di altre caratteristiche particolari della prefettura. Un esempio di quest'ultima \u00e8 la bandiera di Nagano, dove il carattere arancione in \"katakana\" \u30ca (\"na\") appare al centro di un disco bianco. Un'interpretazione del \"mon\" \u00e8 che il simbolo \"na\" rappresenterebbe una montagna e il disco bianco, un lago; il colore arancione rappresenterebbe il Sole mentre il colore bianco la neve della regione.\nAnche le municipalit\u00e0 hanno a disposizione delle proprie bandiere. I disegni su di esse sono simili quelli delle bandiere prefettizie: un \"mon\" su uno sfondo monocolore. Ad esempio, la bandiera di Amakusa, nella Prefettura di Kumamoto, \u00e8 costituita dal simbolo della citt\u00e0 formato dal carattere \"katakana\" \u30a2 (\"a\"), circondato da delle onde stilizzate. Il simbolo \u00e8 posto al centro di una bandiera bianca, con un rapporto di 1:1,5. Sia l'emblema della citt\u00e0 che la bandiera sono stati adottati nel 2006.\nDerivate.\nOltre a quelle utilizzate dai militari, anche diverse altre bandiere e loghi prendono ispirazione dalla bandiera nazionale. Il vecchio logo della Nippon Y\u016bsei K\u014dsha (Servizio postale del Giappone) era formato dalla \"Hinomaru\" pi\u00f9 una barra bianca che la attraversava orizzontalmente, con un sottile anello bianco attorno al disco rosso. La bandiera \u00e8 stata poi sostituita dal logo postale \u3012 rosso su uno sfondo bianco.\nInoltre, due bandiere nazionali di recente progettazione assomigliano a quella giapponese. Nel 1971, il Bangladesh ottenne l'indipendenza dal Pakistan, adottando una bandiera nazionale che presentava un disco rosso decentrato su uno sfondo verde con all'interno la silhouette dorata della carta geografica del Bangladesh. La bandiera attuale, adottata nel 1972, vede eliminare la carta geografica mantenendo inalterato tutto il resto. Il Governo del Bangladesh chiama ufficialmente \u201ccerchio\u201d il disco rosso; il colore rosso simboleggia il sangue versato negli sforzi per creare il loro Paese. La nazione-isola di Palau utilizza una bandiera dal design simile, ma la combinazione di colori differisce completamente. Anche se il Governo di Palau non cita quella giapponese come fonte di ispirazione per la loro bandiera nazionale, il Giappone si \u00e8 occupato dell'amministrazione di Palau dal 1914 fino al 1944. La bandiera di Palau \u00e8 composta da una luna piena dorata decentrata su uno sfondo blu. La luna \u00e8 sinonimo di pace e di una nazione giovane, mentre lo sfondo blu rappresenta la transizione di auto-governo di Palau dal 1981 al 1994, prima di ottenere la piena indipendenza.\nAnche l'insegna navale giapponese ha influenzato il design di altre bandiere. Un esempio \u00e8 il logo della compagnia \"Asahi Shimbun\"; nella parte bassa della bandiera \u00e8 visibile per un quarto un Sole nascente rosso sul quale \u00e8 disegnato in bianco il carattere \"kanji\" \u671d, ricoprendolo quasi interamente. I raggi partono dal Sole raggiungendo l'estremit\u00e0 della bandiera, alternando una striscia bianca ad una rossa, per un totale di 13 strisce. Essa si pu\u00f2 osservare generalmente all'High School Baseball Championship, del quale l\"'Asahi Shimbun\" \u00e8 lo sponsor ufficiale. Le bandiere e gli emblemi dei vari gradi della Marina Imperiale Giapponese sono ispirati anch'essi al design originale dell'insegna navale principale."}
{"id": "10970", "revid": "37401", "url": "https://it.wikipedia.org/wiki?curid=10970", "title": "Declinazione", "text": ""}
{"id": "10971", "revid": "30610", "url": "https://it.wikipedia.org/wiki?curid=10971", "title": "Declinazione (astronomia)", "text": "In astronomia, la declinazione \u03b4 (spesso abbreviata in Dec) rappresenta una delle coordinate equatoriali che serve, insieme all'ascensione retta, per determinare l'altezza di un astro sulla sfera celeste. Pi\u00f9 specificamente \u00e8 l'angolo celeste al centro della terra sotteso da un arco di meridiano celeste compreso fra l'equatore celeste e il parallelo passante per l'oggetto: \u00e8 la latitudine proiettata sulla sfera celeste anzich\u00e9 sulla superficie terrestre. Per convenzione i punti a nord dell'equatore celeste hanno declinazione positiva, mentre quelli al di sotto hanno declinazione negativa. \nIn radianti e gradi vale rispettivamente, fissando t=0 il 1\u00ba gennaio:\nformula_1\u00b5Hz formula_2,\ndove d indica il periodo di un giorno siderale: la declinazione del Sole \u00e8 nulla l'81-esimo e il 284-esimo giorno dell'anno, detti equinozi.\nA causa di alcuni moti millenari della Terra (primo fra tutti la precessione degli equinozi), il sistema di coordinate della declinazione si muove nei secoli, rendendo necessario specificare l'epoca astronomica a cui ci si riferisce."}
{"id": "10972", "revid": "1272592", "url": "https://it.wikipedia.org/wiki?curid=10972", "title": "Disegno", "text": "Il disegno \u00e8 la rappresentazione grafica di oggetti reali o immaginari, di persone, di luoghi, di figure geometriche fatta con o senza intenti artistici. Il disegno pu\u00f2 essere inteso come svago personale, come espressione artistica o come strumento lavorativo, per esempio nel disegno tecnico, industriale, architettonico, ingegneristico. Il disegno tradizionale \u00e8 solitamente realizzato su una superficie cartacea mediante matite, pastelli, carboncini o pennelli a seconda della tecnica impiegata. Nella modernit\u00e0 il disegno \u00e8 anche realizzabile attraverso dispositivi elettronici come computer e tavolette dotati di particolari software specifici.\nMateriali da disegno.\nI materiali comunemente usati per il disegno d'arte sono matite, pastelli, gessetti, sanguigna, carboncini, di solito su supporto di carta. In genere sono utilizzati senza nessuna preparazione e, a seconda della tecnica seguita dall'artista, possono eventualmente costituire la fase iniziale di una lavorazione pi\u00f9 complessa da sovrapporsi al disegno stesso: in questo caso si parla di disegni preparatori, come, per esempio, le sinopie.\nIl disegno pu\u00f2 essere monocromo o a colori. Nelle tecniche tradizionali l'artista usa i colori puri, senza miscelarli prima di applicarli (mentre nella pittura i colori sono creati mescolando colori di base). La miscelazione a secco sfrutta un effetto ottico: quando i colori sono sovrapposti su uno o pi\u00f9 strati precedenti, velatamente percepibili in trasparenza, o quando diversi colori sono tratteggiati con segni ravvicinati, l'occhio li mischia.\nDisegno come espressione d'arte.\nFino al Seicento, si intendeva il disegno come \"il fondamento dell'arte\" e prevaleva la sua \"linea di contorno\" al colore della pittura. Lo studio del disegno non si fermava al tratto, ma si sviluppava attraverso varie discipline, quali la geometria, la prospettiva, l'anatomia, l'architettura, lo studio della luce, lo studio dei colori.\nCon il Seicento iniziano anche le raccolte dei disegni effettuati dai vari artisti. Raccolte che sono pervenute fino ad oggi e che dimostrano che comunque il disegno viene prima del \"colore\".\nCon il realismo, l'arte riscatta il colore con la conquista della luce. L'artista, superati i rigorismi dell'anatomia imposta dagli insegnamenti accademici, libera definitivamente la forma e la sua individualit\u00e0 creatrice. E il disegno diviene pi\u00f9 che mai espressione della personalit\u00e0 del suo autore, della sua particolare visione del mondo reale, del suo modo di rendere la luce e i suoi contrappunti chiaroscurali sulla bianca superficie di un foglio."}
{"id": "10973", "revid": "119682106", "url": "https://it.wikipedia.org/wiki?curid=10973", "title": "Ascensione retta", "text": "In astronomia, l'ascensione retta (spesso indicato con la sigla AR, o con la prima lettera greca \u03b1, o anche RA dalle iniziali della sua traduzione inglese \"right ascension\") \u00e8 un termine associato al sistema di coordinate equatoriali. L'ascensione retta \u00e8 analoga alla longitudine, ma proiettata sulla sfera celeste anzich\u00e9 sulla superficie terrestre. Viene definita come distanza angolare fra il meridiano fondamentale (il coluro equinoziale) e il meridiano passante per l'oggetto scelto, misurata lungo il parallelo passante per l'oggetto celeste. Lo zero corrisponde al primo punto d'Ariete (punto dell'equinozio primaverile boreale). L'ascensione retta \u00e8 misurata in ore, minuti e secondi, corrispondenti alla rotazione terrestre: 24 ore di ascensione retta sono un giro completo. Un'ora equivale a 15 gradi (da notare che l'ascensione retta usa il tempo siderale e non quello civile).\nL'ascensione retta pu\u00f2 essere usata per trovare la posizione di una stella e per calcolare quanto tempo le occorrer\u00e0 per trovarsi in un certo punto del cielo. Per esempio, se una stella con AR\u00a0=\u00a0 si trova su un dato meridiano, una stella con AR\u00a0=\u00a0 si trover\u00e0 sullo stesso meridiano in 8 ore e 30 minuti siderali.\nA causa dei lenti movimenti della Terra (primo fra tutti la precessione degli equinozi), il sistema di coordinate su cui si basa l'ascensione retta cambia lentamente nel tempo ed \u00e8 necessario specificare l'epoca astronomica a cui ci si riferisce."}
{"id": "10975", "revid": "1522738", "url": "https://it.wikipedia.org/wiki?curid=10975", "title": "Bandiera dell'India", "text": "La bandiera indiana viene anche detta Tiranga (\"tricolore\" in sanscrito). Consiste di tre bande orizzontali, di uguali dimensioni: color zafferano quella in alto, bianca quella al centro con nel mezzo la \"Ashoka Chakra\" (ruota di Ashoka) blu con 24 raggi, e verde quella in basso.\nIl color arancione zafferano simboleggia coraggio e sacrificio, il bianco pace e verit\u00e0, il verde fede e cavalleria.\nIn un'altra interpretazione ogni colore rappresenta le tre principali religioni in India, il loro apporto nella liberazione del Paese e il sacrificio nelle battaglie: l'arancione il Sikhismo, il bianco l'Induismo ed il verde l'Islamismo.\nNel 1921, il Mahatma Gandhi propose al Congresso nazionale indiano una bandiera originariamente a due colori: rosso per gli ind\u00f9 e verde per i musulmani. Il design venne modificato per includere una fascia bianca che simboleggia altre comunit\u00e0 religiose, in modo da adottare una bandiera accettabile per tutte le parti e tutte le comunit\u00e0. \nOriginariamente al centro c'era il \"charka\", la ruota di filatura di Gandhi, che simboleggiava l'autosufficienza. Venne in seguito rimpiazzata dallo \"Ashoka Chakra\", \"la ruota della vita buddista\" (che si trova negli emblemi del III secolo a.C. dell'Imperatore Ashoka), analogo a quello presente nello stemma nazionale indiano. Il chakra \u00e8 associato alla virt\u00f9 e ai mutamenti della natura. I 24 raggi della ruota simboleggiano le 24 ore e il progresso costante.\nLa bandiera venne adottata ufficialmente dall'Assemblea costituente dell'India il 22 luglio 1947. Esiste un elaborato codice di leggi che governano il corretto uso ed esposizione della bandiera."}
{"id": "10981", "revid": "27723", "url": "https://it.wikipedia.org/wiki?curid=10981", "title": "Lince (costellazione)", "text": "La Lince (in latino Lynx, abbreviato in Lyn) \u00e8 una delle 88 costellazioni moderne. Si tratta di una debole costellazione settentrionale introdotta nel XVII secolo dall'astronomo polacco Johannes Hevelius. \nCaratteristiche.\nLa Lince occupa una regione di cielo ad est dell'Auriga particolarmente oscura e priva di stelle appariscenti, esattamente come la vicina costellazione della Giraffa; la sua individuazione \u00e8 cos\u00ec possibile solo sotto un cielo buio e non inquinato. L'unica stella appariscente \u00e8 la , di magnitudine 3,1, che per\u00f2 si trova sul bordo sudorientale della costellazione, ai confini con il Cancro e col Leone; le restanti sono di quarta e quinta grandezza.\nIl periodo pi\u00f9 propizio per la sua osservazione nel cielo serale \u00e8 compreso fra i mesi di novembre e maggio; dall'emisfero nord \u00e8 ben osservabile e si presenta allo zenit nelle notti del tardo inverno da tutta la fascia temperata, da cui si presenta pure in parte circumpolare. Dall'emisfero australe la sua visione \u00e8 assai penalizzata e per poter essere osservata completamente occorre trovarsi alle latitudini tropicali.\nStelle doppie.\nAlcune stelle doppie della costellazione sono risolvibili anche con piccoli strumenti amatoriali.\nStelle variabili.\nLa Lince contiene alcune stelle variabili di facile osservazione, ad occhio nudo o con un binocolo.\nFra le Mireidi le pi\u00f9 brillanti sono R Lyncis e W Lyncis, entrambe di settima magnitudine in fase di massima, mentre al minimo scendono alla quattordicesima grandezza, sebbene con periodi diversi; entrambe sono osservabili in fase di massima con un binocolo.\nRR Lyncis \u00e8 una variabile a eclisse visibile anche ad occhio nudo, le cui oscillazioni sono apprezzabili anche senza l'ausilio di strumenti; in circa 10 giorni la stella varia dalla magnitudine 5,5 alla 6,0.\nOggetti del profondo cielo.\nLa Lince contiene pochi oggetti brillanti; un oggetto del profondo cielo degno di nota \u00e8 il \"Vagabondo intergalattico\", NGC 2419, il pi\u00f9 distante ammasso globulare conosciuto appartenente alla Via Lattea. Si sta muovendo ad una velocit\u00e0 superiore alla velocit\u00e0 di fuga a quella distanza, ma nonostante ci\u00f2 sembra essere in orbita attorno alla Via Lattea, e perci\u00f2 si pensa che non stia sfuggendo alla galassia.\nFra le galassie, la pi\u00f9 brillante \u00e8 NGC 2683 sul confine con il Cancro: si tratta di una galassia spirale vista quasi perfettamente di taglio, visibile anche con un piccolo strumento amatoriale sotto un cielo buio.\nSistemi planetari.\nLa costellazione contiene alcuni sistemi planetari noti, in cui \u00e8 conosciuto un solo pianeta. Tre di questi sono dei pianeti transienti, catalogati come XO-2b, XO-4b e XO-5b. Fra gli altri, vi \u00e8 la 6 Lyncis b, un gigante gassoso con una massa minima pari a oltre due volte quella di Giove e una distanza media dalla sua stella di circa 2 UA, su un'orbita molto eccentrica."}
{"id": "10983", "revid": "729019", "url": "https://it.wikipedia.org/wiki?curid=10983", "title": "Battaglia di Poitiers (1356)", "text": "La battaglia di Poitiers \u00e8 stato uno dei principali scontri della Guerra dei cent'anni tra l'Inghilterra e la Francia. La battaglia fu combattuta il 19 settembre 1356 presso la localit\u00e0 di Poitiers, Francia, dalla quale la battaglia prende il nome.\nContesto iniziale.\nEdoardo di Woodstock, principe del Galles e primogenito di Edoardo III, assembl\u00f2 una \"chevauch\u00e9e\" l'8 agosto 1356. Ordin\u00f2 assalti verso nord dalla base inglese in Aquitania, cercando di spingere le sue truppe fino alla Francia centrale, depredando i territori per cui passavano. Il suo esercito incontr\u00f2 poca resistenza e rase al suolo diversi paesi, sfruttando le risorse economiche e le provviste dei locali, fino a raggiungere il fiume Loira a Tours. I soldati non riuscirono a espugnare il castello n\u00e9 a incendiare la citt\u00e0 a causa di un violento nubifragio: questo ritardo permise a Giovanni II di fermare l'esercito di Edoardo. Il re, che aveva assediato Breteuil in Normandia, riorganizz\u00f2 il suo esercito a Chartres, a nord di Tours, scartando 15000\u201320000 dei suoi soldati \"peggiori\" per migliorare l'agilit\u00e0 della sua armata.\nNegoziazioni precedenti la battaglia.\nCi furono negoziazioni prima della battaglia di Poitiers registrate negli scritti di Sir John Chandos, che riporta i momenti finali di un incontro tra le use parti con lo scopo di evitare lo scontro a Poitiers. La straordinaria narrazione avvenne proprio prima della battaglia:\nLa battaglia.\nSi inizi\u00f2 intorno alle otto del mattino. Da principio gli inglesi finsero un cedimento della loro ala destra e ci\u00f2 provoc\u00f2 una carica affrettata dei cavalieri francesi contro gli arcieri inglesi. Questa era la reazione che gli inglesi si aspettavano e attaccarono prontamente il nemico, specialmente i cavalli, con una pioggia di frecce. I risultati furono devastanti e provarono ancora una volta che gli attacchi di cavalleria pesante avevano fatto il loro tempo. All'azione dei cavalieri francesi fece seguito l'intervento della fanteria del Delfino, che quasi subito fu costretta a ritirarsi per ricompattarsi.\nLa fanteria del duca di Orleans, vedendo che gli uomini del Delfino non stavano attaccando, fu presa dal panico. Rimasero quindi solo le forze comandate dal re stesso che costituivano una formidabile forza d'attacco, mentre gli inglesi avevano terminato le frecce: gli arcieri affiancarono la fanteria nella battaglia e molti di essi recuperarono dei cavalli per formare un'improvvisata cavalleria. Il combattimento fu duro, ma il \"Principe nero\" aveva nascosto nel bosco una riserva mobile che fu in grado di aggirare ed attaccare i francesi sul fianco e nelle retrovie.\nL'esito finale.\nI francesi cercarono la fuga per evitare un probabile accerchiamento. Re Giovanni II, detto il buono, fu catturato insieme ai suoi pi\u00f9 stretti collaboratori. Durante lo scontro era morto il suo portabandiera Goffredo di Charny, il perfetto cavaliere. Il risultato fu una sconfitta decisiva per i francesi, non solo in termini militari, ma anche economicamente: la Francia fu costretta a pagare un riscatto equivalente al doppio delle entrate annuali del paese per riavere il suo re."}
{"id": "10984", "revid": "1543377", "url": "https://it.wikipedia.org/wiki?curid=10984", "title": "Mensa (costellazione)", "text": "La Mensa (abbreviata in Men) \u00e8 una delle 88 costellazioni moderne. Si tratta di una costellazione meridionale, introdotta da Nicolas Louis de Lacaille con il nome \"Mons Mensae\" con riferimento alla Table Mountain (\"Montagna Tavola\") in Sudafrica, dove Lacaille fece alcune importanti osservazioni del cielo meridionale.\nCaratteristiche.\nQuesta costellazione copre una sezione a forma di chiave che si estende da 4h a 7,5h di ascensione retta, e da -71\u00b0 a -85,5\u00b0 di declinazione. \u00c8 la seconda costellazione pi\u00f9 meridionale (la prima \u00e8 l'Ottante), ed \u00e8 totalmente inosservabile da quasi tutto l'emisfero nord terrestre. Questa \u00e8, tra le 88 costellazioni moderne, la meno luminosa, poich\u00e9 la sua stella pi\u00f9 luminosa, , \u00e8 solo di quinta magnitudine; l', la pi\u00f9 luminosa, \u00e8 appena visibile ad occhio nudo dalla Terra, data la sua magnitudine di 5,09. Entro i suoi confini si trova una parte della Grande Nube di Magellano (il resto \u00e8 nel Dorado).\nIl periodo pi\u00f9 propizio per la sua osservazione nel cielo serale ricade nei mesi della primavera e dell'estate australi; la parte pi\u00f9 settentrionale \u00e8 osservabile senza grandi difficolt\u00e0 anche dalle latitudini boreali pi\u00f9 inferiori, mentre la parte a ridosso del polo sud celeste \u00e8 osservabile solo a partire da pochissimi gradi a nord dell'equatore.\nStelle doppie.\nLe stelle doppie visibili nella Mensa sono parecchie, ma in genere molto deboli.\nStelle variabili.\nFra le poche stelle variabili, l'unica di rilievo come ampiezza delle oscillazioni \u00e8 la TZ Mensae, che in fase di massima raggiunge la magnitudine 6,19; pu\u00f2 essere osservata al binocolo e le sue variazioni solo percepibili nell'arco di alcuni giorni.\nOggetti del profondo cielo.\nLa parte pi\u00f9 meridionale della Grande Nube di Magellano sconfina in Mensa dalla costellazione del Dorado, posta pi\u00f9 a nord; alcuni ammassi aperti e nebulose sono dunque presenti, ma si tratta di oggetti piuttosto deboli, spesso fuori dalla portata di piccoli strumenti. Nella Mensa si trova PKS 0637-752, un quasar che \u00e8 stato il primo oggetto fotografato dal telescopio a raggi X Chandra. Mostra grandi getti di gas sia nel visibile che nei raggi X.\nNella parte meridionale della costellazione \u00e8 presente l'ammasso globulare NGC 1841, molto debole e dall'aspetto allungato.\nSistemi planetari.\nIl sistema planetario di \u00e8 composto da un pianeta confermato, con una massa minima superiore alle 10 masse gioviane e situato su un'orbita distante 3,29 UA dalla sua stella madre."}
{"id": "10986", "revid": "287204", "url": "https://it.wikipedia.org/wiki?curid=10986", "title": "Ottante (costellazione)", "text": "LOttante (in latino Octans, abbreviato in Oct) \u00e8 una delle 88 costellazioni moderne. Si tratta di una costellazione meridionale poco appariscente, introdotta da Nicolas Louis de Lacaille e nota pi\u00f9 che altro per essere la sede del polo sud celeste.\nCaratteristiche.\nL'Ottante contiene solo una stella di terza magnitudine, la , mentre le restanti sono di quarta e quinta grandezza; questo, unito al fatto che nelle regioni vicine non sono presenti altre stelle luminose, rende la sua individuazione piuttosto difficoltosa. Sotto cieli bui \u00e8 possibile reconoscere il triangolo scaleno allungato formato dalle stelle \u03b2, \u03b3 e \u03bd.\nLa stella \u00e8 la pi\u00f9 vicina al polo sud celeste, ma \u00e8 cos\u00ec debole da essere in pratica inutile come stella polare per l'emisfero australe della Terra; infatti questa stella ha una magnitudine apparente di circa 5,5. Si preferisce solitamente ricorrere ad Acrux e Gacrux, due stelle particolarmente luminose della Croce del Sud che fungono da puntatori per il polo sud, dato che il loro prolungamento porta a .\nLa sua visibilit\u00e0 \u00e8 limitata alle regioni dell'emisfero australe: sebbene sia infatti in parte osservabile anche dalle regioni boreali pi\u00f9 vicine all'equatore, affinch\u00e9 si possa avere una visione d'insieme della costellazione occorre trovarsi almeno nella fascia tropicale media dell'emisfero sud, in modo che la costellazione sia completamente circumpolare e quindi osservabile per intero.\nStelle principali.\nLa \u00e8 la stella visibile ad occhio nudo pi\u00f9 prossima al polo sud celeste; si tratta di una gigante gialla di magnitudine 5,45.\nStelle doppie.\nLa costellazione contiene alcune stelle doppie facili da risolvere.\nStelle variabili.\nLe stelle variabili nell'Ottante sono in genere poco luminose.\nL'unica alla portata di un binocolo, come pure ad occhio nudo, \u00e8 la , una variabile semiregolare che oscilla fra la quarta e la quinta grandezza in poco meno di due mesi; le sue variazioni possono essere apprezzate nel tempo anche senza l'ausilio di strumenti.\nFra le numerose Mireidi, la pi\u00f9 brillante \u00e8 la R Octantis, che in fase di massimo arriva alla magnitudine 6,4; quando \u00e8 al minimo \u00e8 di tredicesima magnitudine e pu\u00f2 essere osservata solo con potenti strumenti.\nOggetti non stellari.\nLa costellazione dell'Ottante non contiene oggetti luminosi; le galassie qui visibili sono molto remote e difficilmente osservabili.\nl'oggetto catalogato come NGC 6438 \u00e8 un esempio di galassie interagenti, mentre la galassia pi\u00f9 luminosa \u00e8 NGC 7098, una galassia spirale barrata con i bracci molto deboli.\nSistemi planetari.\nNell'Ottante sono note due stelle con un sistema planetario. HD 142022 possiede un pianeta gigante gassoso grande oltre quattro volte Giove, posto su un'orbita ad oltre 2 UA dalla sua stella madre; HD 212301 possiede invece un pianeta di dimensioni pari a un terzo di quelle di Giove, situato su un'orbita molto ravvicinata."}
{"id": "10989", "revid": "39224", "url": "https://it.wikipedia.org/wiki?curid=10989", "title": "0 (numero)", "text": "Lo zero (cf. arabo \"\u0635\u0641\u0631\" (\"sifr\"), ebraico \"\u05d0\u05e4\u05e1\" (\u00e9fes), sanscrito \u0936\u0942\u0928\u094d\u092f (\"\u015b\u016bnya\"), greco antico \u03bc\u03b7\u03b4\u03ad\u03bd (med\u00e8n)) \u00e8 la cifra che precede uno e gli altri interi positivi e segue i numeri negativi.\nZero significa anche niente o nullo. Se la differenza tra il numero di oggetti in due insiemi \u00e8 zero, significa che i due insiemi contengono lo stesso numero di elementi. Zero va per\u00f2 distinto da \"assenza di valore\" poich\u00e9 si tratta di due concetti diversi: ad esempio se la temperatura \u00e8 zero, l'acqua ghiaccia (nel caso della gradazione Celsius della temperatura); se manca il dato della temperatura, assenza del valore, nulla si pu\u00f2 dire.\nIl numerale o cifra zero si usa nei sistemi di numerazione posizionali, quelli cio\u00e8 in cui il valore di una cifra dipende dalla sua posizione. La cifra zero \u00e8 usata per saltare una posizione e dare il valore appropriato alle cifre che la precedono o la seguono. Ad esempio, per il numero \"centodue\", si scrivono un 2 nella posizione delle unit\u00e0 (prima posizione da destra) per indicare il due, e un 1 nella posizione delle centinaia (terza posizione) per indicare il cento: la posizione delle decine (seconda posizione) rimane vuota, quindi vi si scrive uno zero, ottenendo cos\u00ec 102.\nLo zero nella scrittura dei numeri, pu\u00f2 trovarsi in due posizioni, una intermedia (tra altri numeri) oppure alla fine. Queste due differenti posizioni riflettono due funzioni completamente diverse, quella di zero mediale e quella di zero operatore. Lo zero operatore \u00e8 quel numero che si aggiunge \u201cn\u201d volte ad una cifra e serve a trasformare quest'ultima in un valore \u201cn\u201d volte pi\u00f9 grande, secondo la base scelta. Ad esempio, considerando la base 10, se al numero 34 si aggiunge uno zero, diventa 340. Tale numero risulta essere dieci volte pi\u00f9 grande di quello originario (il 34); aggiungendo un ulteriore zero, si ottiene 3400 vale a dire un numero cento volte pi\u00f9 grande di 34. Per quanto riguarda lo zero mediale, esso riflette \u201cun'assenza\u201d. Se prendiamo ad esempio il numero 304, qui lo zero indica l'assenza delle decine (304= 3 centinaia, 0 decine e 4 unit\u00e0). Questa \u00e8 la fondamentale differenza concettuale tra le posizioni dello zero. Lo zero posto a destra del numero moltiplica il numero per la base, posto in posizione intermedia indica un'assenza, un vuoto.\nStoria dello zero.\nAttorno al 300 a.C. i babilonesi iniziarono a usare un semplice sistema di numerazione in cui impiegavano due cunei inclinati per marcare uno spazio vuoto. Questo simbolo tuttavia non aveva una vera funzione oltre a quella di segnaposto. Il simbolo dello zero deriva dalla lettera greca omicron che si ritrova sistematicamente nelle tavole di Tolomeo e Giamblico che gi\u00e0 lo usavano dal I secolo d.C. Il nome per esteso era \u03bf\u1f7a\u03b4\u1f10\u03bd (ouden = nulla). Gli indiani appresero poi la sua esistenza quasi certamente dai greci dopo le conquiste di Alessandro Magno e nel tardo ellenismo.\nL'uso dello zero come numero in s\u00e9 \u00e8 un'introduzione relativamente recente della matematica, che si deve ai matematici indiani, anche se gli antichi popoli mesoamericani arrivarono al concetto di zero indipendentemente. La prima menzione dello zero risale al matematico Jinabhadra Gani, che definisce 224 400 000 000 come \"ventidue e quaranta e quattro e otto zeri\", in India nel VI secolo. Poi Brahmagupta nel 628. In India, nel tempio Chaturbhuj, all'interno del Forte di Gwalior, c'\u00e8 la prima rappresentazione dello zero.\nGli Arabi appresero dagli Indiani il sistema di numerazione posizionale decimale e lo trasmisero agli europei durante il Medioevo (perci\u00f2 ancora oggi in Occidente i numeri scritti con questo sistema sono detti \"numeri arabi\"). Essi chiamavano lo zero \"\u1e63ifr\" (): questo termine significa \"vuoto\", ma nelle traduzioni latine veniva indicato con \"zephirum\" (per assonanza), cio\u00e8 \"zefiro\" (figura della mitologia greca, personificazione del vento di ponente, ma anche perch\u00e9 esso spirava in modo quasi inavvertito).\nFu in particolare Leonardo Fibonacci a far conoscere la numerazione posizionale in Europa: nel suo \"Liber abbaci\", pubblicato nel 1202, egli tradusse \"sifr\" in \"zephirum\"; da questo si ebbe il veneziano \"zevero\" e quindi l'italiano \"zero\". Anche il termine \"cifra\" discende da questa stessa parola \"sifr\". Tuttavia gi\u00e0 intorno al 1000, Gerberto d'Aurillac (poi Papa col nome di Silvestro II) utilizzava un abaco basato su un rudimentale sistema posizionale.\nLo \"zero\" era usato come numero anche nella Mesoamerica precolombiana. Venne usato dagli Olmechi e dalle civilizzazioni successive.\nMatematica.\nLo zero, che in cifre \u00e8 indicato con formula_1, \u00e8 l'unico numero reale n\u00e9 positivo n\u00e9 negativo; talvolta, esso \u00e8 incluso nei numeri naturali; in questo caso, pu\u00f2 essere considerato l'unico naturale oltre all'uno a non essere n\u00e9 primo n\u00e9 composto, oltre che il minimo dei numeri naturali (cio\u00e8, nessun numero naturale precede lo formula_1); nella retta orientata (che fa corrispondere biunivocamente a ogni numero reale un punto sulla retta, preservando inoltre la relazione d'ordine), lo 0 coincide convenzionalmente con l'origine.\nPoich\u00e9 pu\u00f2 essere scritto nella forma formula_3, con formula_4 intero, lo formula_1 \u00e8 un numero pari. Esso \u00e8 sia un numero che un numerale.\nNella teoria degli insiemi, il numero zero \u00e8 la cardinalit\u00e0 dell'insieme vuoto. Infatti, in certi sviluppi assiomatici della matematica derivati dalle teorie degli insiemi, lo zero \u00e8 \"definito\" come l'insieme vuoto.\nDi seguito alcune regole base per trattare il numero zero. Queste regole si applicano per qualsiasi numero complesso \"x\", se non diversamente specificato.\nInformatica.\nContare da 1 o da 0?\nMentre in un normale conteggio il numero iniziale \u00e8 1, in informatica lo zero \u00e8 un'indicazione del punto di inizio. Per esempio, in alcuni linguaggi di programmazione l'indice degli array (posizione degli elementi nell'elenco) parte per default dall'indice 0. Ci\u00f2 avviene poich\u00e9 nei codici macchina l'inizio di memoria dell'array \u00e8 un numero binario che rappresenta l'indirizzo della prima cella: la scansione dell'array si applica aggiungendo all'indirizzo un offset proporzionale alla posizione \"i\" della cella.\n\"Indirizzo(cella k) = indirizzo_iniziale_array + k*dim_cella\".\nDistinguere lo zero dalla lettera O.\nL'uso contemporaneo dei due caratteri che simboleggiano lo zero e la lettera O pu\u00f2 creare qualche problema perch\u00e9 potrebbe essere difficile distinguerli. Di solito, quando si tratta di un numero, \u00e8 uno zero, e quando si tratta di una lettera, \u00e8 una o.\nSembra che lo zero con un puntino al centro sia nato come un'opzione dei controller IBM 3270 (questa scelta ha per\u00f2 il problema che il carattere assomiglia molto alla lettera Theta dell'alfabeto greco). Lo zero sbarrato, avente la stessa forma della lettera O, eccettuata la sbarra, \u00e8 usato nelle liste di caratteri ASCII vecchio stile, usati per la prima volta nella telescrivente ASR-33. Questa scelta crea problemi quando si deve usare anche il simbolo formula_26, che rappresenta l'insieme vuoto, e anche nelle lingue danese e norvegese, per i quali il simbolo \u00d8 \u00e8 una lettera, ed in idraulica, dove il simbolo \u00d8 viene usato per indicare il diametro delle tubazioni e dei raccordi.\nLa ditta IBM e poche altre ditte costruttrici di mainframe adottarono la scelta di sbarrare la lettera O e di lasciare lo zero senza sbarra; questa scelta \u00e8 ancora pi\u00f9 problematica per gli scandinavi perch\u00e9 crea ambiguit\u00e0 su due lettere. Alcuni dispositivi Burroughs/Unisys utilizzano un carattere 0 con una barra rovesciata. Un'altra convenzione adottata nelle prime stampanti per computer consisteva nel lasciare lo zero intatto, e nell'aggiungere una piccola coda alla lettera O, in modo da farla assomigliare a una lettera Q rovesciata, o una lettera O in corsivo maiuscolo.\nIl carattere utilizzato in alcune targhe automobilistiche europee distingue i due simboli nel modo seguente: lo zero \u00e8 disegnato a forma di uovo, mentre la lettera O \u00e8 pi\u00f9 circolare, inoltre lo zero non viene chiuso nella parte in alto a destra (per esempio, questo avviene nelle ). Il font utilizzato si chiama \"f\u00e4lschungserschwerende Schrift\" (abbreviato in: \"FE Schrift\"), che significa \"scrittura difficile da falsificare\". Si noti che i caratteri utilizzati nel Regno Unito non fanno differenza tra zero e lettera O perch\u00e9 non \u00e8 possibile che si verifichino ambiguit\u00e0 se viene rispettata la corretta spaziatura nella disposizione dei caratteri.\nNelle targhe automobilistiche italiane, sia quelle vecchie che usavano le sigle delle province, sia nelle attuali in cui si ha una sequenza di 2 lettere + 3 cifre + 2 lettere, si \u00e8 invece risolto il problema alla radice eliminando l'uso della O (lettera) in tutte le parti escluse l'indicazione della provincia nelle vecchie targhe (v. Targhe d'immatricolazione italiane). Allo stesso modo della O, sempre per motivi di leggibilit\u00e0 non sono utilizzate anche le lettere I, Q ed U, per un totale di 22 lettere (quelle dell'alfabeto latino meno le 4 menzionate).\nA volte lo zero non viene usato in alcun caso, per evitare confusione. Per esempio i codici di conferma usati dalla Southwest Airlines usano soltanto le lettere O e I al posto dei numeri 0 e 1 e in topografia UTM nella designazione dei quadrati di si evitano queste lettere."}
{"id": "10995", "revid": "869733", "url": "https://it.wikipedia.org/wiki?curid=10995", "title": "Misantropia", "text": "La misantropia () \u00e8 un sentimento e un conseguente atteggiamento d'odio, disprezzo o mancanza di fiducia nei confronti del genere umano, caratterizzato talora dall'isolamento materiale o morale dagli altri. \nLa misantropia non implica necessariamente sadismo, masochismo o depressione, o una disposizione antisociale e sociopatica verso l'umanit\u00e0.\nForme e origini della misantropia.\nBench\u00e9 i misantropi non esprimano fiducia per l'umanit\u00e0 in generale, tendono ad avere relazioni personali normali con altri individui. La misantropia pu\u00f2 essere motivata da sentimenti di isolamento o alienazione. La misantropia pu\u00f2 assumere talvolta forma di arroganza culturale, quando una persona prova avversione verso l'umanit\u00e0 per una superiorit\u00e0 mentale sugli altri.\nPu\u00f2 assumere diversi aspetti anche \"temporanei\", specialmente in individui affetti da forti depressioni o da altri disturbi; l'aspetto pi\u00f9 comune \u00e8 classificabile come un desiderio di solitudine, alienazione o anche sentimenti estremi non necessariamente legati a qualche disturbo, come il distruggere gli oggetti o fare del male alle altre persone, spesso attraverso la violenza.\nLa misantropia difficilmente riesce ad attecchire completamente nella personalit\u00e0 di una persona: nei misantropi estremi spesso non esiste rimedio o soluzione in grado di far cambiare pensiero, mentre pu\u00f2 essere una valvola di sfogo per quelle persone non propriamente misantrope, ma che abbracciano tale sentimento solo per questioni temporanee e provvisorie, spesso correlate appunto a disturbi psichici oppure a filosofie personali.\nLa misantropia tende a rivelarsi nell'individuo prettamente durante il transito dall'et\u00e0 medioadulta (40-50 anni) alla terza et\u00e0, anche se non rari sono i casi di misantropia adolescenziale, essendo l'adolescenza un periodo di grande arricchimento mentale e filosofico. Infatti, molte persone nell'et\u00e0 compresa dai 16 ai 21 anni con problemi psichici o eccessiva emotivit\u00e0 personale sono inclini alla misantropia. In ambito psicologico un misantropo pu\u00f2 talvolta essere sofferente di disturbi della personalit\u00e0 (es. evitante, schizotipico, schizoide, paranoide), di depressione o fobia sociale.\nRappresentazioni di misantropia sono comuni nella satira e nella comicit\u00e0, anche se rappresentazioni estreme sono generalmente rare, espressioni sottili sono pi\u00f9 comuni, specialmente quelle che evidenziano i difetti e i limiti dell'umanit\u00e0.\nIn casi estremi, i misantropi possono ritirarsi dalla societ\u00e0, diventando eremiti.\nSpesso i misantropi vengono esclusi da certi tipi di societ\u00e0 o altamente penalizzati, in quanto visti diversi o semplicemente dei folli.\nTuttavia, la misantropia \u00e8 stata largamente emancipata da numerosi filosofi e sociologi della storia umana, come Platone, Diogene di Sinope, Aristotele, Jonathan Swift, Immanuel Kant, Arthur Schopenhauer o Emil Cioran.\nLa misantropia nella filosofia.\nNella filosofia occidentale, la misantropia \u00e8 stata correlata all'isolamento dalla societ\u00e0 umana e, pi\u00f9 propriamente, al gruppo sociale in se stesso come insieme di persone.\nNel \"Fedone\" di Platone, Socrate definisce la misantropia ai suoi allievi come un principio primitivo, quasi animalesco: \u00abLa misantropia si sviluppa quando una persona, riposta completa fiducia nei confronti di un altro che sembri essere di buon animo e veritiero, scopre poi che questa persona in realt\u00e0 non lo \u00e8. Quando questo succede troppo spesso, ecco che essa comincia, inevitabilmente, a odiare tutte le persone e a non fidarsi pi\u00f9 di nessuno\u00bb.\nLa misantropia, per Platone, \u00e8 presentata come il risultato di aspirazioni bruciate o eccessivo ottimismo nei confronti di un obiettivo o di una causa comune poi rivelatasi completamente sbagliata o errata, soprattutto alla luce del fatto che Platone sostenne questa \"arte\" (la misantropia) come qualcosa che possa aiutare il potenziale misantropo a riconoscere la posizione della maggioranza degli uomini tra il bene e il male, aiutandolo cos\u00ec a essere pi\u00f9 prudente e a meglio identificare le intenzioni di tutti gli uomini, facendogli per\u00f2 perdere contemporaneamente fiducia in loro stessi.\nAristotele segu\u00ec una via molto pi\u00f9 ontologica: il misantropo, essenzialmente un uomo solitario, non \u00e8 propriamente umano: deve essere una bestia o un dio per riuscire a odiare tutti gli uomini, una visione riflessa nel Rinascimento della misantropia come \"uno stadio bestiale\".\n\u00c8 importante fare una marcata distinzione tra \"pessimismo filosofico\" e \"misantropia\".\nImmanuel Kant disse che \u00abdallo storto legno dell'umanit\u00e0, nulla di dritto potr\u00e0 mai essere creato\u00bb, anche se questa non era propriamente un'espressione riguardante l'inutilit\u00e0 della specie umana in se stessa, ma pi\u00f9 una critica allo scopo ultimo della specie umana. Kant, in seguito, specific\u00f2 come l'odio della specie umana possa prendere due forme distintive: l'avversione in generale per gli uomini (antropofobia) o l'animosit\u00e0 totale contro di essi. La condizione di misantropo pu\u00f2 crescere parzialmente sia dal disprezzo sia dal proprio volere.\nUn altro esempio di misantropia equivoca \u00e8 una citazione di Jean-Paul Sartre: \u00abL'inferno sono gli altri\u00bb.\nA primo impatto questa citazione pu\u00f2 sembrare di stampo profondamente misantropo, ma Sartre fece un'osservazione molto precisa sulla tendenza degli esseri umani nel mancare di auto-consapevolezza.\nPersone ignare tendono a proiettare fuori le proprie paure e le caratteristiche personali pi\u00f9 profonde contro le altre persone, invece di partecipare in un'espressiva introspezione di se stessi.\nQuindi, quando guardano altre persone, spesso essi vedono il peggio di quella che \u00e8 in realt\u00e0 la propria personalit\u00e0.\nIl filosofo tedesco Arthur Schopenhauer (che influenz\u00f2 particolarmente Friedrich Nietzsche) d'altra parte fu un famoso misantropo, specialmente grazie alla sua reputazione di recluso sociale e di solitario, cosa che comprendeva anche il suo antinatalismo filosofico, trasformando la sua misantropia quindi come un effetto indesiderato della sua filosofia.\nEgli scrisse che \u00abl'esistenza umana deve essere un qualche tipo di errore\u00bb anche se egli reput\u00f2 necessario aggiungere, comunque, che la misantropia non \u00e8 necessariamente eguale alle attitudini inumane contro l'umanit\u00e0.\nSchopenhauer concluse, di fatto, che il trattamento etico di tutti gli altri \u00e8 il miglior approccio, visto che siamo tutti compagni di sofferenza e che siamo tutti, bene o male, partecipi al voler vivere la vita in modo sufficientemente sereno per se stessi; egli parl\u00f2 anche del suicidio con comprensione e simpatia (anche se mai lo consider\u00f2 legittimo per sottrarsi alla vita dolorosa), cosa assai rara ai suoi tempi, in quanto era un tema prettamente proibito e non discusso largamente.\nSi dice che anche Martin Heidegger mostr\u00f2 segni di misantropia nei suoi pensieri riguardanti \"gli altri\" - come la tendenza delle persone nel confluire in un'unica visione d'insieme, che nessuno ha realmente pensato e accettato, ma \u00e8 semplicemente seguita perch\u00e9 \"loro dicono cos\u00ec\". Questa potrebbe esser pensata pi\u00f9 come una critica alla conformit\u00e0 piuttosto che alle persone in generale. A differenza di Schopenhauer, Heidegger era assolutamente contro qualsiasi etica sistematica, anche se in alcuni suoi tardi pensieri egli stesso vide la possibilit\u00e0 dell'armonia tra persone come parte di un'unione di 4 soggetti: i mortali, Dio, la terra e i cieli.\nLa misantropia nella cultura.\nLa misantropia nella televisione.\nAlcuni personaggi televisivi sono stati creati con un profilo volutamente misantropico:\nQuesti sono solo alcuni dei personaggi che mostrano una spiccata misantropia nei confronti delle altre persone, caratteristica che funge da spunto per conversazioni o considerazioni all'interno della serie televisiva, spesso fino a influenzare l'intera trama.\nLa misantropia nella letteratura.\nLa misantropia ha un ruolo fondamentale anche in molte opere letterarie o teatrali (basti pensare a \"Il misantropo\" di Moli\u00e8re, o \"I viaggi di Gulliver\" di Jonathan Swift), oppure \u00e8 una delle principali caratteristiche dell'autore.\nAlcuni degli autori pi\u00f9 ricordati per la loro filosofia misantropica sono Charles Bukowski, Emil Cioran (autore di \"Sillogismi dell'amarezza\" o \"L'inconveniente di essere nati\"), Louis-Ferdinand C\u00e9line, J.D. Salinger e anche Mark Twain, in alcune occasioni, dimostr\u00f2 un certo astio verso il genere umano.\nScrive Cioran:\nLa misantropia di Leopardi.\nGiacomo Leopardi venne pi\u00f9 volte tacciato di misantropia, anche se nelle sue opere, particolarmente nelle \"Operette morali\" e nello \"Zibaldone\", neghi esplicitamente di essere misantropo:\nLa visione del Leopardi della misantropia \u00e8 un malumore, un vero e proprio odio verso i propri simili, che non si affronta quasi mai direttamente, e che deriva dalla convinzione che la propria infelicit\u00e0 sia causata dai propri simili.\nLa sua opera, secondo quanto afferma: \nLa stessa affermazione, riportata in metro poetico, \u00e8 riscontrabile ne \"La ginestra\", considerata come testamento spirituale del poeta.\nAncora da \"La ginestra\": \u00ab\"Cos\u00ec fatti pensieri/Quando fien, come fur, palesi al volgo, /E quell'orror che primo/Contra l'empia natura/Strinze i mortali in \"social catena\"./Fia ricondotto in parte/Da verace saper, l'onesto e il retto/Conversar cittadino, /E giustizia e pietade, altra radice/Avranno allor che non superba fole, Ove fondata probit\u00e0 del volgo/Cos\u00ec star suole in piedi/Quale star pu\u00f2 quel ch'ha in error la sede\"\u00bb.\nPi\u00f9 che di vera misantropia, per Leopardi si pu\u00f2 parlare quindi pi\u00f9 di carattere introverso e incline alla meditazione solitaria.\nLa misantropia nei fumetti.\nQuesto tema viene ampiamente trattato anche nei fumetti. Alcuni esempi sono:"}
{"id": "10997", "revid": "1762097", "url": "https://it.wikipedia.org/wiki?curid=10997", "title": "Telefono", "text": "Il telefono () \u00e8 un dispositivo di telecomunicazione di tipo elettrico/elettronico dotato di un microfono e di un ricevitore che permette a chi lo utilizza di comunicare (parlare e ascoltare) a distanza verso chi utilizzi un dispositivo analogo. Evoluzione tecnologica sono i telefoni cellulari e gli smartphone, questi ultimi consentono di navigare su Internet, in quanto le schede SIM da essi utilizzati possono utilizzare il traffico dati.\nStoria.\nI primi tentativi di realizzare una trasmissione a distanza del suono erano basati sul trasporto delle onde sonore attraverso l'aria, piuttosto che tramite segnali elettrici generati dalla voce. Secondo una lettera pubblicata sulla Gazzetta di Pechino, nel 968, l'inventore cinese Kung-Foo-Whing invent\u00f2 il thumstein, che probabilmente trasportava la voce attraverso dei tubi.\nLa paternit\u00e0 dell'invenzione del telefono elettrico \u00e8 ancora oggi contestata. Cos\u00ec come per altre invenzioni, come quella della radio, della televisione, della lampadina e del computer, diversi furono i pionieri che svolsero lavoro sperimentale sulla \"trasmissione della voce via cavo\", spesso sviluppando il proprio lavoro sulla base di quello svolto da altri. Su questa situazione, spesso e volentieri finiscono con l'entrare in gioco considerazioni di carattere nazionalistico nel creare opinioni e pareri divergenti. Charles Bourseul, Antonio Meucci, Innocenzo Manzetti, Johann Philipp Reis, Alexander Graham Bell ed Elisha Gray, tra i tanti, sono stati tutti accreditati con l'invenzione del telefono.\nInnocenzo Manzetti, e il probabile primato sull'invenzione del telefono.\nIl primato sembra spettare per\u00f2 ad un valdostano, Innocenzo Manzetti, che riusc\u00ec a realizzare un apparecchio elettrico in grado di comunicare a distanza gi\u00e0 negli anni cinquanta dell'Ottocento, catturando l'attenzione dei giornali anche esteri ma senza riuscire a diffondere ulteriormente l'invenzione. Manzetti battezz\u00f2 la sua invenzione, basata sull'induzione elettromagnetica. Innocenzo Manzetti, come riportano numerose testimonianze dell'epoca (giornali italiani e internazionali che parlarono della dimostrazione pubblica del 10 luglio 1865), riusc\u00ec a realizzare un apparecchio elettrico in grado di comunicare a distanza utilizzando il principio di induzione elettromagnetica mentre il primo dispositivo di Meucci consisteva in due fili attorcigliati e stretti tra i denti. Meucci, avuta notizia dai giornali, scrisse a Manzetti parlando di idee simili. Manzetti mor\u00ec a 52 anni nel 1877 (un anno dopo la prima attribuzione a Bell dell'invenzione del telefono), tutti i suoi prodotti scientifici (bussole, barometri, termometri ed il prototipo del \"t\u00e9l\u00e9phone\") vennero ceduti dalla moglie Maria Rosa Anzola, con atto notarile del 7 febbraio 1880, a due viaggiatori americani: Max Meyer, uomo d'affari, e Horace H. Eldred che si scopr\u00ec essere direttore dei telegrafi di New York.\nAltri precedenti alla trasmissione a distanza della voce.\nNel 1860 Johann Philipp Reis present\u00f2 una macchina per la trasmissione elettronica di suoni musicali tramite una barretta vibrante sotto l'influenza di un campo elettromagnetico. L'invenzione fu chiamata telefono di Reis.\nElisha Gray lo invent\u00f2 indipendentemente e ne diede dimostrazione nel 1876, ma due ore prima che presentasse la richiesta di brevetto, Alexander Graham Bell present\u00f2 la sua (anche se il progetto da lui proposto non funzionava). Come risultato, soprattutto negli Stati Uniti e Canada, Alexander Graham Bell viene accreditato dell'invenzione. Cinque anni prima, nel 1871, Meucci aveva gi\u00e0 presentato un brevetto provvisorio, da rinnovarsi annualmente al costo di 10 dollari, ma aveva potuto rinnovarlo solo fino al 1873, non potendosi permettere la cifra di 200 dollari per il brevetto definitivo.\nUna risoluzione approvata dalla Camera dei Rappresentanti degli Stati Uniti d'America l'11 giugno 2002 ha chiesto di riconoscere il lavoro e i contributi di Meucci all'invenzione del telefono, pur non accreditandolo ufficialmente. Numerose enciclopedie accreditano Meucci come l'inventore del telefono, anche se l'opinione internazionale non \u00e8 unanime a riguardo.\nLa diffusione dei primi telefoni.\nLa prima introduzione pratica del telefono in Italia ebbe luogo a Milano il 30 dicembre 1877 quando fu attivata la linea tra due apparecchi costruiti dai fratelli Gerosa che metteva in contatto una caserma dei pompieri con la stazione di Porta Venezia della tranvia interurbana per Monza. La successiva linea univa le stazioni ferroviarie di Varese e Gallarate. Nel 1879 tutti gli uffici del telegrafo di Roma furono uniti alla linea telefonica che dall'anno precedente univa Roma a Tivoli. Il primo vero servizio telefonico ebbe per\u00f2 inizio nel 1881 con l'attivazione della linea al signor Giovanni Uberti (il quale ebbe il numero 1) di Roma. Entro la fine dell'anno gli abbonati erano gi\u00e0 900.\nI perfezionamenti fino alla nascita dell'apparecchio telefonico moderno.\nLa storia delle successive invenzioni e miglioramenti del telefono elettrico comprende: il microfono con membrana piena di granuli di carbone (pi\u00f9 tardi sostituito dal microfono electret che viene ora impiegato in quasi tutti i trasmettitori telefonici), il centralino manuale, il selettore a disco, il sistema pentaconta, la centralina telefonica automatica, tastiera a nove o dodici bottoni, la tastiera per la composizione a toni Touch Tone (DTMF), la digitalizzazione del suono tramite varie tecniche di codifica, tra cui la modulazione d'impulso (o PCM), che viene usata anche per i file WAV e i compact disc.\nI sistemi pi\u00f9 recenti comprendono: telefonia IP, ISDN, DSL, il telefono cellulare, i telefoni cordless, i videotelefoni e i cellulari di terza, quarta e quinta generazione che permettono il trasferimento dati ad alta velocit\u00e0.\nL'industria si divide in produttori di equipaggiamento per telefonia e telecomunicazioni ed operatori telefonici. Gli operatori spesso detengono un monopolio nazionale. In Italia era il caso della SIP (Societ\u00e0 Idroelettrica Piemontese), ora Telecom Italia.\nLa prima telefonata transatlantica avvenne tra New York e Londra, il 7 gennaio 1927.\nDescrizione.\nPi\u00f9 tecnicamente \u00e8 un apparecchio terminale di un impianto telefonico che \u00e8 in grado di trasformare vibrazioni acustiche in impulsi elettrici e nuovamente in suoni in modo che esse possano essere trasmesse a distanza a un apparecchio simile. \u00c8 costituito da un microfono, un altoparlante e una tastiera - nei modelli meno recenti al posto della tastiera si utilizzava un disco selettore mediante il quale comporre un codice numerico corrispondente all'utente con cui si vuole stabilire una conversazione telefonica.\nIn un sistema telefonico fisso tradizionale, il chiamante \u00e8 connesso con la persona con cui vuole parlare, mediante switch posti nelle varie centrali telefoniche, che formano una connessione tra due utenti ed il settaggio degli switch avviene elettronicamente quando il chiamante digita il numero, grazie agli impulsi o ai toni generati dal telefono del chiamante. Una volta che la connessione \u00e8 creata, la voce del chiamante \u00e8 trasformata in un segnale elettrico mediante un piccolo microfono posto nell'apparecchio telefonico. Questo segnale elettrico viaggia quindi attraverso i vari switch nella rete fino all'utente posto all'altro capo, dove il segnale viene ritrasformato in onde sonore da un altoparlante. Questa connessione elettrica funziona in entrambe le direzioni, consentendo agli utenti di comunicare.\nI telefoni fissi in numerose case funzionano esattamente in questo modo; la voce del parlante determina cio\u00e8 direttamente il voltaggio del segnale. Chiamate su brevi distanze possono essere trattate da un capo all'altro come segnali analogici; tuttavia generalmente i fornitori di servizi telefonici convertono i segnali in digitale (in modo trasparente all'utente) allo scopo di rendere migliore la trasmissione e l'instradamento, prima di riconvertirli in segnali analogici per la ricezione. Il vantaggio \u00e8 che la voce digitalizzata pu\u00f2 viaggiare ad un costo minore, insieme ai dati generati dal traffico Internet, e soprattutto che i segnali digitali possono essere riprodotti perfettamente in comunicazioni su lunghe distanze, a differenza dei segnali analogici che sono inevitabilmente affetti dal rumore.\nL'arrivo dei telefoni cellulari ha avuto un impatto significativo sulle reti telefoniche. La sottoscrizione di abbonamenti o carte prepagate per telefoni cellulari ha ormai superato il numero di abbonati alla rete fissa in numerosi mercati. Le vendite di cellulari nel 2005 \u00e8 stata pari a 816,6 milioni di unit\u00e0, cos\u00ec suddivise tra Asia/Pacifico 204 milioni, Europa Occidentale 164 milioni, Centro Europa, Medio Oriente ed Africa 153,5 milioni, Nord America 148 milioni ed America Latina 102 milioni. In termini di tasso di crescita, l'Africa ha superato tutti gli altri mercati con un progresso del 58,2% tra il 1999 ed il 2005.\nSi \u00e8 poi verificato un altro cambiamento radicale nelle comunicazioni telefoniche, invisibile ai comuni utenti. A cominciare dalla messa in opera del sistema TAT-8 del 1988, gli anni novanta hanno visto la generale adozione di sistemi di telecomunicazione basati sulle fibre ottiche. Il vantaggio nell'utilizzo delle fibre consiste nel drastico aumento della capacit\u00e0 di trasportare dati. Il TAT-8 stesso era in grado di trasportare 10 volte le telefonate dell'ultimo sistema basato su rame e i sistemi moderni hanno una capacit\u00e0 fino a 25 volte superiore. Questo enorme aumento della capacit\u00e0 di trasporto \u00e8 dovuto a numerosi fattori: Innanzitutto le fibre ottiche sono molto pi\u00f9 piccole delle tecnologie che hanno soppiantato; inoltre non risentono di interferenze elettromagnetiche, il che consente di affasciare anche centinaia di fibre in un solo cavo. Ma soprattutto il vantaggio della fibra sta nel fatto che la sua banda di trasmissione \u00e8 centinaia di volte superiore a quella del rame e quindi \u00e8 possibile trasmettere decine e decine di canali su una singola fibra.\nIl protocollo di rete attualmente utilizzato in queste reti \u00e8 l'Asynchronous Transfer Mode (ATM), che consente di creare canali di comunicazione da capo a capo e di associare ad essi una quantit\u00e0 di risorse messe a disposizione dalla rete; in questo modo \u00e8 possibile essere sempre sicuri che una volta accettata la chiamata, essa sar\u00e0 caratterizzata da alcuni parametri (ritardo massimo, banda) costanti lungo tutta la chiamata. Nel caso la rete non sia in grado di riservare tali risorse, semplicemente la chiamata viene scartata. In futuro tuttavia \u00e8 probabile che anche le chiamate telefoniche vengano gestite mediante protocolli di comunicazione a commutazione di pacchetto; questa tendenza \u00e8 gi\u00e0 oggi visibile con l'imporsi delle cosiddette tecnologie VoIP.\nTipologia.\nIn base al principio di funzionamento di base del telefono si distinguono le seguenti tre tipologie principali di telefoni:\nInerentemente l'installazione del telefono, si distinguono le seguenti due tipologie principali di telefoni:\nInerentemente l'impianto telefonico a cui si collega il telefono, si distinguono invece i seguenti due tipi principali di telefoni:\nIn base al funzionamento.\nTelefono meccanico.\nIl telefono meccanico \u00e8 un telefono che trasmette il suono in modo meccanico, facendo vibrare la materia, ed \u00e8 in grado di ricevere il suono cos\u00ec trasmesso. Il telefono meccanico genera quindi il suono nello stesso modo in cui viene generato in natura. Da un punto di vista storico, tra i tipi di telefoni distinti per funzionamento di base, il telefono meccanico \u00e8 il primo tipo di telefono realizzato. Ci\u00f2 non deve stupire in quanto l'uomo nel realizzare nuovi strumenti \u00e8 spesso partito cercando di imitare la natura. Il telefono meccanico \u00e8 per\u00f2 un telefono superato dal telefono elettrico in quanto non in grado di offrire la stessa efficienza e le stesse prestazioni. Telefoni meccanici oggi sono comunque prodotti come giocattoli per bambini o per esperimenti didattici in ambito scientifico. Un esempio di telefono meccanico \u00e8 quello realizzato da Robert Hooke nel 1667.\nTelefono elettrico.\nIl telefono elettrico \u00e8 un telefono che trasmette il suono sotto forma di onde elettromagnetiche a radiofrequenza ed \u00e8 in grado di ricevere il suono cos\u00ec trasmesso. In ragione dell'efficienza e delle prestazioni che \u00e8 in grado di offrire, il telefono elettrico \u00e8 il telefono che caratterizza la telefonia moderna. Inerentemente il funzionamento di base del telefono elettrico, due sono i tipi principali di telefoni elettrici. Il primo tipo ad essere realizzato e ancora oggi molto utilizzato \u00e8 quello in cui il segnale elettrico variabile viene trasmesso agli altri apparecchi telefonici ricetrasmittenti mediante un conduttore che, in ragione del suo utilizzo, viene chiamato \"cavo telefonico\". Il secondo tipo di telefono elettrico, ancora molto usato, \u00e8 il radiotelefono che usa onde elettromagnetiche e non richiede la connessione elettrica tra i dispositivi in comunicazione.\nRadiotelefono.\nIl radiotelefono \u00e8 un telefono elettrico che trasmette il suono sotto forma di onde radio ed \u00e8 in grado di ricevere il suono cos\u00ec trasmesso. Sebbene comunemente utilizzato in ambito tecnico, il termine \"radiotelefono\" \u00e8 scarsamente diffuso nel linguaggio comune dove invece sono preferiti termini pi\u00f9 generici: per i radiotelefoni che permettono di scegliere una singola utenza telefonica con cui comunicare, come i radiotelefoni progettati per funzionare con le reti telefoniche mobili della rete telefonica generale, prevale l'uso del termine \"telefono\"; per i radiotelefoni che non permettono di scegliere una singola utenza telefonica con cui comunicare prevale invece il termine \"apparecchio radioricetrasmittente\" (pi\u00f9 spesso \"radioricetrasmittente\" per ellissi) o i termini ancora pi\u00f9 generici \"apparecchio ricetrasmittente\" (pi\u00f9 spesso \"ricetrasmittente\" per ellissi) e \"apparecchio radio\" (pi\u00f9 spesso \"radio\" per ellissi).\nTelefono ottico.\nIl telefono ottico \u00e8 un telefono che trasmette il suono sotto forma di luce visibile, infrarossa, o ultravioletta ed \u00e8 in grado di ricevere il suono cos\u00ec trasmesso. Un esempio di telefono ottico \u00e8 il fotofono realizzato da Alexander Graham Bell nel 1880. Questo telefono ottico trasmette la luce in spazi aperti e liberi da ostacoli. Telefoni ottici che trasmettono la luce nella fibra ottica non sono mai stati proposti in commercio in quanto non concorrenziali in termini di costo con i telefoni elettrici per via dei costi di posa della fibra. Attualmente la fibra ottica \u00e8 comunque ampiamente utilizzata nelle moderne reti telefoniche caratterizzate da un'ampia estensione, ad esempio nella rete telefonica generale, in particolare prevalentemente nelle tratte principali di queste reti. All'inizio di queste tratte il suono passa quindi dall'essere rappresentato in forma di onde elettromagnetiche a radiofrequenza all'essere rappresentato in forma di luce. Al termine di queste tratte avviene invece l'opposto.\nIn base all'installazione.\nTelefono fisso.\nIl telefono fisso \u00e8 un telefono che deve essere installato in un luogo. Attualmente il tipico telefono fisso \u00e8 un telefono elettrico che deve essere collegato all'impianto telefonico mediante apposito cavo telefonico chiamato doppino in quanto costituito da due fili. Un unico cavo telefonico fornisce sia il segnale (voce e Internet) sia l'alimentazione elettrica del telefono, che quindi non deve essere collegato alla rete elettrica domestica: ci\u00f2 ha il duplice vantaggio di rendere il telefono funzionante anche quando viene meno l'erogazione della corrente elettrica e di azzerare l'emissione di onde elettromagnetiche (elettrosmog). Questo cavo rappresenta una peculiarit\u00e0 del telefono fisso: nessun cavo \u00e8 infatti necessario per il collegamento del telefono mobile all'impianto telefonico.\nQuesta peculiarit\u00e0 rappresenta la principale differenza tra telefono fisso e telefono mobile e un vincolo inderogabile alla mobilit\u00e0 di chi utilizza il telefono fisso. I moderni telefoni fissi sono costituiti nella maggior parte dei casi da due blocchi hardware: un blocco \u00e8 destinato ad essere appoggiato su un ripiano e/o appeso ad una parete, l'altro blocco \u00e8 destinato ad essere tenuto in mano. Il primo blocco \u00e8 chiamato \"base\", il secondo blocco \u00e8 chiamato \"microtelefono\". Nel microtelefono sono presenti un microfono e un altoparlante, necessari rispettivamente alla conversione in segnale elettrico e all'ascolto del suono. Durante l'utilizzo del telefono, per poter far sentire la propria voce all'interlocutore telefonico e contemporaneamente sentire la sua voce, \u00e8 necessario avvicinare il microfono e l'altoparlante rispettivamente alla bocca e all'orecchio.\nIl termine \"microtelefono\" \u00e8 utilizzato prevalentemente in ambito tecnico. Nel linguaggio comune prevale invece l'uso del termine \"corn\u00e9tta\". Questo termine ha origini storiche: inizialmente sia il microfono sia l'altoparlante del microtelefono erano infatti dotati di cornetto acustico. Oggi questa soluzione costruttiva, finalizzata a migliorare l'efficienza del microfono e dell'altoparlante del microtelefono, non \u00e8 pi\u00f9 necessaria e quindi non \u00e8 pi\u00f9 utilizzata. Nonostante ci\u00f2 si continua ad utilizzare il termine \"cornetta\" per indicare il microtelefono. Nella base dei moderni telefoni fissi, progettati per operare in una rete telefonica fissa, \u00e8 presente una tastiera numerica, necessaria alla selezione della singola utenza telefonica con cui si desidera comunicare. La selezione avviene digitando sulla tastiera il numero telefonico corrispondente.\nDue sono i tipi principali di telefoni fissi:\nTutti i telefoni fissi appartengono ad almeno una di questi due categorie di telefoni fissi che per\u00f2 non sono mutuamente esclusive: un telefono fisso pu\u00f2 anche essere sia un telefono con filo sia un telefono senza filo. Comunque non sono molto diffusi i telefoni fissi appartenenti ad entrambi i tipi.\nTelefono con filo.\nIl telefono con filo (anche chiamato \"telefono corded\") \u00e8 un telefono fisso costituito da un unico blocco hardware o da pi\u00f9 blocchi hardware tutti collegati tra loro mediante apposito cavo telefonico. Da un punto di vista storico, rispetto al telefono senza filo, il telefono con filo \u00e8 stato realizzato prima. Attualmente, nonostante offra una mobilit\u00e0 pi\u00f9 limitata rispetto al telefono senza filo, il telefono con filo \u00e8 ancora molto diffuso. Principalmente perch\u00e9 i telefoni con filo pi\u00f9 semplici non necessitano di essere collegati alla rete elettrica. Questo collegamento \u00e8 invece necessario per i telefoni senza filo.\nTelefono senza filo.\nIl telefono senza filo, anche chiamato \"telefono cordless\", \u00e8 un telefono fisso normalmente costituito da due blocchi hardware, la base e il microtelefono, che sono collegati via radio invece che mediante un cavo telefonico, come nel telefono con filo. La comunicazione tra la base e il microtelefono del telefono senza filo avviene infatti mediante onde radio. Sia nella base sia nel microtelefono del telefono senza filo sono presenti quindi un radiotrasmettitore e un radioricevitore. In tal modo il telefono senza filo offre la mobilit\u00e0 tipica del telefono mobile, ma questa mobilit\u00e0 normalmente \u00e8 limitata a poche centinaia di metri, la portata tipica dei due radiotrasmettitori presenti nel telefono senza filo.\nIl microtelefono del telefono senza filo di norma \u00e8 alimentato da una o pi\u00f9 batterie ricaricabili incorporate nel microtelefono. Per ricaricare le batterie \u00e8 necessario riporre il microtelefono in un alloggiamento appositamente allestito nella base del telefono senza filo. Di norma la base del telefono senza filo \u00e8 collegata non solo all'impianto telefonico mediante un apposito cavo telefonico, ma anche alla rete elettrica mediante un apposito cavo elettrico. Il collegamento alla rete elettrica \u00e8 infatti necessario per la ricarica delle batterie presenti nel microtelefono del telefono senza filo.\nTelefono mobile.\nIl telefono mobile \u00e8 un telefono che non richiede l'installazione in un luogo. Il telefono mobile \u00e8 preferito al telefono fisso quando non si vogliono avere vincoli di mobilit\u00e0 nell'utilizzo. Infatti, differentemente dal telefono fisso, il telefono mobile non si collega all'impianto telefonico mediante cavo telefonico e ci\u00f2 permette un utilizzo del telefono mobile privo di vincoli di mobilit\u00e0 in aree geografiche potenzialmente illimitate. Le uniche restrizioni alla mobilit\u00e0 dell'utente telefonico sono date dalla copertura geografica dell'impianto telefonico mobile che normalmente \u00e8 una rete telefonica mobile in grado di servire aree geografiche molto ampie. Per collegarsi all'impianto telefonico il telefono mobile utilizza un radioricetrasmettitore e la comunicazione passa su onde radio.\nDue sono i tipi principali di telefoni mobili:\nTelefono veicolare.\nIl telefono veicolare \u00e8 stato un tipo di telefono mobile ed era installato principalmente nei veicoli a partire dagli anni ottanta fino ai primi anni duemila. Come i telefoni fissi pi\u00f9 comuni, il telefono veicolare normalmente era costituito da due blocchi hardware: un blocco era incorporato nel veicolo o semplicemente fissato, l'altro blocco era il microtelefono. Quest'ultimo si collegava al primo blocco mediante un apposito cavo telefonico. Come tutti i telefoni mobili, anche il telefono veicolare era alimentato elettricamente. Questa alimentazione normalmente era fornita dalla batteria elettrica presente nel veicolo, batteria a cui il telefono veicolare era collegato. Il telefono veicolare offriva quindi una mobilit\u00e0 legata a quella del veicolo: l'utente telefonico pu\u00f2 telefonare solo dal veicolo.\nGli abbonamenti per permettere il corretto funzionamento della rete mobile sui telefoni veicolari erano stipulabili tramite aziende che a loro volta stipulavano il contratto con l'allora compagnia telefonica SIP, unica in Italia ad offrire questo tipo di abbonamenti, o direttamente a quest'ultima.\nCon la chiusura di SIP e conseguentemente dei contratti stipulabili, l'avvento e lo sviluppo sempre pi\u00f9 crescente della telefonia mobile, i telefoni veicolari hanno resistito fino ai primi anni duemila, periodo in cui progressivamente sono stati dismessi nei nuovi modelli di automobili e soppiantati con radio e/o computer di bordo in grado di offrire una connessione Bluetooth con i nuovi telefoni dotati dello stesso tipo di connessione.\nTelefono trasportabile.\nIl telefono trasportabile \u00e8 stato un telefono mobile che poteva essere trasportato da una sola persona. Era realizzato in modo tale da essere trasportato a spalla, sulla schiena o su un fianco, oppure a mano. Questo tipo di telefono mobile era in grado di offrire la massima mobilit\u00e0 in quanto non legata, come nel telefono veicolare, alla mobilit\u00e0 del veicolo. I primi telefoni trasportabili della storia avevano le dimensioni di una valigia di media grandezza. Con il progredire della tecnologia l'ingombro del telefono trasportabile e progressivamente diminu\u00ec. Prima sono stati disponibili in commercio telefoni trasportabili contenuti in una valigetta ventiquattrore, poi telefoni trasportabili aventi le dimensioni di un borsello da uomo. Erano dotati di apposita maniglia per il trasporto a mano e di tracolla per il trasporto a spalla. Tutti questi telefoni erano costituiti da almeno due blocchi hardware, uno dei quali \u00e8 il microtelefono. Il microtelefono si collegava al restante hardware mediante apposito cavo telefonico.\nTelefono portatile.\nIl telefono portatile (anche chiamato semplicemente \"portatile\") \u00e8 un telefono trasportabile costituito da un unico blocco hardware avente al massimo le dimensioni di un microtelefono. \u00c8 a partire dagli anni Quaranta del XX secolo che i progressi tecnologici in ambito elettronico permettono di realizzare telefoni aventi le dimensioni del blocco hardware che in altri telefoni costituisce solo il microtelefono. Il telefono portatile rappresenta una svolta nella telefonia mobile perch\u00e9, per la prima volta nella storia, l'utente telefonico mobile dispone di un telefono mobile poco ingombrante e quindi in grado di offrire la praticit\u00e0 desiderata.\nPrecedentemente l'avvento del telefono portatile, il telefono trasportabile non era molto diffuso. A causa delle sue dimensioni molto ingombranti era utilizzato principalmente in ambito militare oppure da uomini politici e d'affari. Solo con l'avvento del telefono portatile il telefono trasportabile inizia ad avere ampia diffusione. I primi prototipi di telefoni portatili in grado di funzionare con una rete telefonica mobile della rete telefonica generale sono degli anni Settanta del XX secolo, ma \u00e8 solo nel decennio successivo che inizia la loro commercializzazione. In particolare il primo telefono portatile disponibile in commercio e in grado di funzionare con una rete telefonica mobile della rete telefonica generale, il Motorola DynaTAC 8000X, \u00e8 uscito nel 1983. Due sono i sottotipi principali di telefoni portatili:\nIl telefono palmare (anche chiamato semplicemente \"palmare\" o familiarmente \"telefonino\") \u00e8 un telefono portatile avente dimensioni sufficientemente contenute da poter stare interamente sul palmo della mano di una persona adulta. Telefono palmari in grado di funzionare con le reti telefoniche mobili della rete telefonica generale iniziano ad essere disponibile in commercio a partire dagli anni Novanta del XX secolo e oggi la maggior parte dei telefoni trasportabili introdotti sul mercato sono telefoni palmari. \u00c8 con il telefono palmare che si ha l'esplosione commerciale della telefonia mobile in tutto il mondo. Infatti grazie alle sue dimensioni estremamente ridotte, il telefono palmare \u00e8 in grado di offrire grande praticit\u00e0 di utilizzo e di trasporto. Contribuiscono alla sua attuale diffusione di massa non solo le dimensioni particolarmente contenute, ma anche i costi in costante riduzione. Se i primi modelli di telefoni palmari disponibili in commercio costavano qualche centinaio degli attuali euro, oggi i modelli pi\u00f9 economici costano poche decine di euro. Un sottotipo di telefono palmare \u00e8 lo smartphone: un telefono palmare che integra un personal digital assistant e altri apparecchi come ad esempio una fotocamera o un camcorder.\nIl telefono da polso (anche chiamato \"watch phone\" o familiarmente \"tempofonino\") \u00e8 un telefono portatile che si pu\u00f2 indossare al polso. Il telefono da polso si indossa in modo del tutto analogo all'orologio da polso, la cui funzione pu\u00f2 essere sostituita dal telefono da polso in quanto di norma anche dotato di orologio. \u00c8 a partire dal 1999 con il Samsung SPH-WP10, il primo telefono da polso disponibile in commercio, che i progressi in ambito elettronico permettono di contenere in spazi cos\u00ec ristretti quello che soltanto trent'anni prima occupava un'intera valigia di media grandezza.\nIn base all'impianto telefonico utilizzato.\nTelefono cellulare.\nIl telefono cellulare (anche chiamato semplicemente \"cellulare\") \u00e8 un telefono in grado di funzionare con una rete telefonica cellulare. Nella seconda met\u00e0 del XX secolo il telefono cellulare ha rivoluzionato le reti telefoniche pubbliche di tutto il mondo permettendo l'utilizzo di tali reti attraverso la telefonia mobile. Inizialmente le reti telefoniche pubbliche offrivano esclusivamente la telefonia fissa. In particolare \u00e8 a partire dagli anni Novanta del XX secolo, con la diffusione del sistema di telefonia cellulare GSM e la disponibilit\u00e0 in commercio di economici telefoni palmari compatibili con tale sistema, che il telefono cellulare diventa un prodotto di massa.\nTelefono satellitare.\nIl telefono satellitare (anche chiamato semplicemente \"satellitare\") \u00e8 un telefono che trasmette e/o riceve il segnale elettromagnetico a/da una stazione telefonica collocata su un satellite per telecomunicazioni. Il telefono satellitare pu\u00f2 essere sia un telefono fisso sia un telefono mobile. Se \u00e8 un telefono fisso \u00e8 chiamato pi\u00f9 specificatamente \"telefono satellitare fisso\" o \"telefono fisso satellitare\". Se invece \u00e8 un telefono mobile \u00e8 chiamato pi\u00f9 specificatamente \"telefono satellitare mobile\" o \"telefono mobile satellitare\". Anche se sono , la trasmissione del suono tra telefono satellitare e satellite per telecomunicazioni normalmente \u00e8 realizzata mediante onde radio.\nLa stazione telefonica collocata sul satellite per telecomunicazioni \u00e8 una stazione radiotelefonica e il telefono satellitare \u00e8 un radiotelefono. A partire dagli anni Novanta del XX secolo il telefono satellitare \u00e8 stato proposto in commercio, parallelamente alla realizzazione di reti telefoniche satellitari, con l'intento di soppiantare il telefono cellulare o almeno diventare il telefono mobile di riferimento per gli utenti delle reti telefoniche pubbliche. Da questo confronto il telefono satellitare \u00e8 uscito per\u00f2 sconfitto, principalmente per l'impossibilit\u00e0 di utilizzare telefoni satellitari portatili all'interno di edifici mentre questo utilizzo \u00e8 possibile con i telefoni cellulari portatili. Oggi il telefono satellitare \u00e8 comunque diffuso perch\u00e9 le attuali reti telefoniche satellitari coprono meglio la superficie della Terra. Infatti in alcune zone della Terra scarsamente popolate il telefono satellitare rappresenta l'unica soluzione per chi desidera utilizzare la rete telefonica generale.\nLinee telefoniche via cavo e telefonia fissa.\nLa rete che collega assieme la maggior parte dei telefoni viene detta \"Rete telefonica commutata pubblica\" (PSTN). In Italia viene utilizzato l'acronimo \"RTG\", per \"rete telefonica generale\".\nLe linee telefoniche fisse sono composte da cavi in rame che formano un circuito tra l'abbonato e l'interfaccia con la linea dell'abbonato.\nDi solito ciascun \"doppino\" di rame viene attestato ad un \"armadio\", ubicato sulla sede stradale, o ad una \"scatola\" (box),\nche pu\u00f2 essere su palo o fissata a muro. Dalla scatola parte un vero e proprio cavo multicoppia, mentre alcuni armadi hanno compiti pi\u00f9 complessi, soprattutto nelle zone ad alta densit\u00e0 di installazione: in quel caso sono sufficienti pochi fili (coppie) per connettere l'armadio alla pi\u00f9 vicina centrale telefonica.\nTecnicamente tali attivit\u00e0 di raccolta delle utenze sono definite Stadio di Linea (SL) (le \"torrette\" poste in strada), Stadio di Gruppo Urbano (SGU) (tipicamente la \"vera\" centrale telefonica) oppure uno Stadio di Gruppo di Transito (SGT) (tipicamente \"armadi di commutazione\" posti in strada). Esistono anche \"scatole grigie\" poste sotto casa dell'utente, in gergo \"Chiostrine\".\nIl doppino di rame \u00e8 attorcigliato per aumentarne la schermatura verso i disturbi e porta una tensione di alimentazione in corrente continua sufficiente per fornire alimentazione ai dispositivi telefonici dal lato utente. L'alimentazione sui circuiti di telefonia \u00e8 generalmente \"ridondante\", in modo da garantire il pi\u00f9 possibile che in caso di mancanza di corrente elettrica il telefono possa funzionare ugualmente, a tale scopo le centrali sono anche munite di appositi accumulatori che si attivano in caso di black out\nLa linea telefonica analogica utilizza le frequenze comprese tra e , mentre le frequenze superiori vengono filtrate con l'impiego di un filtro passa-basso in centrale prima che il segnale venga campionato in digitale. Infatti i segnali analogici vengono trasportati sulle reti primarie come flusso di dati digitali dopo un campionamento che viene effettuato utilizzando una frequenza di campionamento a 8\u00a0kHz (8000 campioni numerici al secondo che rappresentano la pressione sonora). Le frequenze sopra i 4\u00a0kHz sul rame possono essere utilizzate per le connessioni DSL.\nUna linea consiste in una specifica connessione tra l'utente e la centrale telefonica locale. I circuiti che permettono le connessioni tra gli armadi e le centrali, e tra le varie centrali possono essere analogici o digitali, su rame, ponte radio o fibra ottica. Dal lato utente; generalmente viene collocata una presa telefonica tripolare o RJ11, che \u00e8 destinata al collegamento con l'apparecchio.\nI sistemi telefonici moderni utilizzano un sistema di indirizzamento numerico, comunemente chiamato numero telefonico. Il sistema riconosce la destinazione delle chiamate in base alla sequenza dei numeri composti, che in alcuni casi possono essere preceduti da opportuni prefissi. Per iniziare una chiamata locale \u00e8 generalmente sufficiente comporre il numero, che \u00e8 obbligatoriamente preceduto dal prefisso telefonico dell'area locale, mentre per una chiamata internazionale \u00e8 necessario un prefisso, \"00\" (spesso la sequenza 00 \u00e8 indicata con un +), seguito dal prefisso del paese di destinazione, dal prefisso della zona e dal numero telefonico.\nVedi l'elenco dei prefissi telefonici internazionali per una lista dei Paesi accessibili componendo direttamente un numero.\nLe organizzazioni di medio-grande dimensione spesso utilizzano un PABX (Private Automatic Branch Exchange). Si tratta di una vera e propria centrale telefonica che adotta una specifica numerazione per i telefoni interni, di solito raggiungibile anche come derivazione dalla linea telefonica pubblica. Alcune tra le aziende pi\u00f9 grandi utilizzano una propria rete anche tra le varie unit\u00e0 locali, in Italia anche le Ferrovie, la Pubblica Amministrazione e l'Esercito hanno una rete privata, dotata di gateway PSTN.\nLa maggior parte dei sistemi PSTN utilizza una connessione analogica tra il singolo telefono e la centrale locale. Quando viene utilizzata una connessione digitale per il singolo impianto telefonico, di solito si utilizza una linea ISDN (Integrated Services Digital Network).\nTra le varie centrali PSTN, il sistema di segnalazione pi\u00f9 diffuso \u00e8 il \"Signalling System 7\" (\"SS7\").\n\u00c8 in forte aumento la diffusione di VOIP (Voice over IP) con i protocolli H.323 e SIP.\nSistemi di telefonia mobile.\nIl sistema di telefonia mobile moderno \u00e8 caratterizzato da una struttura basata sull'uso di celle, ed \u00e8 conosciuto infatti come telefonia cellulare. Le onde radio sono utilizzate per instaurare una comunicazione tra l'apparecchio, che comunemente chiamiamo telefonino e una stazione radio base, dotata di un certo numero di celle, ciascuna con pi\u00f9 canali. La telefonia cellulare utilizza le celle poich\u00e9 le frequenze radio sono limitate e devono essere condivise tra pi\u00f9 utilizzatori.\nLa stazione radio base comunica con la rete di telefonia pubblica nei modi pi\u00f9 disparati, secondo la disponibilit\u00e0 di rete in fibra ottica, cablaggio in rame o ponte radio.\nQuando il telefonino si allontana troppo da una stazione radio base, il sistema ricerca automaticamente una cella pi\u00f9 vicina e la comunicazione avviene su questa, senza l'interruzione della chiamata (handover).\nLe stazioni radio base e i telefonini utilizzano trasmettitori radio di bassa potenza cos\u00ec da limitare le interferenze e permettere l'utilizzo per pi\u00f9 chiamate da parte di diversi utilizzatori. L'uso di una potenza molto limitata permette anche di aumentare la durata delle batterie e di diminuire possibili effetti negativi legati all'emissione di onde elettromagnetiche di una certa potenza (inquinamento elettromagnetico).\nEsistono molti standard per la telefonia mobile, spesso incompatibili tra loro nonostante siano utilizzati nello stesso paese.\nProblemi legati alla salute.\nSono aumentati gli studi anche in relazione alla salute e all'uso manuale del telefonino, quali l'aumento delle infiammazioni causate dalla digitopressione sulla tastiera del telefonino.\nProduttori.\nSono molti i produttori che producono telefoni di ogni genere. Eccone alcuni:\nLa convergenza.\nCon questo termine si indica da una decina d'anni la direzione degli investimenti in telecomunicazioni, volte a produrre un unico apparecchio per traffico voce e dati, ricezione di radio e televisione (satellitare, TV analogica, digitale terrestre), videofonia da fisso e mobile. La convergenza riguarda la tecnologia e l'erogazione di servizi.\nTalora, si parla anche di convergenza di canale, per realizzare un unico flusso trasmissivo per alcune o tutti questi emittenti: reti televisive e radio, digitale terrestre, comunicazioni satellitari, traffico (voce e Internet) degli operatori telefonici."}
{"id": "10998", "revid": "487039", "url": "https://it.wikipedia.org/wiki?curid=10998", "title": "Numero (matematica)", "text": ""}
{"id": "11011", "revid": "125255511", "url": "https://it.wikipedia.org/wiki?curid=11011", "title": "Bandiera della Bielorussia", "text": "L'attuale bandiera bielorussa \u00e8 stata adottata il 7 giugno 1995 in seguito a un contestato referendum indetto dal presidente Aljaksandr Luka\u0161\u0117nka in sostituzione di un disegno precedente che era stato utilizzato fin dall'indipendenza dall'Unione Sovietica.\nCaratteristiche.\nLa bandiera \u00e8 composta da due bande orizzontali: quella superiore, rossa, ha la larghezza doppia rispetto a quella inferiore, verde. Sul lato dell'asta \u00e8 presente una banda verticale bianca recante in rosso una decorazione tradizionale bielorussa, che, nel 2012, ha subito una lieve modifica attraverso la rimozione delle bande laterali di colore bianco. La bandiera, dunque, \u00e8 simile a quella usata dalla Repubblica Socialista Sovietica Bielorussa, cio\u00e8 quando era parte dell'Unione Sovietica. Il rosso della bandiera sta ad indicare il sangue versato dai difensori della Bielorussia, mentre il verde simboleggia le foreste del Paese.\nLe differenze rispetto alla bandiera della RSS Bielorussa sono date dall'assenza della falce e martello e dall'inversione dei colori (tra il bianco ed il rosso) nel disegno della banda tradizionale e nel suo sfondo. Rispetto alla bandiera adoperata dal 1995 al 2012 altra differenza era rappresentata dall'assenza delle due linee verticali sulle bande ai lati del motivo tradizionale. Dal 2012, le bande laterali sono state completamente rimosse e il motivo tradizionale bielorusso \u00e8 andato a occupare l'intera fascia ornamentale.\nBandiere storiche.\nLe bandiere della Bielorussia prima della bandiera attuale. Da notare che dal 1919 al 1991 la Bielorussia non era uno Stato indipendente, bens\u00ec un'entit\u00e0 sotto la sovranit\u00e0 prima russa e poi sovietica. Prima del 1919 era in uso la bandiera utilizzata anche dal 1991 al 1995."}
{"id": "11013", "revid": "121191397", "url": "https://it.wikipedia.org/wiki?curid=11013", "title": "Bandiera del Belize", "text": "La bandiera del Belize venne adottata il 21 settembre 1981 a seguito dell'indipendenza dal Regno Unito. La bandiera \u00e8 blu con due strisce rosse orizzontali alle estremit\u00e0 ed un disco bianco al centro, sul quale campeggia lo stemma nazionale. La bandiera \u00e8 uno sviluppo della precedente bandiera dell'Honduras Britannico (nome con cui il Belize era conosciuto in precedenza), che venne stabilita nel 1950 quando l'Honduras Britannico inizi\u00f2 il suo percorso verso l'indipendenza. Le due strisce rosse vennero aggiunte al disegno originale a seguito di quest'ultima.\n\u00c8 usata come bandiera di comodo."}
{"id": "11015", "revid": "2220481", "url": "https://it.wikipedia.org/wiki?curid=11015", "title": "Reazione a catena della polimerasi", "text": "La reazione a catena della polimerasi (in inglese: \"polymerase chain reaction\"), comunemente nota con la sigla PCR, \u00e8 una tecnica di biologia molecolare che consente la moltiplicazione (\"amplificazione\") di frammenti di acidi nucleici dei quali si conoscono le sequenze nucleotidiche iniziali e terminali. L'amplificazione mediante PCR consente di ottenere \"in vitro\" molto rapidamente la quantit\u00e0 di materiale genetico necessaria per le successive applicazioni.\nTale metodo fu ideato nel 1983 da Kary B. Mullis il quale ottenne, per questo, il Premio Nobel per la chimica (1993).\nMeccanismo di funzionamento.\nLa PCR ricostruisce in vitro uno specifico passaggio della duplicazione cellulare: la ricostituzione (\"sintesi\") di un segmento di DNA \"completo\" (a doppia elica) a partire da un filamento a singola elica. Il filamento mancante viene ricostruito a partire da una serie di nucleotidi (i \"mattoni\" elementari che costituiscono gli acidi nucleici) che vengono disposti nella corretta sequenza, complementare a quella del DNA interessato.\nQuesto processo viene svolto in natura da enzimi chiamati DNA-polimerasi, che sono in grado di sintetizzare progressivamente un nuovo filamento di DNA nelle seguenti condizioni:\n\u00c8 possibile quindi ricostruire le condizioni che portano alla formazione dei nuovi segmenti di DNA, ponendo in soluzione:\nPer avviare la reazione della polimerasi (fase di \"prolungamento\" del filamento a partire dal \"primer\" 5') \u00e8 prima necessario provvedere alla separazione dei filamenti del DNA (fase di \"denaturazione\"), quindi alla creazione del legame tra i \"primer\" e le regioni loro complementari dei filamenti di DNA denaturati (fase di \"annealing\"). Questo processo risulta per\u00f2 incompatibile con la DNA polimerasi umana, che viene distrutta alle temperature necessarie alla denaturazione (96-99\u00a0\u00b0C).\nPer ovviare a questo inconveniente si fa ricorso alle polimerasi appartenenti a organismi termofili che non sono inattivate dalle alte temperature, ad esempio la Taq polimerasi proveniente dal batterio termofilo \"Thermus aquaticus\". Ci\u00f2 consente di realizzare pi\u00f9 cicli di PCR in sequenza, in ciascuno dei quali viene duplicato anche il DNA sintetizzato nelle fasi precedenti, ottenendo una \"reazione a catena\" che consente una moltiplicazione estremamente rapida del materiale genetico di interesse.\nSchema di un ciclo di PCR.\nIl ciclo descritto viene ripetuto generalmente per circa 20 30volte. In genere non si superano i 25-30 cicli in quanto ad un certo punto la quota di DNA ottenuto raggiunge un \"plateau\". Ci\u00f2 avviene, ad esempio, per carenza degli oligonucleotidi usati come inneschi o per diminuzione dei dNTP. Bisogna inoltre considerare che si potrebbe amplificare in maniera eccessiva anche eventuale materiale genomico contaminante.\nEfficienza.\nIn linea teorica ogni ciclo dovrebbe raddoppiare la quantit\u00e0 di DNA; ci\u00f2, tuttavia, non si realizza. Per avere una stima sufficientemente attendibile del numero di filamenti di DNA ottenuti dopo formula_1 cicli si pu\u00f2 ricorrere alla formula:\nformula_2\ndove:\nformula_3 = DNA prodotto dopo formula_1 cicli\nformula_5 = quantit\u00e0 iniziale di DNA presente\nformula_1 = numero di cicli di PCR effettuati\nformula_7 = efficienza dell'amplificazione (in genere compresa tra 0,7 e 0,8)\nAllestimento di una PCR.\nLa scelta del bersaglio.\nLa scelta del bersaglio genetico da amplificare tramite PCR dipende da ci\u00f2 che si \u00e8 interessati ad ottenere e per tale motivo si ricorre a differenti strategie come, ad esempio:\nIl bersaglio da amplificare pu\u00f2 anche essere una molecola di RNA (come, ad esempio, nel caso di alcuni virus) la quale deve essere, come primo passo, sottoposta ad una reazione di retrotrascrizione (vedi anche RT-PCR).\nLa quantit\u00e0 di materiale bersaglio.\nPer effettuare una PCR si pu\u00f2 benissimo utilizzare una piccola quantit\u00e0 di bersaglio in quanto la sensibilit\u00e0 della reazione \u00e8 molto alta. Si \u00e8 visto che una quantit\u00e0 di DNA genomico di 100\u00a0ng \u00e8 sufficiente per identificare un gene bersaglio che \u00e8 presente in una singola copia. La presenza d'un basso quantitativo di bersaglio, comunque, aumenta la probabilit\u00e0 che vengano amplificate sequenze non specifiche.\nUna quantit\u00e0 troppo elevata di DNA, al contrario, pu\u00f2 diminuire l'efficienza dell'amplificazione a causa della presenza di troppi elementi contaminanti e pu\u00f2 rendere complessa la valutazione della resa della reazione durante i processi di ottimizzazione dei singoli parametri per cercare di allestire tutta la PCR.\nDurante le fasi d'allestimento d'una PCR sarebbe bene, per evitare le problematiche appena riportate, cercare d'ottimizzare la quantit\u00e0 di DNA utilizzata (anche se non sempre ci\u00f2 \u00e8 possibile) mandando una serie di reazioni d'amplificazione in cui tutti i parametri siano fissi tranne il quantitativo di DNA che viene impiegato in dosi scalari.\nPer poter far ci\u00f2, comunque, \u00e8 necessario poter valutare la quantit\u00e0 di DNA ottenuta durante il processo di estrazione e ci\u00f2 pu\u00f2 essere ottenuto tramite una lettura spettrofotometrica d'una aliquota dell'estratto in cui viene misurata l'assorbanza a 260\u00a0nm, e tenendo conto del fatto che un valore di assorbanza di 1 con un cammino di 1\u00a0cm corrisponde a 50\u00a0\u00b5g/ml di DNA a doppia elica ed a 40\u00a0\u00b5g/ml di DNA a singola elica o di RNA. Effettuando, inoltre, una lettura ad una lunghezza d'onda di 280\u00a0nm (picco d'assorbanza delle proteine, principale contaminante degli estratti) ed effettuando il rapporto tra le rispettive assorbanze a 260 e 280\u00a0nm si pu\u00f2 ottenere una stima della purezza del DNA ottenuto (in genere in preparazioni pure di DNA od RNA tale rapporto vale, rispettivamente, 1,8 e 2,0).\nLa lettura a 230\u00a0nm, invece, riflette la presenza di contaminanti quali: fenolo, composti aromatici, peptidi e carboidrati. Il rapporto tra l'assorbanza a 260\u00a0nm e quella a 230\u00a0nm permette di evidenziare la contaminazione da tali agenti (nelle preparazioni pure vale 2,2).\nPreparazioni in cui i rapporti sopra indicati si discostano significativamente da quelli delle preparazioni pure sono indice di contaminazione e ci\u00f2 fa s\u00ec che la stima della concentrazione di DNA ottenuto sia meno accurata.\nAltri fattori che possono inficiare l'efficienza dell'amplificazione sono: la presenza di DNA circolare ed il suo peso molecolare.\nEffettivamente l'efficienza d'amplificazione \u00e8 leggermente inferiore in molecole di DNA circolari o che abbiano un peso molecolare troppo elevato per cui, in questi casi, \u00e8 consigliabile utilizzare appositi enzimi di restrizione che permettano, rispettivamente, di linearizzare il materiale genomico o di ridurlo in frammenti pi\u00f9 piccoli.\nI controlli.\nL'allestimento d'opportuni controlli di qualit\u00e0 permette di valutare la sensibilit\u00e0 e specificit\u00e0 della metodica, nonch\u00e9 di evidenziare la presenza di falsi positivi o falsi negativi.\nI controlli da utilizzare sono:\nIl controllo positivo consiste in un campione in cui la sequenza bersaglio \u00e8 contenuta.\nTale controllo non dovrebbe contenere un numero di copie di sequenza bersaglio troppo alto (in genere tra 105 e 106). Ci\u00f2 al fine di evitare di creare pericolosi aerosol che possano contaminare altri campioni o di sottostimare eventuali cali di sensibilit\u00e0 della reazione con produzione di falsi negativi.\nIl controllo negativo consiste in un campione in cui la sequenza bersaglio manca.\nEsso serve per evidenziare eventuali contaminazioni che potrebbero riferirsi sia all'estrazione del materiale genomico, sia al momento di preparazione della PCR.\nI \"primer\".\nLa scelta dei \"primer\" da utilizzare costituisce un aspetto essenziale per la buona riuscita della PCR. Essi, infatti, devono potersi ibridare in maniera specifica ed efficiente alla sequenza d'interesse, tralasciando quelle aspecifiche. La tipologia di \"primer\" da usare varia a seconda dello scopo della PCR.\nNel caso di malattie infettive risulta conveniente ricorrere a \"primer\" che siano specie-specifici o che possano efficacemente distinguere tra ceppi patogeni e non.\nPer la diagnosi di patologie genetiche si pu\u00f2 ricorrere, invece, a due strategie: \"primer\" che siano complementari a regioni adiacenti a quella in cui si trova la mutazione da individuare oppure \"primer\" in cui uno dei due sia complementare alla sequenza mutata. In quest'ultimo caso si avr\u00e0 che, in assenza della mutazione, non si avr\u00e0 alcun prodotto d'amplificazione.\nPoich\u00e9 la complementarit\u00e0 dei \"primer\" rispetto alla sequenze bersaglio pu\u00f2 non essere assoluta si pu\u00f2 ricorrere all'uso di \"primer\" contenenti alcuni nucleotidi non complementari (per creare, ad esempio, siti di taglio per enzimi di restrizione) o \"primer\" degenerati (cio\u00e8 miscele di oligonucleotidi che variano tra loro per la presenza di differenti basi in punti specifici). Questi ultimi consentono di poter identificare geni di cui sia nota solo la sequenza proteica o geni omologhi tra diverse specie.\nNell'allestimento d'una PCR la distanza compresa tra i due \"primer\" \u00e8 alquanto flessibile e pu\u00f2 andare dalle 100 alle 10000 paia di basi (anche se, in realt\u00e0, l'efficienza dell'amplificazione diminuisce quando si superano le 3000 paia di basi). Per cercare di ovviare a questo problema sono state costruite varianti della DNA polimerasi prive dell'attivit\u00e0 esonucleasica (che va dal 5' al 3').\nLa lunghezza d'un \"primer\" \u00e8, in genere, compresa tra le 20 e le 30 paia di basi e non dovrebbe essere inferiore alle 16 (al fine di non pregiudicare la specificit\u00e0 del processo).\nGrazie alle banche dati ed alle pubblicazioni scientifiche stanno diventando sempre pi\u00f9 disponibili le sequenze di DNA o di RNA necessarie per poter disegnare i \"primer\" da utilizzare nelle PCR.\nUna volta ottenuta la sequenza d'interesse bisogna controllare che nel resto del genoma non vi siano sequenze omologhe che possano portare alla produzione di falsi positivi e successivamente si pu\u00f2 iniziare a disegnare i \"primer\" tenendo presente alcune accortezze:\nLa concentrazione con cui i \"primer\" vengono comunemente usati si aggira attorno ad 1 mM e si ritiene che un simile quantitativo sia sufficiente per almeno 30 cicli d'amplificazione. Una concentrazione di \"primer\" troppo elevata potrebbe portare all'amplificazione di sequenze non specifiche, mentre, al contrario, una troppo scarsa presenza di \"primer\" rende la PCR inefficace. Per allestire una PCR, si render\u00e0, quindi, necessaria un'ottimizzazione della concentrazione dei \"primer\", tramite diluizioni scalari.\nIl magnesio.\nLa concentrazione di magnesio \u00e8 senza dubbio il fattore pi\u00f9 critico di tutta la PCR. Questo parametro deve essere fatto oggetto d'una attenta procedura d'ottimizzazione in quanto pu\u00f2 variare anche se si utilizzano diversi \"primer\" per amplificare una medesima regione di DNA. La presenza di magnesio condiziona l'attivit\u00e0 della polimerasi, l'ibridizzazione dei \"primer\" ed aumenta la temperatura cui il DNA stampo si denatura.\nVista la grande importanza del magnesio, bisogna prestare attenzione a che nella soluzione di reazione non sussista un'eccessiva quantit\u00e0 di agenti chelanti (es:EDTA) o di gruppi negativamente carichi (es: gruppi fosfato) in quanto entrambi possono catturare il magnesio presente rendendolo non disponibile. Per allestire una PCR, di conseguenza, \u00e8 bene allestire diverse miscele di reazione contenenti quantit\u00e0 progressivamente scalari di magnesio che varino da un minimo di 0.05 mM ad un massimo di 5 mM (il pi\u00f9 delle volte si utilizza magnesio 1,5 mM).\nI nucleotidi.\nGeneralmente i nucleotidi vengono utilizzati alla concentrazione di 200\u00a0\u00b5M ciascuno. Un aumento di questa concentrazione non porta ad un aumento dell'efficienza della reazione in quanto i gruppi fosfato carichi negativamente possono legarsi al magnesio della miscela rendendolo meno disponibile. I nucleotidi, in concentrazione superiore ai 200\u00a0\u00b5M, possono aumentare la percentuale d'errore della polimerasi od addirittura inibirla qualora presenti in concentrazione millimolare.\nL'enzima.\nNei primi studi riguardanti la PCR veniva usata un frammento di DNA polimerasi di \"Escherichia coli\" (detto frammento di Klenow) ottenuto tramite digestione enzimatica. Le temperature necessarie per la denaturazione del DNA, sfortunatamente, disattivavano quest'enzima che doveva, cos\u00ec, essere reinserito nella provetta dopo ogni fase di denaturazione. La successiva introduzione della Taq polimerasi, una polimerasi termostabile, permise di risolvere quest'inconveniente piuttosto noioso.\nLa Taq polimerasi ha consentito di ottenere anche un miglioramento nella specificit\u00e0 della PCR in quanto ha permesso l'uso di temperature di annealing e di allungamento pi\u00f9 elevate rispetto a quelle possibili con il frammento di Klenow, il che rende la reazione pi\u00f9 stringente. Effettivamente la Taq polimerasi presenta un picco d'attivit\u00e0 enzimatica attorno ai 75-80\u00a0\u00b0C ed inoltre permette di amplificare frammenti di lunghezza superiore alle 400 b (limite del frammento di Klenow), fino ad un massimo di 10 Kb.\nLa Taq polimerasi, a differenza d'altre polimerasi, presenta un'attivit\u00e0 esonucleasica 5'-3' ma non in direzione 3'-5'. In direzione 3'-5' \u00e8 consentito alle polimerasi, compreso il frammento di Klenow, di correggere eventuali errori (proof reading) dovuti ad un'erronea incorporazione dei nucleotidi. Ci\u00f2 fa s\u00ec che la Taq polimerasi presenti un tasso d'errore di 2 xformula_8nucleotidi, valore che comunque pu\u00f2 variare modulando opportunamente alcuni parametri quali:\nTale tasso d'errore, fortunatamente, risulta ininfluente per la maggior parte delle applicazioni successive, come, ad esempio, il sequenziamento o l'utilizzo di sonde specifiche.\nLa ricerca, comunque, si \u00e8 volta a ricercare altre polimerasi con frequenza d'errore minore e con una pi\u00f9 elevata resistenza alle alte temperature. Ci\u00f2 ha fatto s\u00ec che venissero messe in commercio altri enzimi come quelli ottenuti per purificazione da \"Thermococcus litoralis\", \"Pyrococcus furiosus\" o \"Thermotoga maritima\". La prima, infatti, associa un'elevata termoresistenza ad una maggior fedelt\u00e0 nella sintesi del filamento complementare mentre le altre presentano un'interessante attivit\u00e0 di correzione di bozze.\nIl frammento di Stoffel \u00e8 una DNA polimerasi ottenuta eliminando i 289 aminoacidi della porzione N-terminale della Taq polimerasi. Ci\u00f2 fa s\u00ec che l'enzima risultante sia privo dell'attivit\u00e0 esonucleasica 5'-3' e che abbia una maggior resistenza alle alte temperature (ha infatti un'emivita di circa 20 minuti a 97,5\u00a0\u00b0C). Una tale caratteristica permette l'utilizzo di temperature di denaturazione pi\u00f9 elevate del solito e facilit\u00e0 nella sintesi di frammenti ricchi in guanine e citosine che presentano una struttura secondaria alquanto elaborata. Un'altra caratteristica favorevole consiste nell'avere un'attivit\u00e0 ottimale in un intervallo di concentrazione di magnesio ampio, compreso tra 2 e 10 mM. Ci\u00f2 pu\u00f2 facilitarne l'utilizzo in caso di PCR che vadano ad amplificare pi\u00f9 di un bersaglio (PCR multiplex).\nLa DNA polimerasi, estratta da \"Thermus aquaticus\" e successivamente prodotta per via ricombinante, presenta, oltre all'azione classica, un'attivit\u00e0 di trascrittasi inversa (DNA polimerasi RNA dipendente) che si manifesta in presenza di cloruro di manganese ad una temperatura di circa 60\u00a0\u00b0C. La DNA polimerasi DNA dipendente si attiva con l'aggiunta di cloruro di magnesio che va a chelare il manganese. Tale enzima, inoltre sembra resistere bene ad eventuali componenti ematici in grado di inibire la Taq polimerasi, per cui trova applicabilit\u00e0 nel campo della diagnostica di laboratorio in cui sia necessario utilizzare un bersaglio ad RNA.\nIn commercio si trova anche la AmpliTaq Gold DNA polimerasi che \u00e8 in grado di attivarsi gradualmente a seguito d'una esposizione a 95\u00a0\u00b0C per 10 minuti. Tale attivazione, che rientra nel concetto delle PCR \"hot start\", permetta un aumento della sensibilit\u00e0 e specificit\u00e0 della reazione. Risulta, infine, molto utile nelle PCR multiplex in quanto diminuisce l'aggancio aspecifico dei \"primer\" e la formazione di dimeri.\nAnche la quantit\u00e0 d'enzima da utilizzare pu\u00f2 essere un fattore limitante l'accuratezza della PCR in quanto se la concentrazione \u00e8 troppo bassa la resa dell'amplificato \u00e8 scarsa mentre se \u00e8 troppo alta si possono generare dei prodotti aspecifici. Il pi\u00f9 delle volte si utilizza una quantit\u00e0 d'enzima variabile tra 1 e 5 unit\u00e0 per 100\u00a0\u00b5l. Generalmente i quantitativi pi\u00f9 elevati d'enzima vengono usati per amplificare materiale genetico complesso come quello genomico.\nI parametri da adottare.\nNella fase di denaturazione, come affermato precedentemente, deve avvenire la completa separazione dei due filamenti di DNA. Si tratta d'un momento importante in quanto una denaturazione incompleta pu\u00f2 pregiudicare l'efficienza dell'amplificazione. La denaturazione avviene piuttosto rapidamente ma bisogna assicurarsi che la temperatura raggiunta sia omogenea in tutta la provetta di reazione. Il pi\u00f9 delle volte la temperatura utilizzata \u00e8 di 94\u00a0\u00b0C per 30-60 secondi ma bisogna considerare che vi sono molte variabili che possono richiedere un aggiustamento di tali valori:\n\u00c8 da tenere presente che aumenti eccessivi di temperatura o protratti troppo a lungo possono diminuire l'attivit\u00e0 della DNA polimerasi che a 95\u00a0\u00b0C ha un tempo di emivita di 40 minuti. Per evitare simili problematiche, si pu\u00f2 ricorrere ad agenti (tipo formammide) che destabilizzano i ponti idrogeno per cui la temperatura di denaturazione pu\u00f2 essere diminuita.\nNella fase di \"annealing\", in cui i \"primer\" si appaiano alle sequenze complementari del bersaglio, la temperatura da utilizzare, e la sua durata, devono essere scelti considerando due aspetti opposti. Una temperatura pi\u00f9 elevata, infatti, aumenta la specificit\u00e0 della reazione ma ne pu\u00f2 pregiudicare l'efficienza poich\u00e9 favorisce la separazione dei \"primer\" dal bersaglio (il valore della temperatura a cui si ha il 50% di transizione tra stato a doppia ed a singola elica viene detto temperatura di \"melting\" o di fusione). Se la temperatura viene abbassata, le condizioni diventano meno stringenti ma viene favorita la formazione di ibridi, e quindi di amplificati, aspecifici.\nUna guida utile nel valutare la temperatura di \"annealing\" da adottare pu\u00f2 essere la composizione in coppie GC. Se queste sono poche, allora la temperatura pu\u00f2 essere inferiore ai 55\u00a0\u00b0C, altrimenti dev' essere superiore. Una formula empirica per stabilire la temperatura di fusione d'un oligonucleotide (\"primer\") pu\u00f2 essere la seguente:\nformula_9\nLa temperatura di \"annealing\" viene, in genere, stabilita sottraendo 5 alla temperatura di fusione calcolata secondo la formula precedente. La temperatura di \"annealing\" cos\u00ec ottenuta pu\u00f2 essere un buon punto di partenza per i primi tentativi d'allestimento della PCR e successivamente potr\u00e0 essere variata, in prove successive, per cercare di migliorare la resa o minimizzare la presenza d'eventuali prodotti aspecifici.\nNella fase di prolungamento la temperatura da adottare \u00e8 quella cui corrisponde la massima attivit\u00e0 enzimatica (ad esempio con la polimerasi Taq si utilizza una temperatura di 70-72\u00a0\u00b0C). Il periodo di tempo in cui tale temperatura viene utilizzata varia a seconda della lunghezza del frammento da amplificare (La polimerasi sintetizza 600-1000 basi al minuto), per la Taq polimerasi un minuto \u00e8 sufficiente per frammenti di 2 Kb. In genere, l'ultimo ciclo della reazione di amplificazione dura pi\u00f9 a lungo al fine di poter ottenere prodotti che siano completi il pi\u00f9 possibile. Tale passo risulta estremamente importante in situazioni in cui i prodotti di reazione debbano avere estremit\u00e0 ben definite, per poterli utilizzare, ad esempio, nel sequenziamento o nel clonaggio.\nLe contaminazioni.\nParadossalmente, il pi\u00f9 grande problema della PCR deriva proprio dalla sua elevata sensibilit\u00e0 ed efficienza. In effetti la reazione risulta molto sensibile alla presenza di materiale genetico contaminante che si pu\u00f2 trovare in differenti posti: strumentazione, operatore, ambiente esterno.\nUna delle maggiori fonti di contaminazione consiste nell'apertura di provette contenenti materiale amplificato (contaminazione da \"carry over\") il quale, a seguito dell'apertura del recipiente, pu\u00f2 disperdersi nell'aria sotto forma di aerosol che potrebbe contaminare successive PCR.\nSe si considera, in effetti, che in una PCR condotta in un volume di 100\u00a0\u00b5l si possono trovare fino a 1012 molecole di DNA, ci\u00f2 significa che in 10\u22127 \u03bcl di soluzione si hanno 103 filamenti di DNA, il che pu\u00f2 costituire una pericolosa fonte di contaminanti.\nIl problema delle contaminazioni \u00e8 tanto maggiore quanto la sensibilit\u00e0 della PCR \u00e8 elevata. Una PCR meno sensibile risulter\u00e0, ovviamente, meno soggetta a contaminazioni ma necessiter\u00e0 d'una maggior presenza del proprio bersaglio per poterlo amplificare.\nUn altro aspetto che deve essere considerato \u00e8 la presenza di materiale contaminante di origine ambientale o cellulare. Volendo, ad esempio, amplificare materiale genomico umano, vi sar\u00e0 la possibilit\u00e0 che lo stesso operatore sia una fonte di contaminazione (per esempio per perdita di frammenti di cute che si desquamano o per il rilascio di goccioline di saliva). Avendo a che fare con microorganismi vi pu\u00f2 essere la possibilit\u00e0 che essi crescano in vicinanza ai luoghi in cui la PCR viene preparata. \u00c8 anche possibile la contaminazione crociata a partire dal materiale utilizzato come controllo positivo il quale potrebbe andarsi a depositare nelle provette dei campioni da testare.\nEsiste, infine un'altra possibilit\u00e0 di contaminazione che si pu\u00f2 avere durante le procedure di rilevazione del prodotto della PCR (ad esempio su gel d'agarosio per la corsa elettroforetica). In questo caso \u00e8 possibile che materiale di un campione possa aggiungersi in piccola quantit\u00e0 ad un altro con la possibilit\u00e0 d'un risultato falsato.\nDi fronte ad un problema cos\u00ec importante come quello delle contaminazioni (si pensi soprattutto al campo della diagnostica) \u00e8 opportuno che vangano intrapresi degli accorgimenti idonei a minimizzare tale rischio.\n\u00c8 assolutamente indispensabile che l'area di preparazione della miscela della reazione sia ben distinta da quella in cui i campioni vengono inoculati e da quella in cui vengono analizzati. Ci\u00f2 vale anche per tutta la strumentazione da utilizzarsi. Il fine di ci\u00f2 consiste nell'evitare che eventuale materiale genomico possa contaminare la soluzione mentre viene preparata.\nTutti i reagenti della PCR dovrebbero venir suddivisi in aliquote piuttosto piccole in maniera tale da evitare che una provetta venga aperta e chiusa un numero troppo elevato di volte. In caso di presenza di materiale contaminante, poi, non sar\u00e0 necessario buttare tutto quanto il reagente considerato inquinato ma solo l'aliquota di esso che \u00e8 stata utilizzata.\nI reagenti, inoltre, dovrebbero essere conservati in aree dove non sono presenti prodotti di altre PCR od eventuale DNA estratto.\nLe pipette utilizzate nei laboratori costituiscono una delle maggiori fonti di contaminazione in quanto, durante la fase d'aspirazione d'una soluzione contenente DNA, possono creare degli aerosol che si vanno a depositare sulla punta e che possono successivamente andare ad inquinare altri campioni (specie i controlli negativi). Per ovviare a questa problematica \u00e8 bene utilizzare puntali dotati di filtro o pipette ad espulsione positiva. Un altro accorgimento utile da usare consiste nell'utilizzo di pipette differenti per la preparazione della miscela di reazione e per l'inoculo del DNA.\nTutte queste misure vanno, ovviamente, inserite in un contesto generale di buona pratica laboratoristica che dovrebbe prevedere, tra l'altro: il cambio frequente dei guanti, la pulizia accurata di tutte le superfici e strumentazioni e la chiusura di tutte le provette subito dopo il loro utilizzo.\nApplicazioni.\nLa PCR viene utilizzata in tutte quelle situazioni in cui bisogna amplificare un quantitativo di DNA fino a livelli utili per analisi successive. I campi di applicazione sono enormi. La tecnica viene sfruttata, per esempio, in medicina per la diagnostica microbiologica o per l'evidenziazione di cellule tumorali, in tumori liquidi, quando esse sono troppo poche per essere evidenziate da altre metodiche (malattia minima residua). Estremamente utile \u00e8 l'uso della PCR in medicina legale.\nIn biologia la PCR viene usata per le analisi di paleontologia e di antropologia molecolare ed in numerosi campi dell'ingegneria genetica. Fondamentale \u00e8 poi il suo utilizzo per lo studio del genoma di organismi non coltivabili, quali numerosi batteri e protisti, e per lo studio di popolazioni in ecologia. Il suo utilizzo consente inoltre di rivelare contaminazioni da OGM ed eventuali malattie genetiche. Le diverse gradazioni di specificit\u00e0 dei primer integrate alla diversa efficienza con cui essi si legano all'amplificato a seconda della temperatura garantiscono a questa tecnica una straordinaria flessibilit\u00e0 per studi a tutti i diversi livelli tassonomici.\nVarianti.\nAttualmente esistono delle varianti della PCR classica tra cui:"}
{"id": "11016", "revid": "1916504", "url": "https://it.wikipedia.org/wiki?curid=11016", "title": "Bandiera del Benin", "text": "La bandiera del Benin venne originariamente adottata nel 1959 e sostituita nel 1975. Il 1\u00ba agosto 1990, l'attuale disegno \u00e8 stato reintrodotto, a seguito della rimozione del regime marxista. La bandiera \u00e8 composta da tre rettangoli di uguali dimensioni. Il primo, posto in verticale sul lato dell'asta, \u00e8 verde, gli altri due sono disposti in orizzontale, a destra di quello verde, e sono di colore giallo (in alto) e rosso (in basso). I colori sono quelli tradizionali panafricani: il verde simboleggia la speranza, il giallo l'invito a mantenere la forza del paese e il rosso il coraggio degli antenati."}
{"id": "11018", "revid": "122127941", "url": "https://it.wikipedia.org/wiki?curid=11018", "title": "Bandiera del Bhutan", "text": "La bandiera del Bhutan (Dzongkha: \u0f67\u0fa5\u0f0b\u0f62\u0f53\u0f0b\u0f66\u0f0b\u0f40\u0fb1\u0f72\u0f0b\u0f51\u0f62\u0f0b\u0f46\u0f0b) \u00e8 uno dei simboli nazionali del Bhutan. Nella bandiera \u00e8 presente un drago facente parte della mitologia bhutanese. Questo elemento allude al nome del Paese in lingua dzongkha, \"Druk Yul\" (il Regno del Drago), ma anche alla Drukpa del Buddhismo tibetano, la religione pi\u00f9 diffusa in Bhutan. Esiste un'ipotesi secondo cui la rappresentazione della sovranit\u00e0 tramite un drago emerse nella vicina Cina e fu adottata dai governatori del Bhutan come simbolo della regalit\u00e0 degli inizi del XX secolo.\nI primi schizzi della bandiera furono fatti nel 1947 da Mayum Choying Wangmo Dorji. La sua prima apparizione risale al 1949 nella firma del Trattato Indo-Bhutanese. Fu introdotta una seconda versione nel 1956 per la visita di Druk Gyalpo Jigme Dorji Wangchuk. La bandiera fu poi modificata per adattarsi alle dimensioni di quella indiana, che si pensava apparisse pi\u00f9 bella della loro. Altre modifiche al colore di sfondo (da rosso ad arancione) hanno portato al design definitivo del 1969.\nL'Assemblea Nazionale del Bhutan formalizz\u00f2 il design della bandiera e ratific\u00f2 un protocollo di condizioni nelle quali la bandiera poteva essere esposta.\nDesign attuale della bandiera.\nDesign.\nLa bandiera attuale \u00e8 divisa diagonalmente da una linea che va dal basso verso l'alto, creando due triangoli rettangoli: quello in alto giallo e quello in basso arancione. Sulla linea di divisione dei triangoli \u00e8 presente un grosso drago bianco e nero che guarda verso l'alto e che indossa dei gioielli tipici tibetani (norbu) sui suoi artigli. I colori di sfondo della bandiera, giallo e arancio, sono identificati rispettivamente come Pantone 116 e 165.\nLe dimensioni della bandiera devono avere un rapporto di 3:2, e costituzionalmente possono essere:\nSimbolismo.\nSecondo i \"Provvedimenti legali sulla bandiera nazionale del regno di Palden Drukpa come approvato nella Risoluzione 28 della trentaseiesima sessione dell'Assemblea Nazionale tenuto l'8 giugno 1972\", e come ripetuto nella Costituzione del Bhutan del 2008, il colore giallo rappresenta la tradizione civile e l'autorit\u00e0 temporale personificate nel Druk Gyalpo, il Re Drago del Bhutan, il cui abito reale ha tradizionalmente una sciarpa di questo colore. Il colore arancione rappresenta la tradizione spirituale buddista, in particolare le scuole di Drukpa Kagyu e Nyingma. Il drago si diffonde egualmente su entrambi i colori. La sua presenza al centro della linea di divisione dei due colori rappresenta l'uguale importanza del potere civile e delle tradizioni monastiche del Regno del Druk ed evoca la forza del legame sacro che esiste tra il sovrano e il popolo. Il colore bianco del drago simboleggia la purit\u00e0 dei pensieri interiori e le azioni che uniscono tutti i gruppi etnici e linguistici del Bhutan. I gioielli indossati dal drago rappresentano la ricchezza del Bhutan e la sicurezza e protezione del suo popolo, mentre la sua bocca ringhiante rappresenta l'impegno delle divinit\u00e0 nella difesa del Bhutan.\nCodice di condotta.\nL'8 giugno 1972 l'Assemblea Nazionale del Bhutan approv\u00f2 la Risoluzione 28, mettendo in vigore le Regole della Bandiera Nazionale redatte dal Consiglio dei Ministri. Le regole hanno otto disposizioni che coprono la descrizione e il simbolismo dei colori della bandiera, e anche altri elementi del suo design. Altre regole riguardano le dimensioni del vessillo e il protocollo della bandiera nazionale, includendo gli spazi appropriati in cui la bandiera potesse sventolare e chi potesse rappresentarla sulle automobili. In generale, il popolo bhutanese porta molto rispetto per la propria bandiera e al capo di stato. Come nel codice della bandiera statunitense, nessun'altra bandiera deve essere esposta pi\u00f9 in alto di una bandiera bhutanese, che non pu\u00f2 essere usata come drappo (con delle eccezioni) e non pu\u00f2 giacere per terra. Altri provvedimenti includono proibizioni e inclusioni in altri elementi della bandiera in un logo o in altri design. Eccezionalmente, la bandiera pu\u00f2 essere usata per coprire delle bare, ma solo per alti ufficiali come ministri o personale militare.\nLe regole del 1972 includono anche che \"ogni quartiere generale dei distretti del Bhutan deve issare la bandiera nazionale. Dove non ci sono sedi del distretto, la bandiera deve essere issata davanti al pi\u00f9 importante edificio governativo\".\nGli ufficiali con un rango pi\u00f9 alto dei ministri possono sventolare la bandiera nella propria residenza se non vivono vicino alla capitale. La tradizione di sventolare la bandiera davanti alle sedi governative non esisteva in Bhutan prima del 1968 ma fu dichiarata obbligatoria dal Druk Gyalpo dopo che il suo Segretariato fu trasferito dalla citt\u00e0 di Taba a Taschichho Dzong in quell'anno. L'unica festa della bandiera prevista dalle regole del 1972 \u00e8 la Giornata Nazionale, tenuta annualmente il 17 dicembre. La Giornata Nazionale commemora l'incoronazione di Ugyen Wangchuck come primo re del Bhutan il 17 dicembre 1907."}
{"id": "11021", "revid": "1652635", "url": "https://it.wikipedia.org/wiki?curid=11021", "title": "Materia (fisica)", "text": "In fisica classica, con il termine materia, si indica genericamente qualsiasi oggetto che abbia massa e che occupi spazio; oppure, alternativamente, la sostanza di cui gli oggetti fisici sono composti, escludendo quindi l'energia, che \u00e8 dovuta al contributo dei campi di forze.\nQuesta definizione, sufficiente per la fisica macroscopica, oggetto di studio della meccanica e della termodinamica, non si adatta bene alle moderne teorie nel campo microscopico, proprie della fisica atomica e subatomica. Ad esempio, lo spazio occupato da un oggetto \u00e8 prevalentemente vuoto, dato il grande rapporto (\u2248formula_1) tra il raggio medio delle orbite elettroniche e le dimensioni tipiche di un nucleo atomico; inoltre, la legge di conservazione della massa \u00e8 fortemente violata su scale subatomiche.\nIn questi ambiti, si pu\u00f2 invece adottare la definizione che la materia \u00e8 costituita da una certa classe di particelle, che sono le pi\u00f9 piccole e fondamentali entit\u00e0 fisicamente rilevabili: queste particelle sono dette fermioni e seguono il principio di esclusione di Pauli, il quale stabilisce che non pi\u00f9 di un fermione pu\u00f2 esistere nello stesso stato quantistico. A causa di questo principio, le particelle che compongono la materia non si trovano tutte allo stato di energia minima e per questa ragione \u00e8 possibile creare strutture stabili di assemblati di fermioni.\nParticelle della classe complementare, dette bosoni, costituiscono invece i campi. Essi possono quindi essere considerati gli agenti che operano gli assemblaggi dei fermioni o le loro modificazioni, interazioni e scambi di energia. Una metafora non del tutto corretta da un punto di vista fisico, ma efficace e intuitiva, vede i fermioni come i mattoncini che costituiscono la materia dell'universo, e i bosoni come le colle o i cementi che li tengono assieme per costituire la realt\u00e0 fisica.\nEtimologia.\nIl termine \"materia\" deriva dall'equivalente latino \"materia\", ma pu\u00f2 essere ricondotto direttamente anche al termine latino \"mater\", che significa \"madre\". L'etimologia del termine lascia quindi intuire come la materia possa essere considerata il fondamento costituente di tutti i corpi e di tutte le cose: la sostanza prima di cui tutte le altre sostanze sono formate. Il termine materia deriva dal gergo filosofico.\nStoria.\nNel medioevo e nell'antichit\u00e0 era radicata la convinzione aristotelica che la materia fosse composta da quattro elementi: terra, aria, acqua e fuoco. Ciascuno di questi, avendo un diverso \"peso\", tende verso il proprio luogo naturale, lasciando al centro dell'universo la terra e l'acqua, facendo invece salire verso l'alto aria e fuoco. Inoltre si credeva che la materia fosse un insieme continuo, privo completamente del vuoto (la natura aborre il vuoto, \"horror vacui\"). Oggi invece si \u00e8 scoperto che la materia \u00e8 al contrario composta per oltre il 99% di vuoto.\nUna grossa disputa nella filosofia greca riguard\u00f2 la possibilit\u00e0 che la materia possa essere divisa indefinitamente in parti sempre pi\u00f9 piccole. Contrari a questa ipotesi, gli atomisti erano invece convinti che vi fosse una struttura elementare costituente la materia non ulteriormente divisibile.\nDescrizione.\nTutto ci\u00f2 che ha massa ed occupa spazio stabilmente nel tempo \u00e8 solitamente definito come materia. In fisica non c'\u00e8 un consenso unanime sulla definizione di materia, in parte perch\u00e9 la nozione di \"occupare spazio\" \u00e8 inconsistente nell'ambito della meccanica quantistica. Molti fisici preferiscono invece utilizzare i concetti di massa, energia e particella.\nLa materia \u00e8 costituita da elettroni e da aggregati di quark stabili nel tempo. Tutti questi fermioni hanno spin semi-dispari (1/2) e devono pertanto seguire il principio di esclusione di Pauli, che vieta a due fermioni di occupare lo stesso stato quantistico. Questo sembra corrispondere all'elementare propriet\u00e0 d'impenetrabilit\u00e0 della materia e al concetto d'occupazione dello spazio.\nI protoni sono costituiti da 2 quark up e 1 down (che sono detti di valenza in quanto determinano quasi tutte le caratteristiche fisiche - ma non la massa - del protone): p = (uud). I neutroni sono invece formati da 2 quark down e 1 up: n = (udd). Anche protoni e neutroni, detti collettivamente nucleoni, sono fermioni in quanto hanno spin 1/2. Dato che elettroni, protoni e neutroni si aggregano per costituire atomi e molecole, questi tre tipi di fermioni costituiscono quella che viene ordinariamente intesa come materia, formata appunto da atomi e molecole.\nTuttavia solo il 9% della massa di un protone proviene da quelle dei quark di valenza che lo costituiscono. Il restante 91% \u00e8 dovuto all'energia cinetica dei quark (32%), all'energia cinetica dei gluoni (36%) e all'energia d'interazione tra quark e gluoni (23%). La definizione di materia ordinaria come \"formata\" da elettroni e nucleoni \u00e8 quindi problematica, in quanto la massa dei nucleoni non \u00e8 riconducibile alla somma delle masse dei quark costituenti. Inoltre, il neutrone libero non \u00e8 stabile, ma al di fuori di un nucleo atomico decade con una vita media di circa 887 secondi. Ci\u00f2 rende problematica la definizione dei neutroni liberi, che sono instabili, come materia.\nAnche il caso dei nuclei radioattivi presenta qualche ambiguit\u00e0. La vita media dei vari radionuclidi pu\u00f2 variare da 10\u221212 secondi fino a 109 anni. Non \u00e8 chiaro quale sia il valore di vita media da considerare come discriminante per la definizione di materia. Sembra paradossale non considerare materia un nucleo instabile, ma con una vita media paragonabile all'et\u00e0 dell'universo (13,8 miliardi di anni). D'altra parte, non vi \u00e8 un criterio per stabilire quale sia la vita media minima per trascurare l'instabilit\u00e0 di un nucleo radioattivo, considerandolo quindi materia.\nSecondo la definizione data, non sono materia i bosoni di gauge: fotoni e gluoni in quanto privi di massa, i bosoni W e Z perch\u00e9 instabili. Analogamente, non lo sono il bosone di Higgs, che decade, e l'ipotetico gravitone, che dovrebbe avere massa nulla. Tra i leptoni, solo l'elettrone risulta stabile, e quindi costituisce la materia. Nella famiglia degli adroni, non sono materia le particelle del gruppo dei mesoni, formati da una o due coppie di quark e antiquark. Essi sono bosoni (hanno spin intero 0 o 1), non seguono il principio di esclusione di Pauli e quindi non si pu\u00f2 dire che occupino spazio nel senso sopra menzionato. Inoltre, nessun mesone risulta stabile. Analogamente, tra gli adroni non sono considerati materia tutti quei barioni, formati da 3 o 5 quark, che sono instabili ovvero decadono in modo estremamente rapido in componenti stabili pi\u00f9 leggeri.\nPropriet\u00e0.\nSecondo la visione classica ed intuitiva della materia, tutti gli oggetti solidi occupano uno spazio che non pu\u00f2 essere occupato contemporaneamente da un altro oggetto. Ci\u00f2 significa che la materia occupa uno spazio che non pu\u00f2 contemporaneamente essere occupato da un'altra materia, ovvero la materia \u00e8 impenetrabile (principio dell'impenetrabilit\u00e0). \nSe prendiamo un pezzo di gomma, lo misuriamo con una bilancia e otteniamo, ad esempio, una massa di 3 grammi, dividendo la gomma in tanti piccoli pezzi e pesando tali pezzi otterremo sempre 3 grammi. La quantit\u00e0 non \u00e8 cambiata, in accordo con la legge di conservazione della massa. Secondo questa ipotesi si pu\u00f2 quindi affermare che \"la materia ha una massa che non cambia anche se variano la sua forma e il suo volume\". Su queste basi in passato si \u00e8 cos\u00ec costruita la definizione secondo cui \"la materia \u00e8 tutto ci\u00f2 che occupa uno spazio e ha una massa\".\nLa massa inerziale di una certa quantit\u00e0 di materia, ad esempio di un dato oggetto, che una bilancia misura per confronto con un'altra massa, rimane invariata in ogni angolo dell'universo, ed \u00e8 quindi considerata una propriet\u00e0 intrinseca della materia. L'unit\u00e0 con cui si misura la massa inerziale \u00e8 il chilogrammo.\nViceversa, il peso \u00e8 una misura della forza di gravit\u00e0 con cui la Terra attira verso di s\u00e9 un corpo avente una massa gravitazionale; come tale, il peso di un dato corpo cambia a seconda del luogo in cui lo misuriamo - in diversi punti della Terra, nello spazio cosmico o in un altro pianeta. Il peso quindi non \u00e8 una propriet\u00e0 intrinseca della materia. Come altre forze statiche, il peso pu\u00f2 essere misurato con un dinamometro.\nMassa inerziale e massa gravitazionale sono due concetti distinti nella meccanica classica, ma sono state sempre trovate uguali sperimentalmente. \u00c8 solo con l'avvento della relativit\u00e0 generale che abbiamo una teoria che interpreta la loro identit\u00e0. \nLa densit\u00e0 superficiale e volumica di materia nel mondo subatomico \u00e8 minore che nell'universo macroscopico. Nel mondo degli atomi le masse occupano in generale volumi maggiori (minore densit\u00e0 di volume) e si trovano a distanze maggiori (pi\u00f9 bassa densit\u00e0 di superficie) di quelle che separano pianeti, stelle, galassie. Fra i costituenti della materia prevale il vuoto.\nStruttura.\nLa materia omogenea ha composizione e propriet\u00e0 uniformi. Pu\u00f2 essere una mistura, come il vetro, un composto chimico come l'acqua, o elementare, come rame puro. La materia eterogenea, come per esempio il granito, non ha una composizione definita.\n\u00c8 di fondamentale importanza nella determinazione delle propriet\u00e0 macroscopiche della materia la conoscenza delle strutture a livello microscopico (ad esempio l'esatta configurazione delle molecole e dei cristalli), la conoscenza delle interazioni e delle forze che agiscono a livello fondamentale unendo fra loro i costituenti fondamentali (come le forze di London e i legami di van der Waals) e la determinazione del comportamento delle singole macrostrutture quando interagiscono fra loro (ad esempio le relazioni solvente - soluto o quelle che sussistono fra i vari microcristalli nelle rocce come il granito).\nPropriet\u00e0 fondamentali della materia.\nI fermioni sono particelle a spin semi-intero e costituiscono una possibile definizione per tutta la materia di cui siamo fatti. I fermioni sono divisi in quark e leptoni a seconda se partecipano o meno alla forza nucleare forte. I fermioni interagiscono fra di loro attraverso i bosoni, particelle mediatrici delle forze.\nLeptoni.\nI leptoni sono fermioni che non risentono della forza nucleare forte, ma interagiscono solo tramite la forza di gravit\u00e0 e la forza elettrodebole. Nel modello standard, sono previste tre famiglie di leptoni che comprendono una particella carica e una neutra ciascuna. L'elettrone, il muone e il tauone hanno carica elettrica negativa (positiva per le rispettive antiparticelle), mentre i relativi neutrini hanno una carica elettrica nulla. I neutrini sono privi di massa nel modello standard, anche se estensioni di questo e modelli cosmologici prevedono che abbiano una piccola massa non nulla.\nQuark.\nI quark sono particelle a spin semi-intero e quindi sono dei fermioni. Hanno una carica elettrica uguale a meno un terzo di quella dell'elettrone, per quelli di tipo \"down\", e uguale invece a due terzi per quelli di tipo \"up\". I quark hanno anche una carica di colore, che \u00e8 l'equivalente della carica elettrica per le interazioni deboli. I quark sono anche particelle massive e sono quindi soggetti alla forza di gravit\u00e0.\nFasi della materia.\nIn risposta a differenti condizioni termodinamiche come la temperatura e la pressione, la materia si presenta in diverse \"fasi\", le pi\u00f9 familiari (perch\u00e9 sperimentate quotidianamente) delle quali sono: solida, liquida e aeriforme. Altre fasi includono il plasma, il superfluido e il condensato di Bose-Einstein. Il processo per cui la materia passa da una fase ad un'altra, viene definito transizione di fase, un fenomeno studiato principalmente dalla termodinamica e dalla meccanica statistica.\nLe fasi sono a volte chiamate stati della materia, ma questo termine pu\u00f2 creare confusione con gli stati termodinamici. Per esempio due gas mantenuti a pressioni differenti hanno diversi stati termodinamici, ma lo stesso \"stato\" di materia.\nSolidi.\nI solidi sono caratterizzati da una tendenza a conservare la loro integrit\u00e0 strutturale e la loro forma, al contrario di ci\u00f2 che accade per liquidi e gas. Molti solidi, come le rocce, sono caratterizzati da una forte rigidit\u00e0, e se le sollecitazioni esterne sono molto alte, tendono a spezzarsi e a rompersi. Altri solidi, come gomma e carta, sono caratterizzati invece da una maggiore flessibilit\u00e0. I solidi sono di solito composti da strutture cristalline o lunghe catene di molecole (ad esempio polimeri).\nLiquidi.\nIn un liquido, le molecole, pur essendo vicine fra di loro, sono libere di muoversi, ma al contrario dei gas, esistono delle forze pi\u00f9 deboli di quelle dei solidi che creano dei legami di breve durata (ad esempio, il legame a idrogeno). I liquidi hanno quindi una coesione e una viscosit\u00e0, ma non sono rigidi e tendono ad assumere la forma del recipiente che li contiene.\nAeriforme.\nUn aeriforme \u00e8 una sostanza composta da piccole molecole separate da grandi spazi e con una debolissima interazione reciproca. Quindi gli aeriformi non offrono alcuna resistenza a cambiare forma, a parte l'inerzia delle molecole di cui \u00e8 composto.\nForme di materia.\nMateria chimica.\nLa materia chimica \u00e8 la parte dell'universo composta da atomi chimici. Questa parte dell'universo non include la materia e l'energia oscura, buchi neri, stelle a neutroni e varie forme di materia degenerata, che si trova ad esempio in corpi celesti come la nana bianca. Dati recenti del Wilkinson Microwave Anisotropy Probe (WMAP), suggeriscono che solo il 4% della massa totale dell'intero universo visibile ai nostri telescopi sia costituita da materia chimica. Circa il 22% \u00e8 materia oscura, il restante 74% \u00e8 energia oscura.\nLa materia che osserviamo \u00e8 generalmente nella forma di composti chimici, di polimeri, leghe o elementi puri.\nAntimateria.\nNelle particelle fisiche e nella chimica quantistica, l'antimateria \u00e8 composta dalle rispettive antiparticelle che costituiscono la normale materia. Se una particella e la sua antiparticella si incontrano tra loro, le due annichiliscono; si convertono cio\u00e8 in altre particelle o pi\u00f9 spesso in radiazione elettromagnetica di uguale energia in accordo con l'equazione di Einstein formula_2.\nL'antimateria non si trova naturalmente sulla Terra, eccetto quantit\u00e0 piccole e di breve durata (come risultato di decadimenti radioattivi o raggi cosmici). Questo perch\u00e9 l'antimateria che si crea fuori dai confini dei laboratori fisici incontra immediatamente materia ordinaria con cui annichilirsi. Antiparticelle ed altre forme di stabile antimateria (come antiidrogeno) possono essere create in piccole quantit\u00e0, ma non abbastanza per fare altro oltre a test delle propriet\u00e0 teoriche negli acceleratori di particelle.\nC'\u00e8 una considerevole speculazione nella scienza e nei film su come mai l'intero universo sia apparentemente composto da ordinaria materia, sebbene sia possibile che altri posti siano composti interamente da antimateria. Probabili spiegazioni di questi fatti possono arrivare considerando asimmetrie nel comportamento della materia rispetto all'antimateria.\nMateria oscura.\nIn cosmologia, effetti a larga scala sembrano indicare la presenza di un incredibile ammontare di materia oscura che non \u00e8 associata alla radiazione elettromagnetica. La teoria del Big Bang richiede che questa materia abbia energia e massa, ma non \u00e8 composta n\u00e9 da fermioni elementari n\u00e9 da bosoni. \u00c8 composta invece da particelle che non sono mai state osservate in laboratorio (forse particelle supersimmetriche).\nMateria esotica.\nLa materia esotica \u00e8 un ipotetico concetto di particelle fisiche. Si riferisce a ogni materia che viola una o pi\u00f9 delle classiche condizioni e non \u00e8 costituita da particelle barioniche note."}
{"id": "11023", "revid": "111433", "url": "https://it.wikipedia.org/wiki?curid=11023", "title": "Antonio Meucci", "text": "Oltre all'invenzione del telettrofono, Meucci propose varie innovazioni tra cui le candele steariche, oli per vernici e pitture, bevande frizzanti, condimenti per pasta e riso e una tecnica per ottenere pasta cellulosica di buona qualit\u00e0.\nBiografia.\nLa vita a Firenze.\nAntonio Meucci nasce a Firenze, nel popoloso quartiere di Borgo San Frediano, cura di Cestello, in Via Chiara n. 475 (oggi Via de' Serragli n.44), alle cinque del mattino di mercoled\u00ec 13 aprile 1808. Il 16 maggio 1996 \u00e8 stata apposta una lapide, a cura del Comune di Firenze per ricordare la morte di Meucci. Era il primogenito del trentaduenne Amadigi di Giuseppe Meucci, e della ventiduenne Maria Domenica di Luigi Pepi. Suo bisnonno era stato il pittore Vincenzo Meucci. Il giorno dopo, il neonato, primo di 9 figli, ricevette il battesimo al Battistero di S. Giovanni.\nIl 27 novembre 1822, all'et\u00e0 di tredici anni e mezzo, Antonio Meucci fu ammesso all'Accademia di Belle Arti, alla scuola di Elementi di Disegno di Figura, dove studi\u00f2 per sei anni oltre alle materie base, la chimica e la meccanica (che comprendeva tutta la fisica allora conosciuta, compresa acustica ed elettrologia), introdotte nell'Accademia durante l'occupazione francese.\nAll'et\u00e0 di 14 anni trova il suo primo impiego, grazie al padre Ciro Esposito che, essendo custode di presidenza del Buon Governo, si rivolse ai suoi superiori per far concedere un posto al figlio permettendo cos\u00ec di far fronte alle numerose spese della famiglia. Il 3 ottobre 1823 il capo delle guarnigioni preposte alle porte di Firenze ricevette la seguente comunicazione:\nIl 12 maggio 1824, dopo aver fatto domanda per ricoprire il posto di aiuto portiere su consiglio del padre e aver aspettato 7 mesi circa, Antonio fu destinato alla Porta di S. Niccol\u00f2.\nIl carcere.\nUn anno circa dopo la promozione ad aiuto portiere, ai primi di aprile del 1825 Antonio trov\u00f2 un lavoro extra per la preparazione e il lancio dei fuochi d'artificio, presso l'impresario Girolamo Trentini, per festeggiare il parto imminente della Granduchessa Maria Carolina di Sassonia. Tutto and\u00f2 bene per le prime due serate, ma la terza, il 4 aprile 1825, ci fu un incidente in seguito al quale risultarono ferite 8 persone. I risultati dell'inchiesta mandarono Antonio Meucci, Giuseppe Franci e Vincenzo Andreini alla Ruota Criminale, che concesse loro il beneficio del dubbio. Ma il 4 giugno dello stesso anno Antonio fu incarcerato in seguito alla caduta accidentale in un fosso del collega Luigi Ficini, che si frattur\u00f2 una gamba. Fu accertata la negligenza di Meucci, che aveva dimenticato di inchiodare la porta che stava davanti al fosso. L'incidente con i fuochi non aiut\u00f2 l'esito della condanna, che prevedeva una durata di otto giorni, di cui i primi tre a pane e acqua. Grazie al padre che scrisse una lettera di supplica al Buon Governo, Antonio fu scarcerato tre giorni prima del previsto.\nAll'inizio del 1826 si fece trasferire alla Porta di S. Gallo, pi\u00f9 vicina a casa, ma il 2 maggio 1829 fu nuovamente incarcerato, per essersi invaghito della figlia del trattore che corrispondeva apertamente, ma che aveva rifiutato pi\u00f9 di una volta altri giovani, tra cui Gaetano del Nibbio, anche lui portiere alla Porta di S. Gallo. Essendo una certa Teresa Paoletti gelosa di questa relazione, del Nibbio ne approfitt\u00f2 per infierire su Antonio provocandolo con insulti feroci, facendogli piantare in asso il servizio. Nibbio pot\u00e9 accusarlo di abbandono dal posto di lavoro, rivelando la tresca amorosa. Meucci fu quindi incarcerato dal 2 maggio 1829 al 1\u00ba giugno 1829 e sospeso dalla paga con condanna delle spese e con l'impossibilit\u00e0 di trattare con le donne coinvolte.\nFu poi imprigionato altre 2 volte, la prima per aver parlato con una delle donne per cui era stato imprigionato, e la seconda per essere arrivato in ritardo al lavoro. Il 13 luglio 1830 ottenne le dimissioni, ma successivamente tent\u00f2 di farsi riassumere come aiuto portiere scrivendo una supplica al Buon Governo. Antonio si affili\u00f2 alla carboneria e prese parte ai moti dal 1831 al 1833, anno in cui trascorse tre mesi di galera insieme a Francesco Domenico Guerrazzi.\nSecondo Carlo Lucarelli: \"Aveva 23 anni quando, infervorato per i moti insurrezionali del '31 che stavano scuotendo l'Italia, strapp\u00f2 le foto del Granduca di Toscana Leopoldo II sotto gli occhi della polizia\".\nIl lavoro al Teatro della Pergola.\nDate le dimissioni, Meucci trov\u00f2 lavoro per qualche serata in vari teatri tra cui il Teatro della Quarconia, l'Alfieri e il Goldoni. Dato che aveva gi\u00e0 lavorato saltuariamente da ragazzo al Teatro della Pergola come aiutante degli attrezzisti, prov\u00f2 anche qui e il custode gli consigli\u00f2 di tornare verso fine ottobre 1833 per incontrare l'impresario Alessandro Lanari e gli disse che il primo macchinista Artemio Canovetti cercava proprio una persona che avesse frequentato l'accademia e che si intendeva di meccanica. Infatti, il Teatro della Pergola era un prodigio della tecnica teatrale; inoltre dietro questo teatro agiva un gruppo di carbonari che teneva i contatti con Genova per appoggiare l'azione di Giuseppe Mazzini.\nNel luglio del 1834 Meucci era diventato, oltre che aiuto attrezzista, anche uomo di fiducia di Lanari, come provato da 4 lettere scambiate tra i due, conservate presso la Biblioteca Nazionale di Firenze. Il lavoro al Teatro della Pergola costitu\u00ec per Antonio un'esperienza di altissima professionalit\u00e0. In questo teatro si faceva un po' di tutto, dalla meccanica alla chimica, dall'ottica all'elettricit\u00e0 e in generale tutta la fisica, oltre alle arti figurative.\nFu proprio nel teatro che Antonio mise a frutto la preparazione tecnica ricevuta in Accademia. In un piccolo sgabuzzino assegnatogli impiant\u00f2 il suo primo laboratorio; qui costru\u00ec un telefono acustico per comunicare tramite un'imboccatura dal piano del palcoscenico alla graticcia di manovra, posta a circa 18 metri di altezza, grazie a un tubo acustico che correva incassato nel muro.\nQuesta innovazione di Meucci apportata al teatro fu gradita a tutto il personale e particolarmente ai soffittisti, non tanto per il bisogno di trasmettere gli ordini in silenzio, quanto pi\u00f9 per permettere di lavorare in sicurezza e con facilit\u00e0.\nFu qui che conobbe Maria Matilde Ester Mochi, con cui si spos\u00f2 il 7 agosto 1834 nella chiesa di S. Maria Novella. I due chiesero di essere dispensati dalle pubblicazioni del loro matrimonio, evitando in questo modo di svelare il domicilio di Antonio, dati i suoi problemi con la giustizia.\nVerso Cuba.\nA quel tempo l'opera italiana era forse al culmine della celebrit\u00e0 in tutto il mondo e molti impresari stranieri venivano in Italia per scritturare le compagnie italiane. Don Francisco Marty yTorrens, impresario teatrale proveniente dall'Avana, pens\u00f2 che avrebbe potuto mettere insieme una troupe in Italia, farla debuttare e recitare per un paio di stagioni al Teatro Principal, il pi\u00f9 importante teatro dell'Avana, ed utilizzarla, successivamente, per dar prestigio al nuovo Gran Teatro de Tac\u00f3n, quando ne fosse stata ultimata la costruzione.\nScrittur\u00f2 ben 81 persone, per i pi\u00f9 svariati ruoli e ad ogni livello, con un contratto di 5 anni, tra cui Antonio Meucci e la moglie Ester. Ester sarebbe stata assunta come direttrice della sartoria del teatro e Antonio avrebbe assunto le funzioni di ingegnere, macchinista e disegnatore scenico. Inoltre avrebbero potuto alloggiare, a costruzione ultimata, in uno degli appartamenti che erano previsti nelle dipendenze del nuovo teatro. L'offerta fu accettata di buon grado dai coniugi Meucci, indotti ad abbandonare Firenze anche a causa dei problemi avuti con la giustizia e che, tra l'altro, non gli permisero di ottenere il passaporto, costringendoli quindi a lasciare il Granducato pi\u00f9 o meno clandestinamente.\nDon Francisco noleggi\u00f2 un brigantino sardo denominato \"Coccodrillo\" al porto di Livorno omologato per il trasporto di merci, ma che poteva essere facilmente adattato al trasporto di passeggeri. Per quella nave il capitano non era tenuto a depositare la lista dei passeggeri alla capitaneria in quanto, formalmente, non avrebbe dovuto averne. Cos\u00ec dava notizia della partenza da Livorno della troupe di Don Francisco il Giornale di Commercio del Porto-Franco di Livorno del 7 ottobre 1835:\nCome si pu\u00f2 vedere, nessuna menzione degli 81 passeggeri; al contrario, cos\u00ec dava notizia dell'arrivo il giornale El Noticioso y Lucero dell'Avana, il 17 dicembre 1835:\nL'Avana.\nI quindici anni all'Avana furono per i coniugi Meucci i pi\u00f9 felici e redditizi della loro vita. Il contratto era previsto per 5 anni rinnovabili ed era compreso, oltre al salario, anche l'alloggio e il personale di servizio gratuito. Qui Antonio ebbe modo di parlare con Don Manuel Pastor, ingegnere capo tecnico e meccanico e ispettore delle fortificazioni dell'isola.\nData la scarsa cultura nel settore della chimica, Pastor consult\u00f2 Meucci sul problema dell'acqua in relazione agli inconvenienti che si stavano verificando al nuovissimo acquedotto Fernando VII, costruito sotto la sua direzione. L'intervento di Antonio mir\u00f2 a risolvere i problemi relativi alla durezza dell'acqua e alla presenza di inquinanti vari che i filtri meccanici non riuscivano a trattenere. Il problema venne risolto con costanti analisi chimiche e successive aggiunte calibrate di sostanze adeguate come la soda.\nQuesto intervento lo port\u00f2 ad avere un tale successo che, nel 1885, Domenico Mariani al processo Bell/Globe disse: \"udii da molti spagnuoli che egli era un grande inventore; aveva inventato i filtri dell'acqua\".\nNella primavera del 1838, ultimati i locali della dipendenza del Gran Teatro, Antonio e la moglie vi si trasferirono. Qui Meucci aveva a disposizione un ampio laboratorio-officina per gli attrezzi ed il macchinario del teatro e Ester aveva a disposizione un ampio laboratorio di sartoria teatrale. Antonio era affascinato dalla chimica e una delle prime tecniche che prov\u00f2 fu la conservazione dei corpi defunti. Infatti, con lo sviluppo della navigazione oltre oceanica, la conservazione dei corpi dei defunti assunse una rilevanza commerciale notevole, soprattutto per l'esigenza di riportare in patria, in buono stato di conservazione, salme di persone decedute nel nuovo mondo. Si trattava dunque di un buon affare che, dati gli investimenti fatti nell'acquisto di costosi materiali e attrezzature, non and\u00f2 a buon fine.\nAgli inizi del 1842 Antonio si interess\u00f2 alla lettura di alcuni libri che trattavano di galvanostegia, cio\u00e8 della ricopertura elettrochimica, tramite apposite batterie, con oro o argento di oggetti di metalli meno pregiati come ferro, ottone o rame. Nell'ottobre del 1843, venne mandato dalla Spagna un nuovo governatore, Leopoldo O'Donnell, che per risparmiare tempo e denaro sulle forniture dell'esercito spagnolo, stipul\u00f2 un contratto con Meucci della durata di circa 4 anni, per galvanizzare tutto ci\u00f2 che veniva richiesto, compresi alcuni oggetti privati. Antonio Meucci fu il primo ad introdurre la galvanostegia in America.\nLa popolarit\u00e0 di Meucci all'Avana aument\u00f2 a tal punto che, il 16 dicembre 1844 gli fu dedicata una serata d'onore al Gran Teatro de Tac\u00f3n, il quale, dopo un violento uragano e una breve riapertura, venne ristrutturato grazie alla direzione generale dei lavori affidata proprio ad Antonio Meucci. Egli introdusse un nuovo complesso di sipari e un nuovo sistema di ventilazione da lui concepito, installando anche una nuova macchina importata dagli Stati Uniti con la quale si poteva alzare e abbassare il palco in pochi minuti. Si dice anche che Antonio sia stato vicino agli insorti, aiutando con denaro la rivoluzione del 48'.\nLa trasmissione della voce.\nFu nel corso di esperimenti di elettroterapia che Antonio Meucci scopr\u00ec, nel 1849, la trasmissione della voce per via elettrica, divenendo cos\u00ec, in assoluto, il primo pioniere del telefono elettrico della storia. Antonio diede subito al suo sistema il nome di \"telegrafo parlante\", ribattezzato successivamente telettrofono.\nEssendo il teatro Tac\u00f3n inattivo dal 1\u00ba febbraio 1848 ed essendo scaduto il contratto con O'Donnell, Antonio non aveva molto da fare, se si eccettua la galvanizzazione di oggetti per privati. Accadde che alcuni suoi amici medici, discutendo con lui dei sistemi terapeutici elettrici di Mesmer, sui quali Meucci si era documentato, gli chiesero di farne una verifica su alcuni pazienti, per lo pi\u00f9 affetti da reumatismi.\nDurante il processo Bell/Globe Antonio cos\u00ec ne rifer\u00ec:\nMeucci dichiar\u00f2 inoltre, sempre durante il processo Bell/Globe, di aver effettuato il primo esperimento con tutte le 60 batterie e, dato che ogni batteria produceva circa 1,9 volt di tensione, si pu\u00f2 concludere che la prima scarica arrivava a un totale di 114 volt, mentre nei successivi esperimenti dichiar\u00f2 di aver ridotto il voltaggio al solo utilizzo di 4 o 6 pile, quindi un voltaggio compreso tra i 7,6 e 11,4 volt circa.\nL'espressione \"mi misi lo stesso utensile al mio orecchio\" non deve intendersi, almeno per quella prima volta, al fatto che Meucci accost\u00f2 deliberatamente il suo strumento all'orecchio, ma che ud\u00ec provenire il grido dallo strumento accidentalmente vicino al suo orecchio, dato che tale strumento era tenuto nella mano sinistra in modo tale da poter spostare il morsetto tra le varie batterie permettendo cos\u00ec la regolazione di tensione necessaria ai fini terapeutici. Quindi, se Meucci non avesse seguito l'assurda prescrizione di Mesmer e di Bertholon di porsi in comunicazione elettrica con il paziente (molto probabilmente ai fini di regolare la tensione al voltaggio pi\u00f9 opportuno), non avrebbe scoperto il suo telegrafo parlante.\nNew York.\nNel 1850 veniva a scadere il terzo rinnovo del contratto dei coniugi Meucci con Don Francisco, al quale, a sua volta, scadeva la concessione governativa per la gestione in esclusiva degli spettacoli teatrali all'Avana. Molti amici di Meucci gli consigliarono, specie dopo aver ascoltato il racconto degli esperimenti da lui eseguiti, di spostarsi verso New York, perch\u00e9 all'epoca non c'era miglior terreno per sfruttare il suo ingegno. Inoltre, vi era la concreta possibilit\u00e0 che il governatore fosse venuto a sapere dei soldi inviati a Garibaldi, cosa non molto preoccupante data la buona fama di Antonio, ma comunque da non sottovalutare.\nIl 23 marzo 1850, tutti i componenti dell'Opera Italiana, insieme alla famiglia al completo dell'impresario che aveva pensato bene di dedicarsi ad organizzare spettacoli negli Stati Uniti, dato il crescente interesse per l'opera degli americani, partirono per Charleston. Antonio non part\u00ec con loro, molto probabilmente a causa della morte della figlia, avvenuta a ridosso della progettata partenza. Tale notizia risulterebbe da un'unica fonte ritenuta attendibile, il \"The Sun\", che cos\u00ec riporta nel necrologio di Antonio Meucci pubblicato il 19 ottobre 1889: \"In 1850 Meucci come to New York from Cuba, where his only child, a girl of 6, had just died\". Il fatto che non fossero nati figli dalla coppia nei 10 anni antecedenti, potrebbe essere spiegato dalla grave forma di sifilide contratta da Antonio all'et\u00e0 di 21 anni, la quale avrebbe potuto indurre un certo grado di sterilit\u00e0.\nDomenica 7 aprile 1850, il \"Diario de la Marina\" dava la notizia della partenza prossima dei coniugi Meucci. La partenza della Norma, una nave americana, fu fissata in un primo momento per il 16 di aprile, ma part\u00ec invece marted\u00ec 23 aprile 1850.\nL'allontanamento dall'Avana giov\u00f2 anche alla moglie Ester, data la notevole presenza di umidit\u00e0 dannosa per la sua salute.\nIl 1\u00ba maggio 1850 i coniugi Meucci sbarcarono a New York, stabilendosi quasi subito a Clifton, un piccolo quartiere nell'isola di Staten Island, dove rimasero fino alla morte. Qui nello stesso anno Meucci visit\u00f2 con Giuseppe Garibaldi la Loggia massonica \"Tompkins\". Antonio acquist\u00f2 un cottage (oggi trasformato nel Garibaldi-Meucci Museum) e apr\u00ec una fabbrica di candele steariche, secondo un progetto di sua concezione. Garibaldi, anch'esso giunto a New York, venne ospitato da Meucci tra il 1850 e il 1853, come possiamo constatare dalle sue Memorie in cui scrive:\nLa fabbrica, sebbene fosse la prima del suo genere nelle Americhe, non ebbe molto successo e Antonio la trasform\u00f2 successivamente in una fabbrica di birra lager, molto richiesta nella zona. Anche quest'ultimo tentativo non and\u00f2 a buon fine, a causa di un certo J. Mason, a cui Meucci aveva affidato la direzione amministrativa e commerciale.\nIl 13 novembre 1861, il cottage dei coniugi Meucci, con tutto il contenuto, venne venduto all'asta, ma fortunatamente il compratore gli consent\u00ec di abitarci senza pagare alcun affitto. Da quel momento la loro situazione economica continu\u00f2 a peggiorare ulteriormente.\nEsperimenti successivi sul telettrofono.\nNel 1854 la moglie Ester fu costretta a letto da una grave forma di artrite reumatoide, che la rese permanentemente invalida, fino alla morte, avvenuta il 21 dicembre 1884. Antonio per poter comunicare con la moglie, al secondo piano del loro cottage, mise a frutto la sua scoperta dell'Avana del 1849 e realizz\u00f2 un collegamento telefonico permanente tra la camera da letto e la cantina, poi di qui al suo laboratorio esterno.\nSuccessivamente, dal 1851 al 1871, Meucci prov\u00f2 sul collegamento pi\u00f9 di trenta telefoni di tipi diversi di sua concezione. Riusc\u00ec ad ottenere un primo soddisfacente risultato tra il 1858 e il 1860, usando un nucleo magnetico permanente, una bobina e un diaframma, ma fu solo tra il 1864 e il 1865 che ne riusc\u00ec a realizzare uno praticamente perfetto.\nQuesto telefono aveva tutti i requisiti di uno moderno; era infatti stato risolto il problema del diaframma in pelle, sostituito con uno interamente in metallo che poteva essere bloccato lungo tutta la circonferenza grazie a una scatola da barba il cui coperchio venne forato per ricavarne un cono acustico, e pure risolti i problemi riguardanti la comunicazione a lunga distanza, che i laboratori Bell avrebbero individuato molti anni pi\u00f9 tardi. Nello stesso anno, fu data dalla stampa la notizia dell'invenzione di un telefono da parte del valdostano Innocenzo Manzetti. Antonio in questa occasione rivendic\u00f2 la sua priorit\u00e0, con una lettera inviata al direttore del Commercio di Genova il 13 ottobre 1865 e che venne pubblicata il 1\u00ba dicembre. Inoltre, il 30 luglio 1871, alla gi\u00e0 disagiata situazione economica, si aggiunse un'ulteriore sciagura a causa dell'esplosione del traghetto Westfield, che collegava New York a Staten Island, e che rese Meucci infermo per molti mesi. Ciononostante, ancora convalescente, si impegn\u00f2 con tutte le sue forze per rendere operativa la sua invenzione.\nCaveat e brevetto del telettrofono.\nIl 12 dicembre 1871, Meucci fond\u00f2 con tre italiani la \"Telettrofono Company\", il cui obiettivo primario era quello di effettuare tutti i necessari esperimenti per la realizzazione del telettrofono. Il contratto prevedeva inoltre di estendere le attivit\u00e0 della societ\u00e0 in ogni stato d'Europa e del mondo, nei quali la \"Telettrofono Company\" si proponeva di ottenere brevetti, di formare societ\u00e0 affiliate e di concedere licenze. Tuttavia la compagnia si dissolse nel giro di un anno e, fallito il precedente tentativo del 1860 di proporre la sponsorizzazione dell'invenzione a qualche imprenditore italiano, il 28 dicembre 1871 Antonio Meucci deposit\u00f2 presso l'Ufficio Brevetti statunitense, a Washington, il caveat n. 3335 dal titolo \"Sound Telegraph\" in cui descriveva la sua invenzione, in attesa di trovare i 250$ per depositare un brevetto regolare.\nNell'estate del 1872, Antonio Meucci si rivolse al Vice Presidente Mr. Edward B. Grant dell'American District Telegraph Co. di New York, del quale erano consulenti Alexander Graham Bell ed Elisha Gray, affinch\u00e9 gli fosse concesso di sperimentare il suo telettrofono nelle linee telegrafiche di quella compagnia. Poich\u00e9 Grant, dopo aver promesso il suo aiuto, tergiversava con pretesti vari, dopo due anni Meucci richiese la restituzione delle descrizioni e dei disegni consegnati, ma gli fu risposto che erano stati smarriti. Nel dicembre 1874, Antonio non riusc\u00ec pi\u00f9 a trovare qualcuno che gli prestasse i 10$ necessari per pagare la tassa annuale di mantenimento del suo caveat e pertanto, esso decadde il 28 dicembre 1874, secondo quanto previsto dalla legge brevettuale statunitense di quel tempo. Tuttavia, alcuni critici hanno messo in dubbio tale aspetto della vicenda, poich\u00e9 Meucci fu in grado di brevettare altre invenzioni (non correlate al telefono) al costo di 35$ l'una negli anni 1872, 1873, 1875 e 1876.\nMassone, insignito del 33\u00ba grado del Rito scozzese antico ed accettato, l'8 agosto 1888 presiedette a New York, per delega del Gran maestro del Grande Oriente d'Italia Adriano Lemmi, l'iniziazione \"a vista\" di un diplomatico italiano.\nVenerd\u00ec 18 ottobre 1889 alle ore 9:40 antimeridiane, Antonio Meucci mor\u00ec nella sua casa di Clifton, Staten Island, poco prima che la societ\u00e0 \"Globe Telephone Company\" presentasse la sua sentenza, ancora fiducioso nel pieno riconoscimento della sua invenzione. Le sue ceneri si trovano al Garibaldi-Meucci Museum di New York, assieme alla tomba della moglie Ester.\nAltri brevetti.\nOltre al \"trasferimento elettrico della voce\", Meucci invent\u00f2 e brevett\u00f2 molti altri strumenti basati su processi chimici e meccanici. Fu titolare e depositario di ben 22 brevetti, tra cui:\nLa paternit\u00e0 del telefono.\nDopo Johann Philipp Reis (1860), il mancato rinnovo di 10 dollari del \"caveat\" da parte di Meucci a causa delle sue difficolt\u00e0 economiche permise a Bell nel marzo del 1876 di presentare la domanda di brevetto per il telefono elettrico da egli sviluppato.\nAppena venne a conoscenza che Bell aveva ottenuto il brevetto del telefono, Antonio Meucci reclam\u00f2 in ogni sede ed in ogni occasione la sua priorit\u00e0. Tale priorit\u00e0 si fondava sul fatto che la sua invenzione era di dominio pubblico nell'area di New York e pertanto, secondo la legge vigente, il brevetto Bell non costituiva una \"nuova ed utile arte... non prima conosciuta o usata in questo paese...\".\nEssendo Antonio Meucci un rispettato esponente della comunit\u00e0 degli immigrati italiani di New York e una persona ben veduta da tutti, furono in molti a chiedere al governo degli Stati Uniti di annullare i due brevetti Bell sul telefono. In data 29 settembre 1885, La Globe Telephone Co. di New York acquis\u00ec i diritti di Antonio Meucci e inoltr\u00f2 una petizione al Procuratore Generale degli Stati Uniti sostenendo la priorit\u00e0 di Antonio Meucci nell'invenzione del telefono. La stampa americana diede molto rilievo all'azione della Globe Telephone Company, parteggiando apertamente per Antonio Meucci.\nLa Bell Telephone Company, che deteneva i brevetti, giocando d'anticipo, il 10 novembre 1885 cit\u00f2 in giudizio la Globe e Meucci dinanzi alla Corte Distrettuale di New York, per infrazione di brevetto. Il Governo degli Stati Uniti avvi\u00f2 una serie di udienze pubbliche presso il Ministero degli Interni, presieduto da Lucius Q. C. Lamar, per accertare la fondatezza delle varie petizioni.\nIl 22 dicembre 1885, gli assistenti di H. L. Muldrow e G. A. Jenks, redassero un rapporto conclusivo, in cui affermavano di aver raccolto prove sufficienti in favore di Antonio Meucci. Nel 1886, nel primo dei tre processi in cui fu coinvolto, Meucci and\u00f2 alla sbarra come testimone nella speranza di stabilire la sua priorit\u00e0 nell'invenzione del telefono. Le prove presentate da Meucci in questa occasione furono contestate per la mancanza di evidenze materiali, poich\u00e9 esse sarebbero state perdute al laboratorio dell'American District Telegraph (ADT) di New York. L'ADT si fuse con la Western Union per diventarne una filiale solo nel 1901.\nIl 13 gennaio 1887, il Governo degli Stati Uniti cit\u00f2 in giudizio la Compagnia Bell nello stato del Massachusetts, dove la stessa aveva la sua sede legale. Mentre tale processo era in corso, la Compagnia Bell ottenne dalla Corte Distrettuale di New York una vittoria locale sulla Globe Telephone e su Meucci, grazie ad una sentenza del giudice William J. Wallace, emessa il 19 luglio 1887, secondo la quale Meucci avrebbe realizzato telefoni \"meccanici\" e non elettrici. Questa sentenza fu definita dallo storico italo-americano Giovanni Schiavo uno dei pi\u00f9 lampanti errori giudiziari negli annali della giustizia americana.\nLa Globe ricorse in appello e, successivamente, il caso venne rimandato alla Corte Suprema di Washington DC. Qui, il 12 novembre 1888, l'Onorevole William H. H. Miller annull\u00f2 la sentenza della Corte Distrettuale del Massachusetts e riafferm\u00f2 definitivamente la liceit\u00e0 dell'azione del Governo degli Stati Uniti. Fiduciosi in un esito favorevole all'azione del Governo contro la Compagnia Bell, la Globe Telephone Co. abbandon\u00f2 l'appello alla sentenza di primo grado della Corte distrettuale di New York.\nIl processo \"Stati Uniti contro Bell\" venne rinviato varie volte fino al 1897, quando, per evitare al governo degli Stati Uniti di aumentare ulteriormente i gi\u00e0 enormi costi sopportati fino a quel momento, ma anche a causa dell'ormai sopraggiunta morte di Antonio Meucci, fu chiuso.\nL'apparecchio descritto nell'originale domanda di brevetto presentata da Meucci descriveva un telefono meccanico (non elettrico), capace di trasmettere vibrazioni acustiche meccanicamente attraverso un cavo teso, una conclusione raggiunta da diverse pubblicazioni scientifiche (\"La corte ha inoltre ritenuto che il caveat del Meucci non descriveva alcun elemento di un telefono elettrico parlante...\" e \"La corte ritenne che il dispositivo del Meucci consisteva in un telefono meccanico consistente in un bocchino ed in un auricolare collegati da un cavo, e che oltre a ci\u00f2 l'invenzione del Meucci era pura immaginazione\").\nChristopher Beauchamp, chiedendosi chi abbia inventato il telefono, osserva che la concessione dei diritti di brevetto \"lungi dall'essere una mera questione di curiosit\u00e0 scientifica [...] divenne la chiave per controllare l'intero settore telefonico, ma che in realt\u00e0 questa \u00e8 una questione di pi\u00f9 ampio interesse storico\".\nSuccessivamente, un'indagine dello storico italo-americano Giovanni Schiavo ha sostenuto l'infondatezza e le irregolarit\u00e0 del processo. Il giudice della corte suprema D.R. Massaro invit\u00f2 l'ingegnere Basilio Catania (esperto di telecomunicazioni ed ex direttore generale del centro di ricerca CSELT) a presentare in una conferenza pubblica all'Universit\u00e0 di New York le prove da lui rinvenute[fonte?].\nL'11 giugno 2002 la Camera dei rappresentanti degli Stati Uniti ha passato una risoluzione chiedendo di riconoscere \"la vita e i risultati\", oltre che il suo contributo nell'invenzione del telefono.&gt; L'interpretazione della risoluzione \u00e8 controversa, perch\u00e9 non lo si accredita come vero e proprio inventore del telefono, ma come avente dato un contributo. Una simile risoluzione fu proposta al Senato degli Stati Uniti, ma non votata. La Camera dei Comuni del Canada, dieci giorni dopo la risoluzione statunitense, vot\u00f2 all'unanimit\u00e0 una mozione parlamentare nella quale si riconosceva Alexander Graham Bell quale inventore del telefono elettrico."}
{"id": "11025", "revid": "121506758", "url": "https://it.wikipedia.org/wiki?curid=11025", "title": "Bandiera della Bosnia ed Erzegovina", "text": "L'attuale bandiera della Bosnia ed Erzegovina \u00e8 stata adottata il 4 febbraio 1998, andando a sostituire una bandiera precedente, utilizzata a partire dall'indipendenza. L'attuale bandiera \u00e8 blu con un triangolo giallo (che ricorda vagamente la forma dello stato) e una fila di stelle bianche a cinque punte allineate lungo l'ipotenusa. I tre vertici del triangolo rappresentano la teoria delle tre etnie del paese (Serbi, Croati e Bosgnacchi). Le stelle rappresentano l\u2019Europa e sono pensate per essere continue (per questo le stelle in alto ed in basso sono a met\u00e0). I colori bianco, blu e giallo sono solitamente associati alla neutralit\u00e0 e alla pace, oltre ad essere tradizionalmente legati alla Bosnia Erzegovina."}
{"id": "11028", "revid": "33689", "url": "https://it.wikipedia.org/wiki?curid=11028", "title": "Z", "text": "La Z o z (in italiano chiamata zeta, ) \u00e8 la ventunesima e ultima lettera dell'alfabeto italiano e la ventiseiesima e ultima dell'alfabeto latino. Nella sua forma maiuscola rappresenta anche la lettera zeta dell'alfabeto greco, mentre nella sua forma minuscola una consonante fricativa alveolare sonora nell'alfabeto fonetico internazionale, dov'\u00e8 il simbolo corrispondente alla S sonora dell'italiano, come nella parola \"Brasile\", .\nStoria.\nNel latino antico il suono rappresentato dalla lettera Z (una variante sonora di S, quando situata tra due vocali) si trasform\u00f2 in R (rotacismo), e di conseguenza il simbolo non venne pi\u00f9 utilizzato. Venne quindi rimosso dall'alfabeto e al suo posto (prima di H), venne inserita una lettera nuova, la G. Nel I secolo a.C. venne reintrodotto assieme alla Y, allo scopo di rappresentare pi\u00f9 precisamente di quanto non fosse prima il valore della Z greca, che veniva altrimenti pronunciato con una S all'inizio della parola e con una S geminata (\"ss\") nel mezzo: \"sona\" = \u03b6\u03ce\u03bd\u03b7, \"cintura\"; \"trapessita\" = \u03c4\u03c1\u03b1\u03c0\u03b5\u03b6\u03af\u03c4\u03b7\u03c2, \"banchiere\".\nLa forma greca della Z era molto simile a quella del simbolo fenicio . Il nome del simbolo semitico era zayin, ma questo nome non venne adottato dai greci, che lo chiamarono zeta. Sembra probabile che zeta fosse il nome di un'altra delle sillabe semitiche, zade (tzaddi) trasferito alla Z per errore, oppure potrebbe trattarsi di un nome nuovo, creato su analogia di eta (\u03b7) e theta (\u03b8). La pronuncia della lettera semitica era come nella parola \"episodio\", oppure , come nell'italiano \"zeta\", in ogni caso era sempre sonora.\nTalvolta in corsivo la zeta latina viene scritta con un taglio a met\u00e0 della linea obliqua.\nZ gotica.\nUn disegno diverso della Z che ha avuto origine nella scrittura gotica \u00e8 la \"z tagliata\" (in tedesco: \"geschw\u00e4nztes Z\" o \"Z mit Unterschlinge\"). In alcuni caratteri Antiqua, questa lettera \u00e8 presente sia da sola sia in alcune legature. Insieme alla S lunga, \u00e8 all'origine della legatura \u00df nell'ortografia tedesca.\nUna variante grafica della Z tagliata \u00e8 chiamata ezh, inserita nell'alfabeto fonetico internazionale come segno per la fricativa postalveolare sonora.\nL'Unicode assegna delle codifiche per la \"BLACK-LETTER CAPITAL Z\" e la \"FRAKTUR SMALL Z\" tra gli intervalli simboli letterali e simboli matematici alfanumerici, come U+2128 (\u2128) e U+1D537 (\ud835\udd9f), rispettivamente.\nCodifica informatica.\nIl codice ASCII per Z maiuscola \u00e8 90 e per la minuscola \"z\" \u00e8 122;\no in binario, 01011010 e 01111010, rispettivamente.\nIl valore EBCDIC per la Z maiuscola \u00e8 233 \u00e8 per la z minuscola \u00e8 169 (64 in meno).\nIn HTML e in XML i riferimenti numerici dei caratteri sono \"codice_1\" per la maiuscola e \"codice_2\" per la minuscola."}
{"id": "11030", "revid": "497123", "url": "https://it.wikipedia.org/wiki?curid=11030", "title": "Alfabeto fonetico NATO", "text": "Lalfabeto telefonetico, chiamato spesso anche codice ICAO o meno propriamente \"NATO\", venne sviluppato negli anni cinquanta del XX secolo dall'Organizzazione Internazionale dell'Aviazione Civile (ICAO) per essere comprensibile (e pronunciabile) per tutti i piloti e gli operatori dell'aviazione civile.\nIl suo utilizzo \u00e8 prescritto dagli standard fraseologici aeronautici internazionali. Rimpiazz\u00f2 altri alfabeti fonetici, ad esempio quello dell'esercito statunitense (\"able baker\") e diverse versioni dell'alfabeto fonetico della RAF. Viene a volte erroneamente indicato come \"Alfabeto fonetico internazionale\", che \u00e8 in realt\u00e0 il nome ufficiale di un alfabeto usato in linguistica, creato alla fine del XIX secolo e costituito da segni, anche disegnati appositamente.\nStoria.\nVenne adottato, con piccole modifiche, dalla NATO. L'alfabeto fonetico NATO \u00e8 ampiamente utilizzato negli affari e nelle telecomunicazioni, in Europa e Nord America. \u00c8 stato adottato dall'Unione internazionale delle telecomunicazioni (ITU). Anche se \u00e8 composto da parole inglesi, le lettere codificate possono essere riconosciute facilmente da persone che parlano altre lingue.\nL'alfabeto viene usato per scandire parti di un messaggio o di una segnalazione che sono critiche o difficili da riconoscere durante una comunicazione vocale. Ad esempio il messaggio \"procedere alle coordinate DH98\" pu\u00f2 essere trasmesso come \"procedere alle coordinate Delta-Hotel-Niner-Eight\" e un C-130 che vola dritto di fronte a voi pu\u00f2 essere descritto come \"Charlie One Three Zero a ore dodici\".\nOltre agli alfabeti fonetici della RAF e dell'esercito statunitense citati in precedenza, molti altri alfabeti sono stati usati in passato. Ad esempio quello adottato dalla marina reale britannica durante la prima guerra mondiale oppure quello gergale di trincea della prima guerra mondiale (fronte occidentale) dell'esercito britannico. Quest'ultimo sembra essere l'origine di alcune espressioni colloquiali del personale della aviazione britannica come \"ack emma\" per mattino, \"pip emma\" per pomeriggio e \"ack-ack\" per antiaereo. \"Ack Emma\" era anche usato come 'Air Mechanic' dai Royal Flying Corps, 1914-1918.\nLe lettere.\nAlcuni dei fonemi dell'alfabeto vengono trascritti in modo differente a seconda delle pubblicazioni. In particolare, si pu\u00f2 trovare scritto \"Alpha\" anzich\u00e9 \"Alfa\" e \"Juliet\" anzich\u00e9 \"Juliett\"; poich\u00e9 la pronuncia \u00e8 identica e l'alfabeto \u00e8 pensato per essere parlato e non per la scrittura, questo non costituisce un problema.\nNumeri.\nPer i numeri, la convenzione ITU di Atlantic City nel 1947 ha stabilito ufficialmente la pronuncia fonetica indicata. \u00c8 tuttavia pratica comune, nelle comunicazioni internazionali, proferirli semplicemente in lingua inglese. In tal caso, talvolta al \"9\" \u00e8 preferito \"niner\", per evitare confusione col \"no\" tedesco (\"nein\") la cui pronuncia suona identica a \"nine\", ovvero con \"nove\", in caso di cattiva ricezione radio."}
{"id": "11031", "revid": "367445", "url": "https://it.wikipedia.org/wiki?curid=11031", "title": "1356", "text": ""}
{"id": "11032", "revid": "1012592", "url": "https://it.wikipedia.org/wiki?curid=11032", "title": "Y", "text": "La Y o y (chiamata in italiano ipsilon, oppure i greca o i greco) \u00e8 la venticinquesima lettera dell'alfabeto latino moderno e la ventiduesima di quello latino antico. Lo stesso segno (maiuscolo) rappresenta anche la lettera \"ipsilon\" dell'alfabeto greco e la lettera \"u\" di quello cirillico; inoltre, il simbolo [y] indica una vocale anteriore alta labializzata nell'alfabeto fonetico internazionale. L'Y non fa parte dell'alfabeto italiano, ed \u00e8 presente solo in parole prese in prestito da altre lingue. Nei grecismi dell'italiano, l'ipsilon originario \u00e8 rappresentato dalla vocale \"i\".\nStoria.\nLa Ypsilon deriva dalla lettera fenicia waw, che aveva valore fonetico vocalico [u] e semivocalico [w].\nLa waw diede origine alla lettera latina V e alla lettera greca ypsilon, il latino conserv\u00f2 il fonema semivocalico [w] e vocalico [u] (a volte anche pronunciata [\u028a]) originario usando la V, senza distinzioni grafiche per i fonemi.\nNell'alfabeto greco antico la vocale Ypsilon era pronunciata in origine [u]; la pronuncia pass\u00f2 nel periodo classico (nel dialetto ionico-attico) a [y] (oggi fonema presente in alcune lingue, come nel caso della \"\u00fc\" tedesca o lombarda, usata anche nella pronuncia restaurata del latino); ancor pi\u00f9 tardi l'ipsilon fu letto , ossia la pronuncia del greco moderno e latino ecclesiastico.\nI romani, per via dei sempre pi\u00f9 frequenti grecismi, importarono la Y greca come nuova vocale intorno al I secolo a.C. (cos\u00ec come venne reintrodotta la \"Z\", con pronuncia [d\u0361z]), solo in parole derivate dal greco, con la pronuncia [y] che ancora persisteva in greco. Essi la utilizzarono inoltre, ma raramente, anche nel loro sistema di numerazione, per rappresentare il numero 150.\nLa lettera \"Y\" era originariamente una vocale, mentre ora in molte lingue indica il suono di una semiconsonante.\nPer l'evoluzione del grafema, vedi la voce V e U.\nGrafie alternative.\nIn nederlandese, la lettera \"Y\" non faceva originariamente parte dell'alfabeto. D'altra parte, essa \u00e8 stata usata (e \u00e8 ancora in uso, anche se in misura minore) come equivalente informale della sequenza di grafemi \"IJ\" (minuscolo \"ij\"), che rappresenta il dittongo [\u025bi] (grosso modo, come nell'italiano \"lei\" [l\u025bi]).\nLo stesso dittongo \u00e8 anche scritto, occasionalmente, \"\u0178\" (minuscola \"\u00ff\"): qui, la dieresi rappresenta i due punti dell\"i\" e dell\"j\" fusi insieme.\nLa grafia \"IJ\" / \"ij\" \u00e8 considerata pi\u00f9 accurata. Formalmente, la lettera Y \u00e8 usata in alcuni prestiti, come \"systeem \"(sistema), e nomi propri, come Van Dyck.\nSimbolo pitagorico.\nLa Y era un simbolo risalente ad antiche tradizioni sapienziali, utilizzato in particolare dalla scuola pitagorica per indicare il bivio ideale tra gli opposti sentieri iniziatici del vizio e della virt\u00f9.\nLa stessa simbologia, conosciuta anche dal poeta Virgilio, sarebbe presente nell\"Eneide\", dove secondo il commentatore Servio Mario Onorato connotava le fattezze del ramo d'oro rinvenuto da Enea, che gli avrebbe consentito la discesa nell'oltretomba Averno. \nL'aspetto biforcuto del ramo, che mostrava la divaricazione tra la via di destra, diretta ai Campi Elisi, e quella di sinistra, rivolta invece al Tartaro e alla perdizione, significava come il dualismo tra bene e male avesse in realt\u00e0 un'unica origine.\nLa forma a Y del ramo d'oro fu attribuita in epoca medioevale, per analogia, all'albero della conoscenza del bene e del male, giungendo anche, attraverso correnti ermetiche, cabbalistiche e neoplatoniche, fino a Dante Alighieri."}
{"id": "11035", "revid": "809148", "url": "https://it.wikipedia.org/wiki?curid=11035", "title": "Transizione di fase", "text": "In fisica e chimica il termine transizione di fase (o \"\"passaggio di stato\" o \"cambiamento di stato\" o \"transizione di stato\"\") indica la trasformazione di un sistema termodinamico da uno stato di aggregazione ad un altro: la caratteristica distintiva di una transizione di fase \u00e8 il brusco cambiamento di una o pi\u00f9 propriet\u00e0 fisiche, in particolare la capacit\u00e0 termica, alla minima variazione di variabili termodinamiche come la temperatura. Alcuni esempi di transizioni di fase sono:\nTali transizioni avvengono quando l'energia libera di un sistema \u00e8 non-analitica per alcuni valori delle variabili termodinamiche. Questa non-analiticit\u00e0 generalmente proviene da sistemi con un alto numero di particelle e non \u00e8 presente in sistemi molto piccoli.\nClassificazione delle transizioni di fase.\nClassificazione di Ehrenfest.\nIl primo tentativo di classificare le transizioni di fase \u00e8 dovuto a Paul Ehrenfest, che raggrupp\u00f2 le transizioni di fase in base ai gradi di non-analiticit\u00e0 coinvolti. Sebbene utile, la classificazione di Ehrenfest risulta difettosa, come si vedr\u00e0 successivamente.\nSotto questo schema, le transizioni di fase erano classificate in due gruppi dalla pi\u00f9 bassa derivata dell'energia libera di Gibbs (entalpia libera) che risultava discontinua al momento della transizione. La transizione di fase del primo ordine presenta una discontinuit\u00e0 nella derivata prima dell'energia libera, calcolata rispetto ad una variabile termodinamica. Le varie transizioni solido/liquido/gas sono classificate al primo ordine in quanto la densit\u00e0, che \u00e8 legata all'inverso del volume, e il quale \u00e8 la derivata prima dell'energia libera rispetto alla pressione, presenta una discontinuit\u00e0 lungo la transizione.\nLe transizioni di fase del secondo ordine hanno una discontinuit\u00e0 in una derivata seconda dell'energia libera. Queste includono la transizione alla fase ferromagnetica in materiali come il ferro, dove la magnetizzazione, che \u00e8 la derivata prima dell'energia libera rispetto al campo magnetico applicato, cresce dallo zero con continuit\u00e0 non appena la temperatura \u00e8 al di sotto di quella di Curie, mentre la suscettivit\u00e0 magnetica, che \u00e8 la derivata seconda dell'energia libera rispetto al campo, cambia con discontinuit\u00e0. Nello schema di Ehrenfest potrebbero esserci, in principio, transizioni di fase del terzo ordine, del quarto, e cos\u00ec via.\nClassificazione moderna delle transizioni di fase.\nLo schema di Ehrenfest \u00e8 un metodo di classificazione poco accurato, in quanto basato sulla teoria di campo medio: questa \u00e8 inesatta in vicinanza della transizione di fase, poich\u00e9, come si vedr\u00e0, trascura le fluttuazioni. Per esempio, predice una discontinuit\u00e0 finita nella capacit\u00e0 termica alla transizione ferromagnetica, ovvero una transizione del \"secondo ordine\", secondo la definizione di Ehrenfest. Nei ferromagneti reali, la capacit\u00e0 termica diverge all'infinito.\nNel moderno schema di classificazione, le transizioni di fase sono divise in due categorie:\nDiverse transizioni sono note come transizioni di fase di ordine infinito. Sono continue, ma non rompono alcuna simmetria. L'esempio pi\u00f9 noto \u00e8 la transizione di Berezinsky-Kosterlitz-Thouless nel modello XY in 2 dimensioni.\nLa maggior parte delle transizioni continue, e alcune di quelle del primo ordine, sono anche transizioni di fase quantistiche, responsabili, tra le altre cose, della separazione delle forze fondamentali, o del passaggio da un plasma di quark e gluoni, in cui questi ultimi sono liberi, alla materia adronica, dove invece sono confinati. Infine molte transizioni di fase quantistiche in gas elettronici in 2 dimensioni sono di ordine infinito.\nPropriet\u00e0 delle transizioni di fase.\nPunti critici.\nNei sistemi contenenti fasi liquide e gassose, \u00e8 presente una speciale combinazione di pressione e temperatura, nota come punto critico, dove la transizione liquido/gas diventa del secondo ordine. Vicino al punto critico, il fluido \u00e8 sufficientemente caldo e compresso che la distinzione fra le due fasi \u00e8 praticamente inesistente.\nCi\u00f2 \u00e8 associato al fenomeno dell'opalescenza critica: il liquido presenta un aspetto torbido, dovuto a fluttuazioni di densit\u00e0 presenti in tutti gli ordini di grandezza (corrispondenti a tutte le lunghezze d'onda possibili, incluse quelle della luce visibile) che permettono la diffusione della luce in ogni direzione.\nSimmetria.\nLe transizioni di fase spesso (ma non sempre) avvengono tra fasi a differente simmetria. Si consideri, ad esempio, la transizione tra un fluido (liquido o gas) e un cristallo. Un fluido, che \u00e8 composto di atomi sistemati in modo disordinato ma omogeneo, possiede la simmetria traslazionale continua: ogni punto all'interno del fluido ha le stesse propriet\u00e0 di qualsiasi altro punto. Un cristallo, d'altra parte, \u00e8 formato da atomi sistemati in un reticolo regolare. Ogni punto nel solido non \u00e8 simile agli altri, a meno che questi punti non siano separati da una stessa distanza reticolare.\nGeneralmente, in una transizione di fase, si pu\u00f2 distinguere una fase pi\u00f9 simmetrica rispetto alle altre. La transizione da una fase pi\u00f9 simmetrica ad una meno simmetrica va sotto il nome di rottura di simmetria. Nella transizione fluido-solido, ad esempio, la simmetria rotta \u00e8 la traslazione nel continuo.\nLa transizione ferromagnetica \u00e8 un altro esempio di transizione con simmetria rotta, in questo caso l'inversione della corrente elettrica di spin e delle linee del campo magnetico. Questa simmetria \u00e8 anche detta \"simmetria su-gi\u00f9\" o di \"inversione temporale\". Si rompe nella fase ferromagnetica a causa della formazione di domini magnetici contenenti momenti magnetici allineati. All'interno di ogni dominio c'\u00e8 un campo magnetico che punta in una determinata direzione scelta spontaneamente durante la transizione. Il nome \"inversione temporale\" deriva dal fatto che la direzione della corrente viene invertita quando sono invertite le coordinate temporali.\nLa presenza o meno di una rottura di simmetria \u00e8 importante per la classificazione e quindi il comportamento della transizione di fase: \u00e8 stato precisato da Landau che, dato un qualsiasi stato di un certo sistema, si pu\u00f2 inequivocabilmente dire se sia o no in possesso di una particolare simmetria. Di conseguenza non \u00e8 possibile deformare analiticamente una fase in un'altra in possesso di una simmetria differente: ci\u00f2 significa che, ad esempio, \u00e8 impossibile per la fase solido-liquido finire in un punto critico come il liquido-gas. Comunque, le transizioni con rottura di simmetria possono essere o di primo o di secondo ordine.\nTipicamente, la fase a pi\u00f9 alta simmetria \u00e8 sul lato pi\u00f9 caldo della transizione, mentre quella a simmetria pi\u00f9 bassa sul lato a temperatura pi\u00f9 bassa. Questo \u00e8 certamente il caso per le transizioni solido-fluido e ferromagnetica. Ci\u00f2 accade perch\u00e9 l'hamiltoniana del sistema presenta tutte le simmetrie dello stesso, mentre a bassa energia alcune di queste mancano (questo fenomeno va sotto il nome di rottura spontanea di simmetria): a basse temperature, il sistema tende ad essere confinato in stati a bassa energia; alle temperature pi\u00f9 alte, le fluttuazioni termiche consentono al sistema di accedere a stati ad energia maggiore e quindi alle altre simmetrie dell'hamiltoniana.\nQuando la simmetria \u00e8 rotta, \u00e8 necessario introdurre una o pi\u00f9 nuove variabili per descrivere lo stato del sistema. Ad esempio, nella fase ferromagnetica si deve introdurre la magnetizzazione, la cui direzione \u00e8 scelta spontaneamente quando il sistema viene raffreddato al di sotto del punto di Curie. Tali variabili sono dette parametri d'ordine, poich\u00e9 misurano il livello di ordine del sistema, e sono differenti a seconda del sistema che si sta studiando. Possono essere definiti anche per transizioni senza rottura di simmetria.\nLe transizioni di fase con rottura di simmetria hanno un ruolo importante anche in cosmologia. Si \u00e8 supposto che, nell'universo caldo delle origini, il vuoto possedesse un ampio numero di simmetrie. Con l'espansione e il raffreddamento dell'universo, il vuoto ha subito una serie di transizioni di fase con rottura di simmetria. Ad esempio la transizione elettro-debole ha rotto la simmetria SU(2)\u00d7U(1) del campo elettrodebole nella simmetria U(1) del ben noto campo elettromagnetico. Questa transizione \u00e8 importante per comprendere l'asimmetria tra materia e antimateria presente nell'universo attuale.\nEsponenti critici e classi di universalit\u00e0.\nLe transizioni di fase continue sono pi\u00f9 facili da studiare di quelle del primo ordine a causa dell'assenza di calore latente, e si \u00e8 scoperto che hanno diverse interessanti propriet\u00e0. Il fenomeno associato con le transizioni di fase continue \u00e8 detto fenomeno critico, dovuto all'associazione con il punto critico.\nLe grandezze termodinamiche delle transizioni di fase continue possono essere caratterizzate da parametri detti esponenti critici: all'avvicinarsi della temperatura formula_1 a quella critica formula_2, queste grandezze divergono secondo una legge di esponente a potenza. Utilizzando l'energia libera di Gibbs, si possono ricavare le espressioni di queste grandezze e quindi le dipendenze al limite. Ad esempio, per la suscettivit\u00e0 magnetica si ha:\nche, quando formula_4, diverge secondo la legge:\nCon il calore specifico si ottiene:\nche segue la seguente legge di potenza:\nLa costante formula_8 \u00e8 l'esponente critico associato con la capacit\u00e0 termica. Non \u00e8 difficile vedere che deve essere inferiore a formula_9 per non avere calore latente durante la transizione. Il suo effettivo valore dipende dal tipo di transizione di fase considerata. Per formula_10, il calore specifico ha un \"nodo\" alla temperatura di transizione. Questo \u00e8 il comportamento dell'elio liquido alla \"transizione lambda\" da uno stato normale a uno superfluido, per il quale gli esperimenti hanno trovato formula_11. Per formula_12, la capacit\u00e0 termica diverge alla temperatura di transizione (sebbene, per formula_13, la divergenza non \u00e8 abbastanza forte da produrre un calore latente). Un esempio di tale comportamento \u00e8 la transizione di fase ferromagnetica in formula_14 dimensioni. Nel modello di Ising in formula_14 dimensioni per magneti monoassiali, dettagliati studi teorici hanno calcolato l'esponente formula_16.\nAlcuni modelli non seguono questa legge di evoluzione. Ad esempio, la teoria di campo medio predice una discontinuit\u00e0 finita della capacit\u00e0 termica alla temperatura di transizione, mentre il modello di Ising in due dimensioni ha una divergenza logaritmica. Comunque questi sistemi sono un'eccezione alla regola: le transizioni di fase reali presentano leggi di potenza.\nSi possono poi definire ben due esponenti critici legati al parametro d'ordine (che per comodit\u00e0 indicheremo con formula_17):\nPer gli ultimi due esponenti critici, che possono essere definiti formula_20 e formula_21 bisogna innanzitutto introdurre la funzione di correlazione. La sua trasformata di Fourier, formula_22, \u00e8 legata all'esponente formula_23 dalla relazione:\ndove formula_25 \u00e8 la lunghezza di correlazione; essa \u00e8 la lunghezza rilevante di scala, ovvero se due siti (o \"spin\", nel caso ferromagnetico) sono a una distanza pi\u00f9 grande di formula_25, questi sono praticamente non correlati. Anche questa diverge secondo una legge di potenza:\n\u00c8 importante il fatto che le transizioni di fase presenti in sistemi differenti posseggono lo stesso set di esponenti critici. Questo fenomeno \u00e8 noto come universalit\u00e0. Ad esempio, gli esponenti critici al punto critico liquido-gas sono risultati indipendenti dalla composizione chimica del fluido. Ancor pi\u00f9 stupefacente: essi sono un'esatta stima per gli esponenti critici della transizione ferromagnetica nei magneti monoassiali. Tali sistemi sono detti classi di universalit\u00e0. L'universalit\u00e0 \u00e8 una predizione della teoria del gruppo di rinormalizzazione, che stabilisce che le propriet\u00e0 termodinamiche di un sistema vicino alla transizione di fase dipendono solo da un piccolo numero di caratteristiche, come la dimensionalit\u00e0 e la simmetria, e che la transizione \u00e8 insensibile alle propriet\u00e0 microscopiche del sistema.\nTeoria di campo medio.\nNel 1907, Pierre Weiss propose una teoria fenomenologica sul ferromagnetismo nella quale assunse che gli spin interagissero tra loro attraverso un campo molecolare proporzionale alla media (da qui \"teoria di campo medio\") della magnetizzazione.\n\u00c8 quindi particolarmente interessante studiare una applicazione di tale teoria ad un sistema ferromagnetico. Per poterlo descrivere \u00e8 utile introdurre un semplice modello reticolare, noto come modello di Ising.\nModello di Ising.\nIl modello di Ising, costruito appositamente per un sistema ferromagnetico, cerca di rispondere a 2 precise richieste:\na) trovare equazioni abbastanza semplici da risolvere, possibilmente in maniera analitica, o al peggio con un computer;\nb) non perdere in tale processo di semplificazione nessuna delle caratteristiche essenziali del sistema fisico che si vuole studiare.\nLa pi\u00f9 semplice hamiltoniana che si pu\u00f2 scrivere \u00e8:\ndove formula_29 e formula_30 sono indici che identificano i siti del reticolo, formula_31 \u00e8 una costante di accoppiamento positiva, mentre formula_32 indica che la somma va fatta sui primi vicini. Riguardo alle due formula_33, se queste sono intese come matrici di Pauli, questa hamiltoniana definisce il \"modello quantistico di Heisenberg\". Se con le formula_33 si intendono, invece, i vettori di spin classici, allora si sta definendo il \"modello classico di Heisenberg\". Si pu\u00f2 ulteriormente semplificare, decidendo di prendere solo due valori possibili per formula_35. Sar\u00e0 proprio questa hamiltoniana con questi ultimi spin quella utilizzata nel modello di Ising.\nA questo punto si pu\u00f2 legare l'hamiltoniana con l'energia libera di Helmholtz tramite la funzione di partizione formula_36, che lega l'hamiltoniana alla temperatura e consente di calcolare la probabilit\u00e0 di una particolare configurazione del sistema o il valore medio del campo (in questo caso la magnetizzazione):\ndove formula_38, formula_39 costante di Boltzmann.\nQuest'ultima si lega molto semplicemente all'energia libera di Helmholtz:\nApprossimazione di campo medio.\nRisolvere il modello di Ising non \u00e8 affatto semplice: \u00e8 per questo che Weiss propose la sua approssimazione di campo medio. L'approssimazione si basa sulla seguente idea: si consideri un particolare spin formula_41, e si assuma che la corrispondente energia formula_42 possa essere calcolata sostituendo a tutti gli altri spin il loro valor medio formula_43. In questo modo ci si riduce ad un problema classico di paramagnetismo. \u00c8 conveniente mettere, poi, il sistema sotto l'azione di un campo magnetico esterno formula_44, che aggiunge artificialmente la rottura di simmetria sperimentata dal sistema; in questo modo l'hamiltoniana totale risulta avere la forma seguente:\ndove formula_46 \u00e8 il momento magnetico.\nQuesta potr\u00e0 essere legata all'energia libera tramite la funzione di partizione e da questa, attraverso la sua trasformata di Legendre, si potranno determinare gli esponenti critici:\nSaranno infatti i minimi di quest'ultima a consentire il calcolo di tali esponenti, senza dimenticare che al posto di tutte le quantit\u00e0 con pedice formula_29 andr\u00e0 sostituito il corrispondente valore medio, il tutto nel limite di formula_44 tendente a \"zero\" (il che significa ricordarsi che la transizione, in realt\u00e0, avviene senza alcun campo esterno).\nL'approssimazione di campo medio, per\u00f2, non \u00e8 valida: la formulazione, poco sopra riassunta, pur risultando molto semplice, ha lo svantaggio di non considerare le fluttuazioni dei campi. Molte, allora, sono le teorie che cercano di ovviare a tale inconveniente per poter spiegare dati sperimentali altrimenti inspiegabili. Tra queste si pu\u00f2 citare la teoria di Ginzburg-Landau, anch'essa una teoria di campo sul continuo.\nTransizione di fase del primo ordine in termodinamica.\nLa transizione di fase in termodinamica \u00e8 rappresentabile soddisfacentemente dal diagramma delle fasi: il diagramma delle fasi \u00e8 un piano pressione e temperatura come quello indicato in figura. Per l'ambito termodinamico di base interessano solo le transizioni del primo ordine e nelle fasi comuni: solida, liquida e vapore.\nCome si vede nelle figure ogni punto del piano formula_50 rappresenta un determinato valore dei parametri della sostanza (a volume costante, anche se non necessariamente). Ogni punto rappresenta quindi una ben determinata fase della sostanza, eccetto che i punti che si trovano sulle linee: queste linee curve vengono dette \"linee di transizione\", che dividono nettamente le fasi della sostanza. Ebbene sulle linee di transizione avviene il passaggio da una fase all'altra della sostanza: la transizione avviene solo per determinate coppie di valori formula_50 e chiaramente dipendono dal tipo di sostanza. Il punto C \u00e8 il punto critico, cio\u00e8 il punto dato da formula_52, che rappresenta il valore massimo della temperatura per il quale la sostanza si pu\u00f2 trovare nello stato liquido, oltre tale temperatura la sostanza pu\u00f2 trovarsi solo in stato gassoso.\nIl punto formula_53 \u00e8 detto punto triplo: esso rappresenta l'unica coppia di valori per una determinata sostanza, nella quale le tre fasi coesistono simultaneamente. Questo punto \u00e8 caratteristico per ogni sostanza e quindi viene usato con successo nella taratura della temperatura dei termometri.\nNelle due figure c'\u00e8 una sottile ma importante differenza: la pendenza della curva di transizione liquido-solido. Nella figura 1 si ha l'andamento tipico delle transizioni per la maggior parte delle sostanze, come si vede l'aumento della pressione non provoca che piccole variazioni di volume in accordo con fatto che il liquido \u00e8 poco comprimibile rispetto al solido. Viceversa la figura 2 mostra l'andamento caratteristico dell'acqua e di poche altre sostanze: la pendenza della curva \u00e8 negativa ci\u00f2 implica propriet\u00e0 peculiari dell'acqua e delle sostanze che presentano tale diagramma. La pi\u00f9 importante \u00e8 il fatto che la densit\u00e0 dell'acqua liquida \u00e8 maggiore di quella del ghiaccio, motivo per cui il ghiaccio galleggia sull'acqua.\nL'equazione che caratterizza le transizioni di fase del primo ordine con pressione e temperatura che rimangono costanti, va ricercata nella conservazione del potenziale di Gibbs o energia libera di Gibbs: formula_54, dove formula_55 \u00e8 l'energia interna, formula_56 l'entropia, formula_57 l'entalpia. Si arriva ad un'equazione detta Equazione di Clapeyron che pu\u00f2 essere ricavata anche senza determinare i potenziali di cui sopra: il risultato \u00e8 identico.\nConsideriamo allora una trasformazione reversibile nella quale sono costanti la pressione e la temperatura: si conserva il potenziale di Gibbs:\nci\u00f2 significa che per un cambiamento infinitesimo della pressione e temperatura, da formula_59 e formula_60 si avr\u00e0:\nda cui:\ndalla quale si ottiene l'equazione differenziale di Clapeyron:\ndove formula_64 rappresenta il calore latente di trasformazione.\nDobbiamo far notare che questa equazione non \u00e8 risolubile immediatamente: vi \u00e8 bisogno di certe accettabili approssimazioni, poich\u00e9 formula_64 dipende essa stessa dalla temperatura."}
{"id": "11037", "revid": "277947", "url": "https://it.wikipedia.org/wiki?curid=11037", "title": "Balletto", "text": "Il balletto \u00e8 un particolare tipo di rappresentazione coreografica che nasce a partire dal primo Rinascimento dalle composizioni dei maestri di ballo presso le corti signorili italiane e francesi.\nCon le successive evoluzioni, il termine balletto oggi comprende un'ampia variet\u00e0 di rappresentazioni sceniche di un dramma visivo svolto per mezzo di danza e pantomima, spesso accompagnato da musica e interpretato da danzatori secondo una coreografia predeterminata. Comunemente con il generico termine \"balletto\" o \"balletto classico\" ci si riferisce anche al balletto moderno evolutosi dalla scuola di San Pietroburgo in particolare attraverso l'esperienza dei Ballet Russes fino alla spinta in senso pi\u00f9 \"formale\" di George Balanchine, e comunque a forme di danza teatrale che utilizzano movimenti del corpo riconducibili alla tecnica accademica della danza classica.\nStoria del balletto.\nIl Rinascimento: la nascita del balletto.\nIl fiorire dei commerci, l'affinarsi delle tecniche, il nuovo interesse per la cultura scaturito dall'Umanesimo provocarono nell'Italia di inizio 1400 un fiorire delle arti presso le corti nobiliari. Mentre presso le corti medioevali il prestigio era dettato dal potere militare e dai possedimenti, divent\u00f2 ora importante per la classe dominante dimostrare la propria eccellenza e trasformare la corte nel \"teatro\" dove mettere in scena il proprio splendore.\nIn particolare le feste di corte diventarono sempre pi\u00f9 sfarzose e fantasiose, includendo spesso anche rappresentazioni danzate nelle quali per\u00f2 i danzatori non erano professionisti ma nobili di corte che danzavano per piacere e dovere sociale.\nIn questi anni, caratterizzati da una massiccia codificazione di tutte le arti, comparve nelle corti italiane un nuovo personaggio: il maestro e teorico di danza. Alcuni nomi sono giunti a noi grazie agli scritti conservati presso le biblioteche, come Domenico da Piacenza, e i suoi allievi Antonio Cornazano (pure attivo fra Piacenza e Ferrara) e Guglielmo Ebreo da Pesaro (conosciuto anche come \"Giovanni Ambrogio\"), accomunati da una stessa visione teorica e da una stessa terminologia, tanto da poter parlare di una primitiva \"scuola italiana\" (la \"scuola lombarda\") che stabilisce per prima le regole tecniche, l'estetica, l'etica del danzatore:\nSiamo di fronte a trattati sicuramente troppo complessi per un pubblico aristocratico, e presumibilmente destinati alla formazione di maestri di danza, una professione quindi gi\u00e0 fortemente richiesta dalle corti del primo Rinascimento.\nDal ballo nobile alla danza teatrale.\nDomenico nel suo trattato \"De arte saltandi et choreas ducendi\" operava una prima distinzione fra \"bassa danza\" e \"ballo\", la prima (distinguibile in \"bassadanza\" propriamente detta e \"quaternaria\") eseguita con una tecnica che evita i salti, a contatto con il suolo e caratterizzata da un incedere grave e dal portamento nobile, il secondo (rapido e identificato da \"saltarello\" e \"piva\") con salti e variazioni pi\u00f9 dinamiche. Tale distinzione sar\u00e0 poi ripresa, sottolineata e chiarita dal Cornazano:\nEseguita a partire dal XIII secolo e rimasta in voga fino alla met\u00e0 del Cinquecento in Francia, la bassadanza \u00e8 considerata dai trattatisti quattrocenteschi come termine di paragone per ogni altra danza. Ed \u00e8 probabilmente da un passo derivato dalla bassadanza, il \"brando\", congiuntamente alla \"moresca\" \u2013 danza guerresca di derivazione spagnola \u2013, entrambe citate da Baldassarre Castiglione nel suo \"Il Cortegiano\" a proposito degli intermezzi di uno spettacolo rappresentato alla corte di Urbino nel 1513, che la danza cominci\u00f2 ad affrancarsi dall'ambito del ballo nobiliare per divenire arte spettacolare.\nIl termine \"balletto\" si comincia a usare in Italia al posto di \"ballo\" agli inizi del Cinquecento. Una prima testimonianza di messa in scena di uno spettacolo danzato legato ad un tema unitario si trova poi sempre in Italia, messo in scena durante il banchetto di nozze fra Gian Galeazzo Maria Sforza e Isabella d'Aragona nel 1489 a Tortona. La rappresentazione allegorica, realizzata a cura di Bergonzio Botta e dedicata alla esaltazione dell'amore coniugale, prende il nome di \"balletto conviviale\" e verr\u00e0 imitata in molte altre corti negli anni successivi.\nLe origini del balletto in Francia sono legate alla nascita del \"ballet de cour\" ad opera dell'italiano Baldassarre Baltazarini da Belgioioso. I maggiori balli in uso nel XVI secolo in Francia e in altri paesi europei sono stati accuratamente descritti nel 1589 da Thoinot Arbeau (pseudonimo di Jean Tabourot) nel suo trattato \"Orch\u00e9sographie.\" Appartiene al genere delle mascherate il \"Bal des ardents\" organizzato da Carlo VI nel 1393, un particolare tipo di corteo messo in scena da nobili travestiti da personaggi storici o mitologici. Le cronache riportano che in occasione del matrimonio del duca di Vermandois il re stesso aveva messo in scena un ballo, assieme a quattro amici tutti travestiti da \u00abuomini selvaggi\u00bb, indossando costumi ricoperti di fiocchi di lino cardato; essendosi avvicinati troppo al fuoco di una torcia, i danzatori si erano trasformati all'istante in torce umane, e solo il re fu salvato dal rogo grazie al pronto intervento di una dama che con la propria gonna spense le fiamme.\nIn Inghilterra lo sviluppo della danza teatrale pare essere invece legato alle \"Masque\", danze mascherate che si svolgevano durante i balli reali con la partecipazione degli stessi sovrani e che comprendevano danze, canti e recite di poesie secondo programmi e testi predefiniti (Ben Johnson all'inizio del Seicento fu autore di alcune Masque).\nParallelamente in campo musicale si assiste ad un graduale affrancamento della musica strumentale dal canto, e questa trasformazione influenza non poco anche i modi della danza che non pi\u00f9 guidata dalle parole pu\u00f2 divenire ritmica e sviluppare una poetica indipendente e una espressivit\u00e0 nuova con il corpo in primo piano.\nUn segno evidente della grande trasformazione che avviene nelle rappresentazioni danzate in questo periodo \u00e8 la nascita delle prime \"scuole di ballo nobile\", scaturita anche dalla ampia diffusione dei primi trattati sulla tecnica di cui abbiamo detto sopra e dalla richiesta proveniente inizialmente dagli stessi principi e gentiluomini per non sfigurare a corte. La prima grande scuola per ballerini, venne fondata all'inizio del Cinquecento da Pompeo Diobono: da qui usciranno Ludovico Paluello, Bernardo Tetoni, Baldassarre Baltazarini da Belgioioso, Cesare Negri. Dalle scuole italiane cominciarono poi a diffondersi in tutta Europa maestri di \"Ballo nobile\" che si stabilirono presso le principali corti europee, dando inizio ad un irraggiamento delle conoscenze tecniche e teoriche di danza che non si arrester\u00e0 per i successivi quattro secoli.\nNel 1602 Cesare Negri, ormai anziano, pubblicher\u00e0 nel suo \"Le Gratie d'amore\" (poi ripubblicato nel 1604 col titolo \"Nuove inventioni di Balli\") le prime norme stilistiche che si ritrovano tuttora ripetute nella tecnica accademica, fra cui la base delle \"cinque posizioni\" e l'impostazione con i \"piedi in fuori\".\nIl balletto di corte (\"Ballet de cour\").\nCaterina de' Medici, un membro della signoria di Firenze, divenne regina di Francia nel 1547 sposando il re Enrico II, ed introdusse in Francia gli stessi spettacoli che aveva conosciuto in Italia. Questi spettacoli erano allestiti da Baldassarre Baltazarini da Belgioioso ( \"Baltasar de Beaujoyeulx\") un musicista molto dotato. Egli era stato chiamato dall'Italia per diventare maestro di musica dei figli del re in Francia.\nGli storici del balletto considerano uno degli spettacoli di Belgioioso, il \"Ballet Comique de la Reine\" (orig. \"Balet comique de la Royne\"), come primo vero balletto. Era uno spettacolo sontuoso che durava circa cinque ore e mezza, rappresentato la prima volta il 15 ottobre 1581 in onore del matrimonio fra il Duca di Joyeuse e Marguerite de Vaudemont, sorella della regina. Il balletto raccontava del mito antico di Circe che aveva il potere di trasformare gli uomini in bestie e includeva musica strumentale, canto, lettura di versi, danza e in cui gli stessi nobili di corte presero parte alla rappresentazione. Poich\u00e9 la tecnica di danza era estremamente limitata, Baltazarini dovette ripiegare su costumi spettacolari e grandi scenografie per impressionare il pubblico. Per essere sicuro che la gente capisse la storia, egli fece distribuire copie dei versi usati nel balletto. Il balletto fu un successo enorme e fu molto imitato nelle altre corti d'Europa.\nSpettacoli coreografici vennero poi rappresentati di frequente anche alla corte di Enrico III di Francia, che era stato fra gli spettatori delle messe in scena di Baltazarini, ma al tema mitologico o allegorico veniva spesso preferita una forma pi\u00f9 leggera, il \"ballet mascarade\", in genere parodia mimata di fatti di attualit\u00e0.\nPare che alcune creazioni siano poi state realizzate a scopi di propaganda dallo stesso cardinale Richelieu, come ad esempio il \"Ballet de quatre monarchies chr\u00e9tiennes\" (1635) e il \"Ballet de la prosperit\u00e9 des armes de France\" (1641), il che testimonia la popolarit\u00e0 gi\u00e0 raggiunta allora dal balletto.\nIn Italia la Corte dei Medici risultava ai tempi piuttosto attiva, sotto la guida del coreografo Angelo Ricci. Fra gli spettacoli, ispirati in genere a quei temi propri dell'Umanesimo che era stato fonte ispiratrice delle origini, si cominciarono a trovare sempre pi\u00f9 spesso balletti con cavalli in scena, probabile eredit\u00e0 dei tornei medievali. Questo genere equestre verso la fine del Cinquecento trov\u00f2 sempre pi\u00f9 larga fortuna specie in Francia e a Vienna, oltrech\u00e9 Firenze. L'esempio pi\u00f9 eclatante fu la messa in scena a Vienna nel 1667 di \"La contesa dell'aria e dell'acqua\", a cura dell'italiano Alessandro Carducci.\nA fianco di Firenze, anche Torino \u00e8 particolarmente attiva attorno alla met\u00e0 del Seicento, sotto la guida del conte Filippo d'Agli\u00e8 di San Martino, autore di balletti e caroselli molto apprezzati anche in Francia.\nIl Seicento: lo sfarzo e lo splendore.\nLa scena del balletto barocca.\nAgli splendori paesaggistici che architetti come Bernini e Borromini allestivano per la scenografia della Roma papale corrispondeva un gusto dominante per lo spettacolare anche nelle rappresentazioni teatrali.\nAncora Firenze era uno dei principali centri creativi e di sperimentazione, e qui a met\u00e0 del Cinquecento si sperimentavano le prime scenografie mobili, che vennero ben presto migliorate e usate con grande successo determinando una esaltazione della scena a discapito della rappresentazione.\nGli scenografi teatrali italiani trionfarono in tutta Europa: Ferdinando Bibiena incantava Vienna, Giacomo Torelli prima e Gaspare Vigarani poi guidavano il gusto parigino, ma prima di loro Ludovico Burnacini con le fantastiche macchine teatrali allestite per le opere monteverdiane e gli sfarzosi costumi evocativi di terre lontane e di inferni ammonitori aveva inaugurato l'era barocca a teatro.\nLa danza in Italia restava quindi confinata al suo ruolo di intermezzo, in particolare all'interno del melodramma, non riuscendo a imporsi autonomamente.\nLa Francia parve invece preferire una sua strada ancora legata ad una danza lenta e solenne. I maestri italiani, dopo che Milano, il centro italiano della danza, venne conquistato nel 1515 dalle truppe di Francesco I, cominciarono a trasferirsi nel nord Europa. Su richiesta del re lo stesso Pompeo Diobono lasci\u00f2 Milano nel 1554 per recarsi in Francia presso la corte di Enrico II prima, Carlo IX e Enrico III poi.\nLuigi XIV: Il balletto reale.\nIl \"Ballet Comique de la Reine\" sanc\u00ec Parigi come capitale del mondo del balletto. Fu cos\u00ec quindi che il balletto, bench\u00e9 nato in Italia, divenne poi un'arte squisitamente francese.Il grande sostenitore di quest'arte fu re Luigi XIV (1638-1715) detto Re Sole. Egli amava molto danzare e prendeva parte ai balletti dati dalla sua corte ma si ferm\u00f2 quando il fisico gli imped\u00ec di continuare a danzare. Ancora oggi nella tecnica accademica esiste un passo da lui eseguito chiamato in suo onore \"Entrechat Royal\".\nNel 1661 Luigi XIV fond\u00f2 l'Accademia Reale di Danza con lo scopo di preparare ballerini che si esibissero per lui e la sua corte, dando cos\u00ec inizio alla prima accademia di danza dedicata alla formazione professionale dei ballerini. Seguendo l'esempio di Luigi XIV, in tutta Europa iniziarono a svilupparsi simili compagnie. Una di queste fu l'Accademia Imperiale del Balletto di San Pietroburgo, la cui scuola fu fondata nel 1738 e che diventer\u00e0 nell'Ottocento la capitale mondiale del balletto classico grazie a maestri come Enrico Cecchetti e Marius Petipa.\nI ballerini francesi diventarono cos\u00ec bravi che iniziarono ad esibirsi pubblicamente nei teatri. All'inizio tutti i danzatori erano uomini e le parti da donna venivano eseguite en trevesti. I danzatori del XVIII secolo erano coperti da maschere, indossavano grosse parrucche e scarpe col tacco. Le donne indossavano gonne larghe e lunghe, strette nei loro corpetti. Le due migliori ballerine francesi dell'epoca, Marie Camargo e Marie Sall\u00e9 rivoluzionarono il mondo della danza, introducendo scarpe senza tacco, accorciando le gonne rendendole meno ingrombranti e abbandonando le maschere.\nLa riforma del balletto: il \"ballet d'action\".\nNella seconda met\u00e0 del Settecento, il francese Jean-Georges Noverre e l'italiano Gasparo Angiolini elaborarono e teorizzarono una profonda riforma del balletto, diretta a emancipare la danza dalle altre forme sceniche (canto e declamazione), alle quali era sempre collegata (e subordinata) negli spettacoli teatrali, e ad affidare ai balletti il compito di narrare autonomamente delle vicende drammatiche, con l'espressivit\u00e0 dei gesti danzati e il ricorso alla pantomima.\nIl balletto romantico.\nIl Romanticismo fu una corrente artistico-letteraria che si diffuse in tutta l'Europa in maniera uniforme a partire da Regno Unito e Germania. Chi si riconosceva nel movimento romantico dichiarava una ribellione alle regole del classicismo antico, in particolare come reazione al manierismo caratteristico del Settecento, dichiarando l'intenzione di indagare pi\u00f9 profondamente nell'animo umano. Da qui una grande attenzione per l'occulto, la magia, il soprannaturale, l'esotico, il distante nel tempo e nello spazio. La Francia, e in particolare il Teatro de l'Op\u00e9ra di Parigi, divenne il luogo d'eccellenza del balletto, fungendo da esempio per il resto dell'Europa. Fu in Francia infatti che venne creato il balletto considerato punto di partenza del romanticismo nella danza: \"La Sylphide\" danzato da Maria Taglioni su coreografie del padre Filippo Taglioni (1832). La trama rifletteva in pieno i temi cari al romanticismo: l'amore impossibile tra un uomo e uno spirito, l'ambientazione in Scozia, magie e spiriti danzanti (le silfidi appunto).\n\"La Sylphide\" divent\u00f2 il prototipo di molti altri balletti basati sullo stesso tema tra i quali il pi\u00f9 celebrato fu \"Giselle\" (1841), che immortal\u00f2 un'altra grande ballerina, Carlotta Grisi, e si distinse per il libretto creato da Th\u00e9ophile Gautier e le musiche composte da Adolphe Adam.\nIl pubblico accorreva a questi balletti grazie anche alla curiosit\u00e0 generata dai nuovi costumi teatrali e dalle nuove tecniche di danza.\nLe gonne diventavano pi\u00f9 leggere e pi\u00f9 corte, si usavano le scarpe da punta per sottolineare il distacco della ballerina dal mondo terreno e apparve il tut\u00f9 (inventato da Eug\u00e9ne Lamy proprio per \"La Sylphide\").\nLa danza maschile perse gradualmente la sua supremazia.\nVennero creati ruoli incentrati sulla ballerina eterea e romantica, le donne dominavano la scena, gli uomini furono messi in ombra e relegati al ruolo di partner, diventando semplici \"porteur\". Spesso i ruoli maschili venivano interpretati da danzatrici \"en travesti\", come ad esempio accadde per il ruolo di Franz nella prima rappresentazione di \"Copp\u00e9lia\" (1870).\nAlla fine dell'Ottocento, il ruolo de l'Op\u00e9ra di Parigi perse il predominio e il balletto romantico rinacque a nuova vita e in tutto il suo fasto nelle creazioni dei grandi balletti narrativi di Marius Petipa, coreografo dei Balletti Imperiali presso la corte russa. Questi balletti, capisaldi della danza arrivati fino ai giorni nostri, trattano di racconti fiabeschi, fantastici o esotici, come \"Il lago dei cigni\", \"La bella addormentata\", \"Lo schiaccianoci\" (tutti con la musica di P\u00ebtr Il'i\u010d \u010cajkovskij), o come \"La Bayad\u00e8re\" (musica di Ludwig Minkus).\nIl balletto imperiale russo.\nLa nascita del balletto russo coincide con la fondazione dell'Accademia di Danza presso il Teatro Mariinskij di San Pietroburgo nel 1738, diretta dal Maestro francese Jean-Baptiste Land\u00e9 durante il regno della zarina Anna di Russia (1693-1740). \nQuando, nel 1762, Caterina la Grande sal\u00ec al trono, la sua festa per l'incoronazione fu un imponente spettacolo di danza per il quale furono impiegate circa 4000 persone. Vennero invitati dall'Italia e dalla Francia maestri di balletto per organizzare l'evento. \nCaterina II contribu\u00ec in maniera determinante allo sviluppo della danza in Russia. Chiam\u00f2 i migliori coreografi dall'Europa ad insegnare nell'accademia. Il primo di questi fu Charles Didelot, nato in Svezia ma educato in Francia. Insegn\u00f2 a San Pietroburgo dal 1801 al 1811 e dal 1816 al 1837. Poi fu la volta di Jules Perrot da Parigi che rest\u00f2 in Russia dal 1851 al 1858. A lui succedette Arthur Saint-L\u00e9on dal 1859 al 1869. \nFu poi la volta del maestro dei maestri, il francese Marius Petipa che diresse i balletti imperiali per circa un trentennio creando i pi\u00f9 grandi capolavori della storia del balletto tra cui: \"La bella addormentata\" (1890), \"Il lago dei cigni\" (1895, in collaborazione con Lev Ivanov) e \"Lo Schiaccianoci\" (1892), la cui coreografia si deve per\u00f2 a Lev Ivanov.\nFiglia di tutto ci\u00f2 \u00e8 anche una tra le pi\u00f9 prestigiose scuole di balletto della Russia: la scuola del Teatro Bol'\u0161oj di Mosca.\nIl balletto nel XX secolo.\nPetipa cre\u00f2 pi\u00f9 di 50 coreografie per i Balletti Imperiali. Alla fine la sua formula rischiava di esaurirsi e di diventare un vuoto contenitore per dimostrare la bravura della ballerina o del ballerino.\nNel 1909, un impresario russo che non sapeva nulla di danza ma molto di come si produceva uno spettacolo di successo, Sergej Djagilev, fond\u00f2 i Ballets Russes nei quali l'unione di pittura, musica e danza costituiva l'elemento portante.\nI Ballets Russes spopolarono in Europa e misero in luce personalit\u00e0 della danza importantissime quali: Anna Pavlova (ballerina), Vaslav Nijinsky (ballerino e coreografo), Michel Fokine (primo coreografo della compagnia), George Balanchine che influenzer\u00e0 in modo determinante la danza classica americana.\nLa compagnia si sciolse alla morte di Djagilev nel 1929. I danzatori e i coreografi si unirono ad altre compagnie in molte parti del mondo influenzando il balletto in modo determinante ovunque essi andassero.\nTerminologia.\nPasso d'addio.\nNella tradizione italiana del balletto, \"Passo d' addio\" \u00e8 detto il saggio finale degli allievi che lasciano la scuola di danza, oppure per i Ballerini che vengono licenziati da un grande teatro."}
{"id": "11040", "revid": "297059", "url": "https://it.wikipedia.org/wiki?curid=11040", "title": "Unicorno (costellazione)", "text": "L'Unicorno (in greco Monoceros, abbreviato in Mon) \u00e8 una delle 88 costellazioni moderne. Si tratta di una debole costellazione del cielo invernale; la sua posizione, prossima all'equatore celeste, la rende visibile dalla maggior parte di entrambi gli emisferi terrestri.\nNonostante la sua debole luminosit\u00e0, \u00e8 una costellazione estremamente ricca di oggetti galattici come ammassi stellari e nebulose, grazie alla presenza della Via Lattea.\nCaratteristiche.\nL'Unicorno \u00e8 una costellazione quasi invisibile ad occhio nudo, per via delle poche stelle qua presenti con una magnitudine apparente inferiore a 4,0: infatti, la ha una magnitudine pari a 3,76 e la di 3,94, mentre tutte le altre visibili ad occhio nudo sono di magnitudine 4 e 5; oltre a ci\u00f2 si aggiunge la vicinanza di tre brillantissime costellazioni, Orione ad ovest, il Cane Minore a nordest e il Cane Maggiore a sud, che contribuiscono ad oscurarla ulteriormente. \nNonostante ci\u00f2 \u00e8 facile da trovare nel cielo invernale, proprio perch\u00e9 si trova \"incastonata\" fra tre delle stelle pi\u00f9 luminose di queste costellazioni, che costituiscono l'asterismo del Triangolo d'Inverno: Betelgeuse, Sirio e Procione. La costellazione \u00e8 inoltre attraversata da un tratto debole ma esteso del piano della Via Lattea ed \u00e8 pertanto molto ricco di stelle di fondo e oggetti non stellari.\nIl periodo pi\u00f9 propizio per la sua osservazione nel cielo serale ricade nei mesi fra dicembre e aprile, in cui \u00e8 visibile dopo il tramonto; la sua posizione, a cavallo dell'equatore celeste, fa s\u00ec che la si possa osservare da entrambi gli emisferi della Terra, senza alcuna differenza o alcun privilegio a parit\u00e0 di latitudine. All'equatore pu\u00f2 essere invece osservata allo zenit.\nStelle principali.\nLa \u00e8 una stella doppia; le componenti presentano magnitudini apparenti pari a 4,5 e 6,5.\nLa , o , \u00e8 una stella variabile blu-bianca situata al centro di NGC 2264. La sua variabilit\u00e0 \u00e8 comunque modesta. Ha una compagna di magnitudine 8.\nLa \u00e8 un'altra stella variabile che ha avuto un \"outburst\", un forte e improvviso aumento di luminosit\u00e0, il 6 gennaio 2002.\nStelle doppie.\nL'Unicorno contiene diverse stelle doppie ben osservabili anche con piccoli strumenti.\nDegna di nota \u00e8 anche la Stella di Scholz, una binaria composta da una nana rossa e una nana bruna, che pur di difficile osservazione, gode della peculiarit\u00e0 di aver attraversato la nube di Oort all'incirca 70.000 anni fa.\nStelle variabili.\nMolte delle stelle variabili della costellazione possono essere osservate anche con un binocolo.\nLa S Monocerotis \u00e8 la pi\u00f9 appariscente e domina l'ammasso della Nebulosa Rosetta; oltre che una stella multipla \u00e8 anche una variabile irregolare, una stella pre-sequenza principale che oscilla di alcuni decimi di magnitudine. Un'altra stella giovane \u00e8 la U Monocerotis, nel sud della costellazione, che mostra delle oscillazioni di oltre due magnitudine nell'arco di circa 3 mesi, percepibili con facilit\u00e0 con un binocolo.\nFra le molte semiregolari le pi\u00f9 appariscenti in fase di massima sono la X Monocerotis e la RV Monocerotis, che al massimo della luminosit\u00e0 sono entrambe di magnitudine 6,8.\nLa V Monocerotis \u00e8 una Mireide dal periodo di poco superiore agli undici mesi, che oscilla fra le magnitudini 6,0 e 13,9.\nOggetti del profondo cielo.\nL'Unicorno ricade nella Via Lattea, in un tratto non molto appariscente, ma ricchissimo di oggetti galattici. La sua parte pi\u00f9 settentrionale, nell'emisfero boreale, contiene quelli pi\u00f9 interessanti.\nTra gli ammassi aperti vanno segnalati innanzitutto M50 e NGC 2232, entrambi nella parte australe della costellazione. Il primo \u00e8 situato vicino al confine col Cane Maggiore ed \u00e8 stato notato per primo dal Messier, che lo inser\u00ec nel suo catalogo; \u00e8 pienamente risolvibile in stelle anche con piccoli strumenti. Il secondo \u00e8 invece un po' pi\u00f9 debole, ma le sue poche stelle sono gi\u00e0 risolte anche con un buon binocolo. Un gran numero di ammassi minori si addensa specialmente nella parte settentrionale e al confine con il Cane Maggiore.\nL'oggetto pi\u00f9 notevole della costellazione \u00e8 invece la celebre Nebulosa Rosetta (NGC 2237-9,46), al cui interno si trova l'ammasso aperto NGC 2244, che la illumina; \u00e8 una nube molecolare gigante di idrogeno ionizzato, in cui si formano nuove stelle. Poco pi\u00f9 a nord \u00e8 visibile un altro oggetto molto conosciuto, la pi\u00f9 debole \"Nebulosa Cono\" (NGC 2264); questa nebulosa, debole ma molto estesa, si sovrappone ad un ammasso aperto, formato da due concatenazioni di stelle congiunte in un vertice, caratteristica che gli vale in nome di \"Ammasso Albero di Natale\". Una curiosit\u00e0 \u00e8 invece fornita dalla nebulosa NGC 2261, la \"Nebulosa Variabile di Hubble\", soggetta ad oscillazioni di luminosit\u00e0 nel corso del tempo; assieme alla Nebulosa Cono fa parte di un grande complesso nebuloso in cui \u00e8 attiva la formazione stellare, il Complesso nebuloso molecolare di Monoceros OB1. Un'altra regione di formazione stellare ben nota e studiata si trova sul bordo sudoccidentale della costellazione, al confine con Orione; si tratta del Complesso nebuloso molecolare di Monoceros R2, la cui caratteristica pi\u00f9 notevole \u00e8 la presenza di un gran numero di nebulose a riflessione illuminate della stelle pi\u00f9 calde e massicce dell'associazione. Infine, a sud, \u00e8 presente un vasto complesso nebuloso centrato sulla nebulosa IC 2177, la Nebulosa Gabbiano, che sconfina nel Cane Maggiore; ad essa sono associate alcune stelle calde e massicce, che compongono l'associazione Canis\u00a0Major\u00a0OB1, immerse in piccole nebulose a riflessione.\nFra le nubi minori, una delle pi\u00f9 interessanti dal punto di vista scientifico \u00e8 Sh2-289, situata all'estrema periferia della Via Lattea; la sua alta latitudine galattica \u00e8 un importante indicatore della presenza del \"warp\" galattico, ossia la forma arcuata e leggermente disallineata del braccio di spirale pi\u00f9 esterno della nostra Galassia.\nSistemi planetari.\nNell'Unicorno \u00e8 stato scoperto il primo pianeta transiente mai osservato: si tratta di COROT-1b, individuato nel maggio del 2007 in orbita ad una stella distante oltre 1500 anni luce; si tratta di un pianeta gioviano caldo con una massa di poco superiore a quella di Giove e con un periodo di rivoluzione di soli 1,5 giorni terrestri. Nella costellazione sono stati poi scoperti altri pianeti transienti, e in particolare \u00e8 stato scoperto il sistema di COROT-7, che conta due pianeti confermati.\nStoria e Mitologia.\nL'Unicorno \u00e8 una costellazione moderna; si ritiene che la sua definizione risalga all'astronomo e teologo danese Petrus Plancius nel 1613, e che sia stata cartografata come l'Unicorno da Jakob Bartsch nel 1624. Wilhelm Olbers e Ludwig Ideler suggeriscono tuttavia che la costellazione sia in realt\u00e0 molto pi\u00f9 antica, perch\u00e9 appare gi\u00e0 in lavori del 1564, e Joseph Scaliger l'ha individuata persino su carte celesti degli antichi Persiani.\nTrattandosi di una costellazione moderna, l'Unicorno non presenta un mito classico associato. L'unicorno \u00e8 una creatura leggendaria, che somiglia ad un cavallo ma ha un singolo corno, spiraleggiante, posto sulla fronte. Si crede che il corno possa curare il veleno. Questo animale \u00e8 stato spesso simbolo di castit\u00e0 e purezza."}
{"id": "11041", "revid": "1318658", "url": "https://it.wikipedia.org/wiki?curid=11041", "title": "Candela standard", "text": "Una candela standard \u00e8 un oggetto astronomico per cui \u00e8 facile risalire alla distanza. Deve quindi avere una luminosit\u00e0 calcolabile fisicamente.\nConoscere la luminosit\u00e0 di un oggetto \u00e8 spesso fondamentale per poter trovare le distanze degli oggetti nell'astronomia extragalattica e nella cosmologia. Confrontando questa luminosit\u00e0 conosciuta (o la sua quantit\u00e0 logaritmica equivalente, la magnitudine assoluta) con la luminosit\u00e0 osservata (la magnitudine apparente), la distanza dell'oggetto pu\u00f2 essere calcolata come:\ndove D \u00e8 la distanza espressa in kpc (kiloparsec, 103 parsec, \u2248 3.261,47086 anni luce), m \u00e8 la magnitudine apparente e M \u00e8 la magnitudine assoluta (entrambe nella stessa banda spettrale e a riposo). Ricordiamo inoltre che il logaritmo \u00e8 espresso in base 10.\nCandele vicine.\nPer distanze relativamente piccole le migliori e pi\u00f9 precise candele standard sono le variabili Cefeidi, stelle giganti pulsanti la cui luminosit\u00e0 cambia in modo ben preciso nel corso di alcuni giorni, e osservabili fino ad una distanza di migliaia di anni luce (con piccoli telescopi) o anche parecchi milioni di anni luce (con grandi telescopi professionali e con il telescopio spaziale Hubble).\nCandele intermedie.\nPer distanze pi\u00f9 grandi possono essere usati molti oggetti diversi, alcuni pi\u00f9 precisi degli altri. Al momento, gli oggetti migliori per le distanze pi\u00f9 grandi sono le supernovae di tipo Ia, che hanno una luminosit\u00e0 massima ben determinata (come funzione della forma della loro curva di luce) e sono visibili a miliardi di anni luce di distanza, ma che sono altres\u00ec relativamente rare.\nLampi gamma.\nNell'astronomia galattica i gamma ray burst sono usati come candele standard: a volte gli spettri di questi oggetti mostrano come il loro raggio si stia espandendo. La luminosit\u00e0 di picco in raggi X dovrebbe quindi corrispondere al limite di Eddington, che pu\u00f2 essere calcolato se la massa della stella di neutroni \u00e8 conosciuta (si usa in genere un valore di 1,5 masse solari). Questo metodo permette di misurare (con qualche incertezza) le distanze di alcune binarie a raggi X di piccola massa, che sono estremamente deboli in ottico e di difficile misurazione."}
{"id": "11042", "revid": "852396", "url": "https://it.wikipedia.org/wiki?curid=11042", "title": "Curva di luce", "text": "In astronomia, una curva di luce \u00e8 un grafico che mostra l'andamento della luminosit\u00e0 di un oggetto o di una regione celeste in funzione del tempo. La luce \u00e8 in genere misurata in una particolare frequenza o banda spettrale.\nLe curve di luce possono essere periodiche, come nel caso delle binarie a eclisse, delle variabili Cefeidi e di altre variabili periodiche, per il transito di pianeti extrasolari, oppure aperiodiche, come le curve di luce di una nova, di una variabile cataclismica, di una supernova o di microlenti gravitazionali.\nLo studio delle curve di luce, assieme ad altre osservazioni, pu\u00f2 dare molte informazioni sui processi fisici che le producono e pu\u00f2 influenzare lo sviluppo delle teorie fisiche che cercano di spiegarle.\nPlanetologia.\nIn planetologia, una curva di luce pu\u00f2 essere utilizzata per stimare il periodo di rotazione di un pianeta minore, di un satellite, o di un nucleo cometario. Dalla Terra spesso non \u00e8 possibile risolvere un piccolo oggetto del nostro sistema solare, nemmeno coi pi\u00f9 potenti telescopi, poich\u00e9 la dimensione angolare apparente dell'oggetto \u00e8 pi\u00f9 piccola di un pixel delle camere CCD. Gli astronomi misurano la quantit\u00e0 di luce prodotta da un oggetto in funzione del tempo (curva di luce). La differenza tra luminosit\u00e0 massima e minima (l'ampiezza della curva di luce) pu\u00f2 essere dovuta alla forma dell'oggetto, o ad aree chiare e scure della sua superficie. Ad esempio, la curva di luce di un asteroide asimmetrico ha in genere picchi di luce pi\u00f9 pronunciati, mentre la curva di luce di un oggetto pi\u00f9 sferico \u00e8 normalmente pi\u00f9 piatta e regolare. Quando la curva di luce si estende su un lungo periodo di tempo, viene chiamata curva di luce secolare."}
{"id": "11045", "revid": "1543377", "url": "https://it.wikipedia.org/wiki?curid=11045", "title": "Pittore (costellazione)", "text": "Il Pittore (in latino Pictor, abbreviato in Pic) \u00e8 una delle 88 costellazioni moderne. Originariamente nota come \"Cavalletto del Pittore\" (\"Equuleus Pictoris\"), \u00e8 una costellazione minore meridionale (declinazione compresa tra -50\u00b0 e -60\u00b0).\nCaratteristiche.\nIl Pittore \u00e8 una piccola e oscura costellazione del profondo emisfero celeste australe; appare fortemente oscurato dalla brillantissima stella Canopo, la seconda stella pi\u00f9 luminosa del cielo, ma proprio a causa della sua vicinanza \u00e8 anche facilmente individuabile l'area in cui giace, immediatamente ad ovest di questa. Contiene una sola stella di magnitudine superiore alla 3,5, posta pochi gradi a sudest di Canopo, poi solo qualche stella di quarta e di quinta grandezza. La sua parte meridionale si trova in prossimit\u00e0 della Grande Nube di Magellano e del polo sud dell'eclittica, cos\u00ec nonostante la precessione degli equinozi la sua declinazione varia poco, restando sempre nei pressi del polo sud celeste.\nIl periodo pi\u00f9 propizio per la sua osservazione nel cielo serale \u00e8 compreso fra i mesi di novembre e aprile; la sua declinazione fortemente australe non ne consente una completa osservazione neppure dalle regioni temperate boreali inferiori, mentre dalle regioni mediterranee \u00e8 visibile solo in piccolissima parte. Dall'emisfero australe al contrario appare circumpolare da quasi tutte le sue regioni ad eccezione di quelle pi\u00f9 prossime all'equatore ed \u00e8 una costellazione minore dei cieli estivi meridionali.\nStelle doppie.\nLa costellazione contiene alcune stelle doppie con un'ampia separazione fra le componenti.\nStelle variabili.\nLe stelle variabili contenute nella costellazione del Pittore sono in numero esiguo, ma alcune sono piuttosto appariscenti.\nLa \u00e8 una variabile a eclisse che al minimo principale scende dalla magnitudine 4,6 alla 4,9; le sue variazioni possono essere apprezzate anche ad occhio nudo sotto uncielo buio e tenendo come riferimento altre stelle vicine con una simile luminosit\u00e0.\nLa R Pictoris presenta delle ampie oscillazioni, scendendo dalla sesta alla decima magnitudine in 171 giorni, sebbene non si tratti di una Mireide, ma di una variabile semiregolare; una Mireide reale \u00e8 la S Pictoris, che oscilla fra la sesta e la quattordicesima magnitudine. Entrambe possono essere viste con un binocolo in fase di massima.\nOggetti del profondo cielo.\nNel Pittore non sono presenti oggetti del cielo profondo luminosi, essendo presenti solo galassie deboli e remote, ad eccezione di una galassia spirale vista di taglio, PGC 18437.\nSistemi planetari.\nFra i sistemi planetari noti nella costellazione, HD 40307 \u00e8 il pi\u00f9 esteso conosciuto, avendo sei pianeti confermati, di cui uno, HD 40307 g, che si trova all'interno della zona abitabile; HD 41004 invece \u00e8 accompagnata da un pianeta e da una nana bruna, catalogata come HD 41004 Bb. Un massiccio pianeta possiede anche Beta Pictoris, osservato direttamente nell'infrarosso nel 2003 e annunciato successivamente. Ancor pi\u00f9 massiccio \u00e8 invece il pianeta di AB Pictoris, con una massa che pare eccedere le 13 masse gioviane pi\u00f9 che un pianeta potrebbe trattarsi di una nana bruna."}
{"id": "11046", "revid": "1305772", "url": "https://it.wikipedia.org/wiki?curid=11046", "title": "Variabile RR Lyrae", "text": "Le variabili RR Lyrae (che prendono il nome dal prototipo della categoria la stella variabile RR Lyrae) sono stelle in fase di fusione centrale di elio in carbonio ed ossigeno che sono soggette a pulsazioni radiali periodiche alle quali corrisponde una variazione di luminosit\u00e0 modulata dal ciclo pulsazionale e quindi anch'essa periodica. L'osservabile pi\u00f9 importante di questo fenomeno \u00e8 perci\u00f2 l'andamento della luminosit\u00e0 dell'oggetto stellare in funzione del tempo (la cosiddetta curva di luce), seguita dai due parametri fondamentali ampiezza e periodo della pulsazione.\nGeneralit\u00e0.\nLe stelle variabili sono strutture stellari caratterizzate da instabilit\u00e0 dinamiche su grande scala, instabilit\u00e0 che generalmente coinvolgono le parti pi\u00f9 esterne della struttura con una pi\u00f9 o meno precisa periodicit\u00e0.\nLa categoria pi\u00f9 comune e pi\u00f9 semplice di tali moti dinamici \u00e8 quella corrispondente a pulsazioni radiali: una stella soggetta a tale tipo di moti, mantiene in ogni istante la sua simmetria sferica, mentre il suo raggio subisce una variazione periodica nel tempo. A tali pulsazioni radiali corrisponde una variazione della luminosit\u00e0 superficiale della stella, modulata dal ciclo pulsazionale e quindi anch'essa periodica.\nTale propriet\u00e0 delle stelle pulsanti costituisce sicuramente il pi\u00f9 evidente fenomeno osservabile, caratterizzato attraverso la cosiddetta curva di luce della variabile, cio\u00e8 l'andamento della luminosit\u00e0 apparente dell'oggetto stellare in funzione del tempo nel corso di un ciclo pulsazionale completo.\nNel suo aspetto pi\u00f9 generale, il fenomeno pulsazionale resta descritto dai due fondamentali parametri: ampiezza e periodo della pulsazione.\nNei diversi oggetti, l'ampiezza della variazione di luminosit\u00e0 indotta dalla pulsazione pu\u00f2 variare da pochi millesimi di magnitudine fino a pi\u00f9 di una magnitudine, mentre il periodo pu\u00f2 variare da frazioni di giorno fino a molti mesi. Da tempo si \u00e8 compreso che all'origine del fenomeno pulsazionale vi \u00e8 una modulazione del flusso di fotoni emergente dalla struttura, causata da meccanismi di interazione radiazione-materia (opacit\u00e0 radiativa).\nIn linea del tutto generale ci si attende quindi che l'instabilit\u00e0 pulsazionale venga a dipendere dalla composizione chimica degli strati pulsanti e, per ogni assunta composizione chimica, dalla luminosit\u00e0 della stella (energia emessa per secondo) e dalla gravit\u00e0 cui sono soggetti tali strati.\nSi ricava cos\u00ec facilmente che le caratteristiche pulsazionali, per ogni assunta composizione chimica, sono attese dipendere dai parametri evolutivi di una struttura: massa M dell'oggetto, luminosit\u00e0 L e raggio R o, alternativamente, dalla pi\u00f9 utilizzata tripletta di parametri M,L e Te, ove la temperatura effettiva Te \u00e8 definita attraverso la legge del corpo nero:\nformula_1\nLe RR Lyrae sono stelle variabili con periodo minore di un giorno, caratteristiche degli ammassi globulari dell'alone galattico, ma presenti anche come stelle di campo dell'alone stesso.\nLe ricerche di evoluzione stellare hanno da molto tempo dimostrato come gli ammassi globulari sono oggetti nati nelle prime fasi evolutive della Galassia, con un'et\u00e0 di circa 10 miliardi di anni.\nTali ammassi sono dunque oggi popolati da stelle di piccola massa (inferiore alla massa del Sole) nelle varie fasi di combustione nucleare.\nLe RR Lyrae occupano una limitata regione del cosiddetto Ramo orizzontale che nel suo insieme \u00e8 popolato da stelle in fase di combustione centrale di elio. Tale regione del diagramma HR viene detta striscia di instabilit\u00e0.\nDiagramma di Bailey.\nLe RR Lyrae furono osservate e studiate fin dall'inizio del secolo scorso da Bailey, che introdusse il diagramma periodo-ampiezza, detto appunto diagramma di Bailey, che rappresenta il diagramma naturale in cui investigare il comportamento dei due fondamentali parametri pulsazionali.\nIn tale diagramma le RR Lyrae mostrano dividersi in due gruppi distinti che la teoria delle pulsazioni ha identificato con stelle che pulsano nel modo fondamentale e nel primo sopratono:\nI pulsatori RRc e RRab differiscono anche per la morfologia delle curve di luce: i pulsatori RRc hanno curve di luce tipicamente simmetriche, al contrario degli RRab.\nPoich\u00e9 il periodo e l'ampiezza sono entrambi indipendenti dalla distanza e da eventuali arrossamenti, il diagramma di Bailey risulta un solido strumento per verificare le predizioni delle teorie evolutive e pulsazionali.\nLe relazioni di van Albada e Baker.\nNel 1971 van Albada e Baker derivarono le relazioni analitiche che legano i periodi pulsazionali ai parametri strutturali stellari (massa, temperatura effettiva e luminosit\u00e0):\nformula_2\nformula_3\ndove formula_4 \u00e8 il periodo del modo fondamentale e formula_5 \u00e8 il periodo del primo sopratono.\nGli stessi van Albada e Baker mostrarono come la striscia di instabilit\u00e0 sia caratterizzata, procedendo dalle alte alle basse temperature efficaci, da una zona FO dove risulta stabile soltanto il primo sopratono, da una zona detta OR dove risultano stabili sia il primo sopratono che il modo fondamentale di pulsazione, ed infine una zona detta F dove soltanto il modo fondamentale \u00e8 stabile. I confini di tali zone a temperature efficaci basse e temperature efficaci alte, detti rispettivamente bordi rossi e bordi blu, dipendono dalla massa, dal livello di luminosit\u00e0 e dalla composizione chimica.\nDicotomia di Oosterhoff.\nLo studio delle RR Lyrae ha permesso di far luce su uno dei pi\u00f9 interessanti problemi della nostra galassia, la cosiddetta \"Dicotomia di Oosterhoff\". Tale dicotomia si evidenzia nella distribuzione del periodo medio dei pulsatori ab negli ammassi globulari, periodi raggruppati attorno ai due valori rispettivamente di 0,55 giorni e 0,65 giorni; i primi sono indicati come OoI e i secondi come OoII.\nMancano dunque ammassi attorno al valore del periodo di 0,60 giorni.\nVan Albada e Baker (1973) ipotizzarono che tale fenomeno fosse da attribuire al fatto che la zona OR della striscia di instabilit\u00e0 (zona ove sono stabili sia i pulsatori RRab che i pulsatori RRc) sia popolata da pulsatori RRc negli OoII e da pulsatori RRab negli OoI. \u00c8 infatti evidente che se tale teoria fosse vera gli OoII mancherebbero di pulsatori RRab ad alta temperatura Te e per quanto visto sopra a periodo pi\u00f9 basso; quindi tali ammassi avrebbero un periodo medio, per gli RRab, pi\u00f9 alto. Viceversa negli OoI la zona OR sarebbe popolata da pulsatori RRab che avrebbero temperatura effettiva media pi\u00f9 alta e periodo medio pi\u00f9 basso.\nQuesta situazione sarebbe la conseguenza di un fenomeno di isteresi in cui i pulsatori che attraversano la zone OR durante il loro cammino evolutivo, manterrebbero il modo di pulsazione acquisito in precedenza.\nQuesta ipotesi pare confortata dall'analisi della distribuzione dei periodi fondamentalizzati, ottenuta cio\u00e8 dando ai pulsatori RRc il periodo che avrebbero se fossero dei pulsatori RRab, periodo ricavato dalle relazioni di van Albada e Baker.\nImportanza dello studio delle RR Lyrae.\nL'importanza dello studio delle stelle variabili nel panorama della moderna ricerca astrofisica \u00e8 enorme per differenti motivi.\nUtilizzo delle RR Lyrae come candele campione.\nLa luminosit\u00e0 relativamente bassa rispetto alle Cefeidi non permette di usare le RR Lyrae come calibratori di distanze su scale extragalattiche, per\u00f2 permette di fissare la distanza degli ammassi globulari galattici. Infatti per tali ammassi sappiamo ricavare con vari metodi la metallicit\u00e0 e l'et\u00e0, e calcolare in modo teorico la luminosit\u00e0 del ramo orizzontale.\nDa questo dato possiamo anche calcolare l'intervallo in temperature efficaci coperto dalla striscia di instabilit\u00e0, e di conseguenza tramite le relazioni di van Albada e Baker ottenere un intervallo di periodi coperto dalle variabili RR Lyrae di quell'ammasso.\nConfrontando i valori teorici con l'intervallo misurato sperimentalmente possiamo ricavare, tramite il processo inverso, la luminosit\u00e0 dei rami orizzontali, quindi la magnitudine assoluta e la distanza degli ammassi.\nMisura dell'elio cosmologico.\nPremettiamo che la determinazione del contenuto di elio originale delle stelle di ammasso globulare riveste una grande interesse cosmologico, poich\u00e9 tale valore rappresenta il limite superiore per l'elio cosmologico prodotto nel Big Bang, elio che a sua volta \u00e8 collegato al numero di barioni ed alla geometria dell'universo.\nRicordiamo che anche a causa della sedimentazione gravitazionale dell'elio dalle atmosfere stellari, non sono possibili misure sperimentali dell'abbondanza di tale elemento.\nLe teorie dell'evoluzione stellare nel contempo predicono che al crescere del contenuto originario di elio, cresce la luminosit\u00e0 del ramo orizzontale.\nSi consideri la relazione di van Albada e Baker che lega il periodo pulsazionale ai parametri strutturali stellari (luminosit\u00e0, massa e temperatura effettiva):\nformula_6\nponendo\nformula_7\nsi ha:\nformula_8\nMisurando formula_9 e formula_10 si ottengono informazioni sul rapporto massa luminosit\u00e0 (il parametro A). Per la determinazione dell'abbondanza di elio si sfrutta il fatto che dalla teoria evolutiva canonica tale parametro risulta essenzialmente una funzione del solo contenuto di elio, indipendentemente dalla metallicit\u00e0. La stima dell'abbondanza di elio dipende per\u00f2 dal valore della temperatura effettiva e quindi pu\u00f2 essere influenzata dalla presenza di arrossamento."}
{"id": "11048", "revid": "287204", "url": "https://it.wikipedia.org/wiki?curid=11048", "title": "RR Lyrae", "text": "RR Lyrae \u00e8 una stella variabile visibile nella costellazione della Lira. \u00c8 il prototipo della classe di variabili detta appunto variabili RR Lyrae, un tipo di stelle piuttosto comune che viene usato dagli astronomi come candele standard per calcolare la distanza di vari oggetti celesti.\nLa sua natura variabile \u00e8 stata scoperta nel 1901 da Williamina Fleming del Harvard Observatory.\nRR Lyrae varia la sua luminosit\u00e0 con un periodo di 13 ore e 36 minuti, oscillando tra le magnitudini tra +7,06 e +8,12.\nCaratteristiche.\nLa stella, la pi\u00f9 luminosa della sua classe, ha terminato l'idrogeno nel suo nucleo e dopo essere uscita dalla sequenza principale ed essere stata una gigante rossa bruciando l'idrogeno nel suo inviluppo esterno, ha iniziato la fusione dell'elio nel nucleo, aumentando la temperatura negli strati esterni e situandosi in una certa regione del ramo orizzontale del diagramma HR, chiamata striscia di instabilit\u00e0. In questa fase l'inviluppo esterno inizia a pulsare, causando variazioni del raggio e della luminosit\u00e0 stellare. Come altre variabili RR Lyrae la stella mostra quello che viene definito effetto Blazhko, piccole modulazioni periodiche della curva di luce, che nel caso di RR Lyrae avvengono in 39,1 giorni.\nLa distanza di RR Lyrae non era ben certa fino alla fine del XX secolo, osservazioni con il satellite Hipparcos nel 1997 calcolarono una distanza di 700 anni luce, successivamente, nel 2002, il telescopio spaziale Hubble ha permesso di stimare la distanza della stella con un margine d'errore del 5%; misurando una parallasse di 3,84 milliarcosecondi la distanza stimata di RR Lyrae \u00e8 risultata essere di 854 anni luce\nLa stella \u00e8 di popolazione II, \u00e8 povera di metalli perch\u00e9 formatasi in una fase in cui l'universo era carente di elementi pesanti nelle zone di formazione stellare. La sua orbita attorno al centro galattico \u00e8 molto eccentrica, e varia da un minimo di 6800 anni luce fino a 60\u00a0000 anni luce dal centro."}
{"id": "11051", "revid": "125694865", "url": "https://it.wikipedia.org/wiki?curid=11051", "title": "Bandiera del Botswana", "text": "La bandiera del Botswana \u00e8 stata adottata il 30 settembre 1966.\nLa bandiera \u00e8 azzurra, con una banda orizzontale nera bordata di bianco al centro. L'azzurro simboleggia l'acqua, in particolare la pioggia, e deriva dal motto presente sullo stemma del Botswana, \"Pula\" che in lingua tswana significa \"che piova!\". La banda bianca e nera simboleggia l'armonia razziale."}
{"id": "11052", "revid": "1543377", "url": "https://it.wikipedia.org/wiki?curid=11052", "title": "Classificazione stellare", "text": "In astronomia, la classificazione stellare \u00e8 la classificazione delle stelle sulla base del loro spettro. La classe spettrale di una stella \u00e8 assegnata a partire dalla sua temperatura superficiale, che pu\u00f2 essere stimata mediante la legge di Wien in base alla sua emissione luminosa. Un ulteriore indicatore della temperatura della stella \u00e8 costituito dallo stato di ionizzazione della sua fotosfera: poich\u00e9 i tipi di eccitazione atomica prominenti all'interno della fotosfera dipendono dalla temperatura, questa pu\u00f2 essere studiata facendo diffrangere la luce proveniente dalla stella in un reticolo di diffrazione e ottenendo uno spettro in cui appaiono le linee di assorbimento corrispondenti agli ioni di determinati elementi chimici. La presenza di certi elementi chimici nello spettro di assorbimento indica che la temperatura \u00e8 tale da causare l'eccitazione di questi elementi. Se d'altra parte un numero elevato di linee suggerisce una certa temperatura, ma le linee di un particolare elemento sono troppo deboli o troppo marcate per quella temperatura, ci\u00f2 pu\u00f2 indicare che la fotosfera dell'astro ha una composizione chimica inusuale.\nLa maggior parte delle stelle \u00e8 classificata usando le lettere \"O\", \"B\", \"A\", \"F\", \"G\", \"K\" e \"M\" :\nle stelle di tipo O sono le pi\u00f9 calde, le altre lettere sono assegnate a stelle via via meno calde, fino a quelle pi\u00f9 fredde di classe M. \u00c8 uso descrivere le stelle di classe O come \"blu\", quelle di classe B come \"azzurre\", quelle di classe A come \"bianche\", quelle di classe F come \"bianco-gialle\", quelle di classe G come \"gialle\", quelle di classe K come \"arancioni\" e quelle di classe M come \"rosse\". Tuttavia i colori che appaiono all'osservatore possono differire da questi in ragione delle condizioni di osservazione e delle caratteristiche della stella osservata. L'attuale ordine non alfabetico deriva da un precedente schema classificatorio che utilizzava tutte le lettere dalla \"A\" alla \"O\"; alcune delle classi originali furono conservate, ma riordinate secondo la temperatura quando la relazione fra le classi e la temperatura superficiale delle stelle divent\u00f2 chiara; inoltre alcune classi vennero eliminate perch\u00e9 doppioni di altre. Nell'attuale schema di classificazione (la classificazione di Morgan-Keenan) ogni classe \u00e8 divisa in dieci sottoclassi numerate da 0 a 9. Pi\u00f9 il numero \u00e8 basso, maggiore \u00e8 la temperatura della stella. Per esempio, la classe F0 raccoglie le stelle di classe F pi\u00f9 calde e quindi pi\u00f9 vicine a quelle di classe A.\nL'altra dimensione inclusa nella classificazione di Morgan-Keenan \u00e8 quella della classe di luminosit\u00e0 espressa dai numeri romani \"I\", \"II\", \"III\", \"IV\" e \"V\". Tale classe \u00e8 assegnata sulla base della larghezza di certe linee di assorbimento nello spettro della stella che si \u00e8 scoperto essere collegata con la densit\u00e0 superficiale della stella stessa. Poich\u00e9 nel corso della loro evoluzione le stelle aumentano il loro volume e di conseguenza diminuiscono la loro densit\u00e0, queste classi ci indicano anche lo stato evolutivo della stella. La classe I racchiude le stelle supergiganti, la classe III le stelle giganti e la classe V le stelle nane o, pi\u00f9 appropriatamente, di sequenza principale. Il Sole appartiene alla classe G2 V. La stella pi\u00f9 brillante del cielo notturno \u00e8 Sirio, appartenente alla classe A1 V.\nStoria delle classificazioni.\nLa classificazione di Secchi.\nDurante gli anni sessanta e settanta dell'Ottocento, padre Angelo Secchi propose la prima pionieristica classificazione stellare basata su criteri spettroscopici. Nel 1866 egli divise le stelle in tre classi:\nNel 1868, Secchi scopr\u00ec le stelle al carbonio, che raccolse in un gruppo distinto:\nNel 1877 Secchi aggiunse una quinta classe:\nAlla fine dell'Ottocento la classificazione di Secchi cominci\u00f2 ad essere abbandonata a favore di quella di Harvard.\nLa classificazione di Harvard.\nNegli anni ottanta dell'Ottocento l'astronomo Edward C. Pickering cominci\u00f2 a studiare presso l'Harvard College Observatory gli spettri stellari facendo uso del metodo del prisma obiettivo. Gli spettri furono raccolti nel \"Draper Catalogue of Stellar Spectra\" pubblicato nel 1890 e classificati da Williamina Fleming. Ella suddivise le classi I-IV di Secchi in classi pi\u00f9 piccole, contrassegnate dalle lettere dalla A alla N; inoltre utilizz\u00f2 anche le lettere O per le stelle i cui spettri consistevano principalmente di linee brillanti, P per le nebulose planetarie e Q per le stelle i cui spettri non rientravano in alcun'altra classe.\nNel 1897, un'altra collaboratrice di Pickering, Antonia Maury, colloc\u00f2 il sottotipo Orione della classe I di Secchi prima delle rimanenti stelle di classe I, collocando in tal modo l'odierna classe B prima della classe A. Ella fu la prima ad ordinare le classi stellari in questo modo, anche se non utilizz\u00f2 le lettere per indicare i tipi stellari, ma i numeri romani da I a XXII.\nNel 1901 Annie Jump Cannon ritorn\u00f2 alle lettere, ma conserv\u00f2 solo le classi O, B, A, F, G, K e M, riordinate in quest'ordine, oltre alla classe P per le nebulose planetarie e Q per gli spettri peculiari. Utilizz\u00f2 anche il simbolo \"B5A\" per indicare le stelle a met\u00e0 strada fra le classi B e A e quello \"F2G\" per indicare le stelle a un quinto di strada fra le classi F e G, e cos\u00ec via. Infine nel 1912 Annie Cannon modific\u00f2 i nomi delle classi B, A, B5A, F2G, ecc. in B0, A0, B5, F2, ecc. Questo sistema di classificazione \u00e8 quello in vigore ancora oggi.\nTuttavia la relazione fra le classi di Harvard e le temperature stellari non fu ben compresa fino agli anni venti, quando il fisico indiano Meghnad Saha svilupp\u00f2 una teoria della ionizzazione basandosi su conoscenze chimiche pregresse concernenti la dissociazione delle molecole. Egli applic\u00f2 prima la sua teoria alla fotosfera solare, poi agli spettri stellari. A partire da questo lavoro l'astronoma anglo-americana Cecilia Payne-Gaposchkin dimostr\u00f2 che la sequenza OBAFGKM \u00e8 correlata con le temperature superficiali delle stelle. Poich\u00e9 le classi OBAFGKM venivano originariamente assegnate sulla base dell'intensit\u00e0 delle linee spettrali, si continu\u00f2 ad agire cos\u00ec anche dopo che si fu compresa la relazione con la temperatura. Da ci\u00f2 risulta che ancora oggi l'assegnazione di una stella a una classe spettrale mantiene un margine di soggettivit\u00e0 e che la sequenza dei sottotipi non rappresenta una scala a rapporti costanti.\nIl sistema MK.\nA Potsdam, nel 1906, l'astronomo danese Ejnar Hertzsprung not\u00f2 che le stelle il cui colore tendeva maggiormente al rosso (classificate nei tipi K ed M dello schema di Harvard) potevano essere suddivise in due gruppi a seconda che queste fossero pi\u00f9 o meno luminose del Sole; per distinguere i due gruppi, diede il nome di \"giganti\" alle pi\u00f9 brillanti e \"nane\" alle meno luminose. L'anno successivo inizi\u00f2 a studiare gli ammassi stellari (gruppi di stelle poste approssimativamente alla stessa distanza), pubblicando i primi grafici che mettevano a confronto il colore e la luminosit\u00e0 delle stelle che li costituivano; in questi grafici compariva un'evidente banda continua di stelle, cui Hertzsprung diede il nome di \"sequenza principale\".\nUna simile linea di ricerca era perseguita presso l'Universit\u00e0 di Princeton da Henry Norris Russell, che studiava le relazioni tra la classe spettrale di una stella e la sua luminosit\u00e0 effettiva (ovvero, la magnitudine assoluta). A tale proposito si serv\u00ec di un certo numero di stelle di cui possedeva dei valori affidabili della parallasse e che erano state categorizzate secondo lo schema di Harvard. Russell ipotizz\u00f2 che le stelle giganti avessero una bassa densit\u00e0 o una grande superficie radiante, mentre il contrario era vero per le stelle nane. Queste differenze fra le stelle appartenenti alla medesima classe spettrale suggerirono un metodo di classificazione che ne rendesse conto.\nLa \"classificazione spettrale di Yerkes\", chiamata anche sistema \"MKK\", dalle iniziali dei suoi inventori, \u00e8 un sistema di classificazione spettrale introdotto nel 1943 da William W. Morgan, Phillip C. Keenan e Edith Kellman dello Yerkes Observatory. Si tratta di un sistema classificatorio bidimensionale, le cui dimensioni hanno relazioni con la temperatura e la luminosit\u00e0 delle stelle: infatti l'assegnazione di una stella a una classe viene operata a partire da alcune caratteristiche delle linee spettrali sensibili alla temperatura e alla gravit\u00e0 superficiale, che a sua volta ha rapporti con la luminosit\u00e0. Nel 1953, in seguito ad alcune modifiche nella lista delle stelle campione e nei criteri di classificazione, lo schema \u00e8 stato rinominato \"MK\" (dalle iniziali di William Morgan e Phillip Keenan).\nClassificazione spettrale di Yerkes.\nCome si \u00e8 detto, la classificazione spettrale di Yerkes ha due dimensioni: la prima \u00e8 rappresentata dalla classe di Harvard, connessa alla temperatura superficiale.\nClassi di temperatura di Harvard.\nLe stelle hanno temperature superficiali variabili fra i . Le classi spettrali di Harvard sono solitamente elencate dalla pi\u00f9 calda alla meno calda, come nella tabella sottostante:\nLa massa, il raggio e la luminosit\u00e0 elencati sono relativi esclusivamente alle stelle di sequenza principale e non sono appropriati per le giganti. Le classi spettrali sono suddivise in 10 sottoclassi etichettate con i numerali da 0 a 9. Per esempio, la sottoclasse A0 \u00e8 quella pi\u00f9 calda fra quelle della classe A, la sottoclasse A9 \u00e8 la meno calda.\nIl colore di una stella \u00e8 primariamente funzione della sua temperatura effettiva. Infatti, la stella pu\u00f2 essere approssimata a un corpo nero: quando un corpo nero si scalda inizialmente emette radiazione nelle frequenze dell'infrarosso; un ulteriore aumento della temperatura porta il corpo a diventare incandescente e rosso, poi arancione, poi giallo, poi bianco e infine azzurro. Se la temperatura aumenta ancora, il corpo emette la maggior parte della radiazione nella banda dell'ultravioletto. I colori che ci appaiono sono il frutto della combinazione di emissioni di diverse lunghezze d'onda. Le stelle pi\u00f9 calde ci appaiono blu perch\u00e9 emettono la maggior parte della loro energia nella parte blu dello spettro; le stelle meno calde emettono invece soprattutto nella parte rossa dello spettro. Il punto dello spettro in cui avviene la maggiore emissione dipende dalla temperatura. La legge di Wien mette in relazione la temperatura di un corpo nero e la lunghezza d'onda per la quale \u00e8 massima la radiazione emessa dal corpo stesso.\nLa colonna \"colore convenzionale\" nella tabella si riferisce al colore tradizionalmente assegnato in astronomia alle stelle delle varie classi; questa assegnazione \u00e8 effettuata a partire dalle stelle di classe A, che sono considerate convenzionalmente essere bianche. Invece, il \"colore apparente\" \u00e8 il colore che gli osservatori vedrebbero se la luce della stella fosse magnificata e proiettata su uno schermo bianco. La maggior parte delle stelle, eccetto le pi\u00f9 luminose, appare invece bianca nel cielo notturno a causa dell'incapacit\u00e0 dell'occhio umano di percepire i colori quando la luce \u00e8 molto debole.\nIl Sole ha un colore bianco puro o addirittura leggermente spostato verso le frequenze corte del visibile. La temperatura media superficiale della fotosfera solare di 5777 K d\u00e0 il picco massimo di emissione, nello spazio, ai 510-511 nm e quindi nel verde-ciano (). Tradizionalmente in astronomia si dice che il Sole sia una stella gialla ed effettivamente pu\u00f2 apparire giallognola (o addirittura arancione-rossastra, al tramonto) attraverso l'atmosfera, in ragione della sua elevazione sull'orizzonte nonch\u00e9 della limpidezza e dell'umidit\u00e0 dell'aria. Tuttavia il suo colore \u00e8 attorno al bianco puro. Questa \u00e8 la naturale conseguenza dell'evoluzione umana e dell'adattamento della vista: la curva di risposta che massimizza la propria efficienza in condizioni di illuminazione solare per definizione far\u00e0 apparire il Sole bianco.\nLe stelle di tipo O, B e A sono a volte chiamate confusamente \"stelle di tipo precoce\" (in inglese: \"early type stars\"), mentre le stelle di classe K e M vengono chiamate \"stelle di tipo tardivo\" (in inglese: \"late type stars\"). Questa terminologia deriva dal modello evolutivo stellare che era in voga all'inizio del XX secolo, secondo cui le stelle ricavavano la loro energia, tramite il meccanismo di Kelvin-Helmholtz, dalla contrazione gravitazionale e secondo cui, quindi, iniziavano la loro esistenza come calde stelle \"di tipo precoce\" ed evolvevano raffreddandosi lentamente, diventando stelle \"di tipo tardivo\". Oggi sappiamo che questo modello evolutivo \u00e8 errato per le stelle, che ricavano la loro energia dalla fusione nucleare, anche se \u00e8 sostanzialmente corretto per le nane brune, che producono energia tramite contrazione gravitazionale e che si raffreddano progressivamente, iniziando la loro esistenza con uno spettro di tipo M e passando successivamente per le classi L, T e Y.\nClassi di luminosit\u00e0.\nQuando le stelle escono dalla sequenza principale e diventano delle giganti aumentano considerevolmente il loro volume e di conseguenza diminuiscono la loro densit\u00e0. Questa differenza si manifesta negli spettri stellari in quanto le stelle di sequenza principale, che sono pi\u00f9 dense, esibiscono linee spettrali pi\u00f9 larghe, mentre le stelle meno dense come le giganti esibiscono linee spettrali pi\u00f9 fini. L'aumento del volume delle stelle giganti implica un aumento della superficie radiante e di conseguenza della luminosit\u00e0 della stella. Pertanto, le classi spettrali basate sulla larghezza o finezza delle linee spettrali vengono chiamate \"classi di luminosit\u00e0\".\nVengono usualmente distinte le seguenti classi di luminosit\u00e0:\nSono possibili casi intermedi; la simbologia per questi casi \u00e8 la seguente:\nClassi Harvard.\nClasse O.\nLe stelle di classe O sono molto calde () e luminose (anche pi\u00f9 di un milione di volte il Sole). Appaiono di un colore blu molto intenso, profondo e \"scuro\", ma emettono molta radiazione nell'ultravioletto. Fra le stelle di classe V sono le pi\u00f9 rare: solo una su 3 milioni di stelle di sequenza principale \u00e8 di classe O.\nLe stelle di tipo O sono cos\u00ec calde che hanno dintorni molto complicati: ci\u00f2 rende i loro spettri estremamente complessi. Presentano linee dominanti dello ione dell'elio He II, sia in emissione che in assorbimento, nonch\u00e9 degli ioni Si IV, O III, N III, e C III. Dalla sottoclasse O5 compaiono anche le linee dell'elio neutro che diventano pi\u00f9 marcate a mano a mano che ci si avvicina alla classe O9. Le linee della serie di Balmer dell'idrogeno sono presenti, ma deboli. Questo tipo di spettro \u00e8 causato dall'alta temperatura superficiale delle stelle di tipo O: a temperature superiori ai l'idrogeno \u00e8 completamente ionizzato e questo spiega perch\u00e9 le sue linee sono molto deboli in questo tipo di stelle; l'elio invece ionizza a temperature molto pi\u00f9 alte dell'idrogeno e di conseguenza si presenter\u00e0 in forma neutra fino alla classe O5, ionizzato una volta nelle prime sottoclassi della classe O. Infine, i metalli ionizzano una volta a temperature pi\u00f9 basse di quelle dell'idrogeno e pertanto si presenteranno pi\u00f9 volte ionizzati nelle calde stelle di questa classe.\nLe stelle di tipo O sono molto massicce () e hanno nuclei estremamente caldi che bruciano velocemente il loro combustibile: di conseguenza, sono quelle che permangono meno a lungo nella sequenza principale. Alcune osservazioni compiute mediante il telescopio spaziale Spitzer indicherebbero che la formazione planetaria non pu\u00f2 avvenire intorno alle stelle di tipo O a causa dell'elevata fotoevaporazione.\nQuando il sistema di classificazione MMK fu introdotto nel 1943, erano previste solo le sottoclassi dalla O5 alla O9,5. Lo schema fu poi esteso alla classe O4 nel 1978 e, successivamente, alle classi O2, O3 e O3,5. Le stelle di tipo O2 sono attualmente le pi\u00f9 calde fra quelle previste dallo schema MMK.\nClasse B.\nLe stelle di classe B presentano un colore dall'azzurro chiaro al blu intenso e sono molto massicce (, per le stelle di sequenza principale) e luminose, sebbene non quanto quelle di classe O. Circa una ogni 800 stelle di sequenza principale appartiene a questa classe. I loro spettri esibiscono le linee dell'elio neutro, che raggiungono il massimo della forza intorno alla classe B2, e quelle dell'idrogeno. Queste ultime sono ancora deboli, sebbene in misura minore a quelle presenti negli spettri delle stelle di classe O. Gli ioni metallici predominanti sono Mg II and Si II. Le temperature superficiali di queste stelle () non sono dunque abbastanza elevate per ionizzare l'elio, ma abbastanza alte da ionizzare gran parte dell'idrogeno e da ionizzare alcuni metalli.\nCome le stelle di classe O, anche quelle di classe B hanno una vita relativamente breve e quindi non si allontanano di molto dalla zona in cui si sono formate. Esse si originano in nubi molecolari giganti e formano spesso associazioni OB, ossia ammassi stellari che possono contenere da poche unit\u00e0 fino a centinaia di stelle di queste classi che, in genere, si trovano nei dischi delle galassie a spirale.\nClasse A.\nLe stelle di classe A hanno temperature superficiali fra e, quando sono di sequenza principale, masse comprese fra . Appaiono di un colore che pu\u00f2 andare dal celeste chiaro all'azzurro chiaro e sono le stelle pi\u00f9 comuni fra quelle visibili a occhio nudo nel cielo notturno. Presentano marcate linee dell'idrogeno, che raggiungono il loro massimo intorno alle classi A0-A1, nonch\u00e9 le linee dei metalli ionizzati Fe II, Mg II, Si II, che raggiungono il loro massimo intorno alla classe A5. Intorno a questa stessa classe diventano evidenti anche le linee del Ca II.\nAnche se in misura minore rispetto alle stelle di classe O e B, le stelle di classe A sono rare: solo una ogni 160 stelle di sequenza principale appartiene a questa classe.\nClasse F.\nLe stelle di classe F hanno temperature superficiali comprese fra . Quando sono di sequenza principale, hanno masse comprese fra . Appaiono di colore argenteo-celeste sfumato o argenteo-celeste chiaro fino ad un celeste chiaro. I loro spettri presentano linee dell'idrogeno pi\u00f9 deboli rispetto a quelle delle stelle di classe A: la temperatura pi\u00f9 bassa si traduce quindi in una minore eccitazione degli atomi di idrogeno. Anche le linee dei metalli ionizzati sono pi\u00f9 deboli e nelle ultime sottoclassi cominciano a comparire le linee dei metalli neutri, come Fe I, Cr I. Sono tuttavia evidenti le linee \"H\" and \"K\" del Ca II (ionizzato una volta). Una stella di sequenza principale su 33 appartiene a questa classe\nClasse G.\nLe stelle di classe G sono le meglio conosciute dato che il Sole appartiene a questa classe. Circa un tredicesimo delle stelle di sequenza principale sono di classe G: si tratta di astri aventi una temperatura superficiale di , di colore che varia dal bianco \"freddo\" molto intenso ad un comunque intenso bianco-giallino sfumato e decisamente chiaro; quando sono di sequenza principale hanno una massa compresa tra . I loro spettri presentano linee dell'idrogeno molto deboli e linee di metalli sia ionizzati che neutri: il ferro si presenta per esempio sia neutro che ionizzato una volta. Le linee \"H\" e \"K\" del Ca II sono molto evidenti e raggiungono il loro massimo intorno alla classe G2.\nEsistono poche stelle supergiganti appartenenti alla classe G. Infatti, di solito le supergiganti appartengono alle classi O o B (supergiganti blu) oppure alle classi K o M (supergiganti rosse): possono passare pi\u00f9 volte da un tipo all'altro, ma quando lo fanno restano solo per tempi relativamente brevi nelle classi intermedie. Di conseguenza, si osservano poche supergiganti appartenenti a queste classi.\nClasse K.\nLe stelle di classe K sono di un colore giallo abbastanza chiaro fino a un decisamente pi\u00f9 intenso bianco-giallino sfumato e chiaro, dovuto alla loro temperatura superficiale di . Quando sono di sequenza principale, hanno masse comprese fra 0,45 e 0,8 M\u2609. I loro spettri hanno linee dell'idrogeno molto deboli o addirittura assenti in quanto la temperatura superficiale non \u00e8 pi\u00f9 sufficiente ad eccitare questo elemento in modo significativo. Le linee dei metalli ionizzati tendono a farsi pi\u00f9 rare a vantaggio di metalli neutri come Mn I, Fe I, Si I. Specie nelle prime sottoclassi sono comunque ancora presenti le linee del ferro e del calcio ionizzati una volta (Fe II e Ca II). Nelle ultime sottoclassi, invece, cominciano a comparire le linee di alcune molecole, come l'ossido di titanio (TiO), che possono resistere solo a temperature relativamente basse.\nLe stelle di tipo K sono abbastanza comuni: un ottavo delle stelle di sequenza principale appartiene a questa classe. Ci sono indicazioni che questo tipo di stelle sono adatte ad ospitare la vita nei sistemi planetari orbitanti intorno ad esse.\nNumerose stelle di classe K sono giganti, come Arturo e Aldebaran, o supergiganti, come \u03bf\u00b2 Cygni.\nClasse M.\nLe stelle di classe M, di colore rosso sfumato verso l'arancione, arancione o giallo fino ad un giallo pi\u00f9 chiaro, sono di gran lunga le pi\u00f9 comuni: tre quarti delle stelle di sequenza principale appartiene a questa classe. Sono caratterizzate da temperature superficiali di e, se di sequenza principale, hanno masse comprese fra 0,08 e 0,45 M\u2609. I loro spettri sono caratterizzati dall'assenza delle linee dell'idrogeno e dalla debolezza o assenza di linee appartenenti a metalli ionizzati. Sono invece presenti le linee di metalli neutri e di molecole. Le linee dell'ossido di titanio (TiO) sono particolarmente marcate nelle stelle di questo tipo e raggiungono il loro massimo intorno alla classe M5. L'ossido di vanadio (VO) diventa invece presente nelle ultime sottoclassi.\nSebbene la grande maggioranza delle stelle di tipo M sia di sequenza principale, appartengono a questa classe anche la maggior parte delle stelle giganti e alcune supergiganti come Antares e Betelgeuse. Sono inoltre di classe M le nane brune pi\u00f9 calde, quelle che si pongono sopra la classe L: esse solitamente occupano le classi M6,5 \u2013 M9,5.\nUlteriori classi spettrali.\nIn seguito alla scoperta di nuovi tipi di stelle sono state aggiunte nuove classi spettrali non previste dalla classificazione originaria.\nStelle blu e calde a emissione.\nGli spettri di alcune caldissime stelle blu esibiscono marcate linee di emissione del carbonio, dell'azoto e, a volte, dell'ossigeno. Queste stelle sono state raccolte in nuove classi apposite.\nClasse W: stelle di Wolf-Rayet.\nLa classe \"W\" o \"WR\" comprende le stelle di Wolf-Rayet, che presentano atmosfere ricche di elio anzich\u00e9, come \u00e8 usuale, di idrogeno. Si ritiene che le stelle di tipo W rappresentino uno stadio molto avanzato dell'evoluzione delle stelle massicce, in cui i forti venti stellari hanno causato una perdita di massa tale da consumare gli strati superficiali della stella, composti da idrogeno, e abbiano scoperto il guscio interno, composto da elio. Le temperature superficiali di queste stelle sono di conseguenza molto alte (fino a ), perfino superiori a quelle delle stelle di classe O.\nLa classe W si divide nelle sottoclassi \"WN\" e \"WC\", a seconda che le linee dominanti siano quelle dell'azoto (simbolo \"N\") o del carbonio (simbolo \"C\"). Probabilmente i due sottotipi corrispondono a due stadi dell'evoluzione di questo tipo di stelle in quanto il processo di espulsione della massa interessa dapprima la regione della stella, ricca in azoto, in cui abbondano gli elementi prodotti tramite la fusione dell'idrogeno nel ciclo CNO, quindi gli strati, ricchi in carbonio, in cui l'elio viene fuso tramite il processo tre alfa. La classe WN viene a sua volta suddivisa nelle sottoclassi WNE e WNL: la prima raccoglie le stelle pi\u00f9 calde, la seconda quelle meno calde (\"E\" abbrevia \"early\" e \"L\" \"late\"). Un'analoga distinzione viene fatta a proposito della classe WC, che viene distinta nelle classi WCE e WCL. Infine \u00e8 stata aggiunta la classe WCO per raccogliere alcune stelle WC straordinariamente calde () che presentano nei loro spettri le linee dell'O V-VI (ossigeno ionizzato quattro o cinque volte).\nLe sottoclassi della classe W sono le seguenti:\nClassi OC, ON, BC, BN.\nAlcune stelle manifestano caratteristiche intermedie fra quelle delle normali classi Harvard O e B e quelle delle Wolf-Rayet. Esse sono state raccolte nelle classi OC, ON, BC e BN (\"C\" \u00e8 simbolo del carbonio, \"N\" quello dell'azoto, mentre \"O\" e \"B\" denotano le corrispondenti classi stellari). Non sembra esserci dunque una reale soluzione di continuit\u00e0 fra le Wolf-Rayet e le normali stelle pi\u00f9 calde.\nStelle \"barra\".\nLe stelle barra sono stelle con spettri di classe O, ma con sequenze simili a quelle della classe WN. Il nome \"barra\" deriva dal fatto che vengono designate con la sigla Of/WNL. Esiste anche un gruppo secondario con questo tipo di spettro, ma che ha temperature superficiali minori, designato con Ofpe/WN9. Questo tipo di stelle \u00e8 stato osservato nella Grande Nube di Magellano.\nStelle O magnetiche.\nSi tratta di stelle di tipo O con forti campi magnetici. La loro sigla \u00e8 Of?p.\nLa classe OB.\nNelle liste di spettri pu\u00f2 occorrere la dicitura \"spettro OB\". Tale dicitura non indica propriamente una classe spettrale, ma significa: \"lo spettro di questa stella \u00e8 sconosciuto, ma essa appartiene a un'associazione OB, per cui probabilmente appartiene alla classe O, oppure a quella B o forse a una delle sottoclassi pi\u00f9 calde della classe A\".\nNane brune e stelle rosse fredde.\nLe classi L e T sono state introdotte per classificare gli oggetti meno caldi, con temperature superficiali inferiori alle stelle di classe M. Queste nuove classi includono sia stelle particolarmente fredde sia nane brune; si tratta di oggetti poco luminosi nello spettro visibile. La classe Y \u00e8 stata riservata per gli oggetti ancora meno caldi di quelli di classe T: a causa della loro bassissima luminosit\u00e0 sono molto difficili da osservare.\nClasse L.\nLa classe L \u00e8 stata chiamata cos\u00ec perch\u00e9 la lettera \"L\" \u00e8 alfabeticamente la pi\u00f9 vicina alla \"M\" tra le lettere non utilizzate nella classificazione, e gli oggetti di classe L sono meno caldi di quelli di classe M. \"L\" non sta per\u00f2 per \"litio\" in quanto molti degli oggetti di classe L non esibiscono le righe di questo elemento nei loro spettri. Hanno temperature superficiali comprese fra , si presentano di colore rosso chiaro fino ad un rosso intenso ed emettono la maggior parte della loro radiazione nell'infrarosso. Nei loro spettri sono dominanti le molecole e i metalli neutri, in particolare gli idruri (FeH, CrH, MgH, CaH) e i metalli alcalini (Na I, K I, Cs I, Rb I). Non sono invece presenti l'ossido di titanio (TiO) e l'ossido di vanadio (VO), che invece caratterizzano gli spettri delle stelle di tipo M meno calde.\nGli oggetti di tipo L sono o stelle che, pur avendo una piccola massa, sono sufficientemente massicce per fondere l'idrogeno nei loro nuclei, oppure nane brune, ossia un tipo particolare di oggetto celeste, che possiede una massa pi\u00f9 grande di quella di un pianeta, ma minore di 0,08 M\u2609, che \u00e8 considerata la massa minima perch\u00e9 abbiano luogo le reazioni di fusione nucleare proprie delle stelle. L'energia che le nane brune irradiano \u00e8 dovuta, secondo il meccanismo di Kelvin-Helmholtz, alla loro lenta contrazione.\nNon \u00e8 escluso che anche un piccolo numero di stelle di grande massa possa essere di classe L, ma la formazione di tali stelle non avviene secondo i normali meccanismi di formazione stellare, ma tramite meccanismi esotici, come la fusione di due supergiganti. Un esempio \u00e8 forse V838 Monocerotis.\nClasse T.\nLa classe T raccoglie le nane brune con temperature superficiali comprese fra . Esse sono di colore rosso intenso fino ad un rosso scuro, quasi cupo, ed emettono gran parte della loro radiazione nell'infrarosso. Il loro spettro \u00e8 dominato dalle linee del metano.\nGli oggetti di classe L e T dovrebbero, secondo le ipotesi attuali, essere i pi\u00f9 comuni e numerosi dell'universo. Il fatto che ne siano conosciuti cos\u00ec pochi dipenderebbe esclusivamente dal fatto che, data la loro bassissima luminosit\u00e0, essi sono molto difficili da osservare.\nClasse Y.\nLa classe spettrale Y \u00e8 una ipotetica classe spettrale introdotta per raccogliere le nane brune e le sub-nane brune con temperature superficiali inferiori a quelle di classe T (&lt; 600\u00a0K) e aventi spettri differenti da quelli degli altri oggetti sub-stellari. Sebbene siano state avanzate teorie volte a modellare questi oggetti, c'\u00e8 ancora incertezza riguardo alle loro caratteristiche spettrali. Sulla base delle specificit\u00e0 dei possibili prototipi di tale classe finora scoperti, che presentano linee di assorbimento intorno ai 1,55 \u00b5m, si \u00e8 ipotizzato che essi siano caratterizzati dalle righe dell'ammoniaca e che questa sarebbe la propriet\u00e0 che li distingue dagli oggetti di tipo T. Tuttavia, \u00e8 difficile distinguere tali righe dalle linee dell'assorbimento dell'acqua e del metano e quindi \u00e8 stato obiettato che l'introduzione di tale classe \u00e8 prematura.\nLe nane brune di classe T meno calde hanno temperature comprese fra 500 e 600\u00a0K e sono state assegnate alla classe T9. Tuttavia sono stati individuati oggetti con temperature superficiali ancora pi\u00f9 basse. I pi\u00f9 freddi sono CFBDSIR 1458+10, che ha una temperatura di 370 \u00b1 40\u00a0K e WISE 1828+2650, che ha una temperatura di 300\u00a0K, cio\u00e8 circa 25\u00a0\u00b0C. Questi due oggetti, assieme a pochi altri, individuati dal Wide-field Infrared Survey Explorer entro il raggio di 40 anni luce dalla Terra, sono stati proposti come prototipi della classe Y.\nStelle giganti al carbonio.\nLe stelle al carbonio sono di solito stelle giganti molto evolute: i loro spettri indicano la presenza del carbonio, prodotto del processo tre alfa di fusione dell'elio. Possono essere presenti anche elementi pesanti, risultato di altri processi di nucleosintesi stellare, come il processo S. La crescente presenza del carbonio e degli elementi pesanti rende lo spettro di queste stelle sempre pi\u00f9 differente rispetto a quello delle altre stelle di classe G, K e M. In rari casi una stella al carbonio possiede questo elemento nella propria atmosfera non perch\u00e9 lo produce, ma perch\u00e9 lo riceve da una sua compagna, di solito una nana bianca, che ne contamina l'atmosfera.\nClasse C.\nOriginariamente classificate come \"R\" e \"N\", le stelle al carbonio sono stelle giganti vicine alla fine della loro esistenza che presentano un eccesso di carbonio nelle loro atmosfere. Le vecchie classi R e N corrono parallele alle normali stelle da met\u00e0 della classe G alla fine della classe M. Recentemente sono state rimappate in un'unica classe \"C\", nella quale la vecchia classe R occupa le classi C0-C5, e la vecchia classe N occupa le classi C6-C9. Esiste anche una sottoclasse di stelle al carbonio, denominata \"J\", caratterizzate dalla presenza di 13C, oltre che da 12C.\nClasse S.\nLe stelle di classe S sono stelle giganti affini alle normali giganti di classe K5-M, che si differenziano da esse per la presenza, oltre che delle linee dell'ossido di titanio (TiO) comuni anche alle giganti rosse, anche delle righe dell'ossido di zirconio (ZrO2). La lettera \"S\" deriva dal fatto che nell'atmosfera stellare risultano rintracciabili gli elementi prodotti tramite il processo-S: oltre allo zirconio, l'ittrio e il tecnezio; sono presenti, seppure pi\u00f9 raramente, anche tracce di cianogeno e litio. Le abbondanze di carbonio e ossigeno sono invece simili a quelle delle normali giganti. Questi due elementi si presentano combinati sotto forma di monossido di carbonio (CO). Nelle normali stelle i processi di ossidazione del carbonio non consumano tutto l'ossigeno che rimane libero di legarsi con il titanio in modo da formare l'ossido di titanio; nelle stelle al carbonio \u00e8 invece il carbonio a non consumarsi completamente e a formare il carbonio diatomico (C2); nelle stelle di tipo S, infine, solo scarse quantit\u00e0 di carbonio e ossigeno non si consumano nel processo di ossidazione. Ci\u00f2 indica la presenza di sempre maggiori quantit\u00e0 di carbonio nel passaggio dalle normali stelle giganti a quelle di tipo S e da queste a quelle di tipo C. Di conseguenza le stelle di tipo S possono venire considerate come uno stadio intermedio fra le normali stelle giganti e le stelle al carbonio.\nClassi MS e SC.\nLe stelle di classe MS possiedono caratteristiche intermedie fra quelle di classe M e quelle di classe S. Allo stesso modo le stelle di classe SC possiedono caratteristiche intermedie fra le stelle di classe S e quelle di classe C-N. Pertanto la sequenza M \u2192 MS \u2192 S \u2192 SC \u2192 C-N rappresenta il tracciato evolutivo all'interno del ramo asintotico delle giganti: a mano a mano che la stella fonde l'elio in carbonio, l'abbondanza di quest'ultimo aumenta nell'atmosfera stellare.\nClassificazione delle nane bianche.\nLe nane bianche rappresentano l'ultima fase dell'evoluzione delle stelle di massa piccola e media. Queste, negli ultimi stadi della loro fase di giganti, diventano fortemente instabili e ci\u00f2 le porta ad espellere i propri strati pi\u00f9 esterni, mentre i nuclei inerti vanno a costituire le nane bianche. Non essendo pi\u00f9 soggette alla fusione nucleare, esse non possiedono una fonte di energia autonoma che possa contrastare il collasso gravitazionale cui sono naturalmente sottoposte; l'unica forza che vi si oppone \u00e8 la pressione degli elettroni degenerati. Inoltre esse vanno incontro a un progressivo, anche se molto lento, raffreddamento.\nClasse D.\nNella moderna classificazione stellare le nane bianche sono raccolte nella classe \"D\" (abbreviazione di \"degenere\"), che \u00e8 suddivisa nelle sottoclassi DA, DB, DC, DO, DQ, DX e DZ, secondo la composizione chimica delle loro atmosfere. Il significato delle lettere \u00e8 il seguente:\nLa classe stellare \u00e8 seguita da un numero che indica la temperatura superficiale. Questo numero \u00e8 l'arrotondamento di 50\u00a0400/\"T\"eff, ove \"T\"eff \u00e8 la temperatura superficiale misurata in Kelvin. Inizialmente il numero veniva arrotondato alle cifre da 1 a 9, ma pi\u00f9 recentemente sono stati introdotti anche valori frazionari e numeri minori di 1 e maggiori di 9.\nLa lettera \"D\" pu\u00f2 essere seguita da due o pi\u00f9 delle lettere elencate sopra, se la stella manifesta le caratteristiche spettrali di pi\u00f9 di una sottoclasse:\nInfine, la lettera \"V\" \u00e8 utilizzata per indicare una nana bianca variabile:\nTipi spettrali non stellari: Classi P e Q.\nLe classi \"P\" e \"Q\" sono usate occasionalmente per classificare alcuni oggetti non stellari. Gli oggetti di tipo P sono nebulose planetarie, quelli di tipo Q sono novae.\nPeculiarit\u00e0 spettrali.\nPer indicare alcune peculiarit\u00e0 dello spettro stellare, pu\u00f2 venire aggiunta ulteriore nomenclatura nella forma di lettere minuscole.\nPer esempio, Alioth ha classe spettrale A0pCr: ci\u00f2 indica che essa ha classe spettrale A0 con linee molto forti del cromo.\nClassificazione fotometrica.\nLe stelle possono essere classificare mediante un qualunque sistema fotometrico. Per esempio, \u00e8 possibile dedurre la classe spettrale e la classe di luminosit\u00e0 di una stella sulla base degli indici di colore U\u2212B and B\u2212V del sistema UBV. Tuttavia tale procedura non \u00e8 del tutto precisa perch\u00e9 molti fattori possono influenzare gli indici di colore: arrossamento interstellare, variazioni di colore dovute alla metallicit\u00e0, mescolamento della luce di stelle che formano sistemi doppi o multipli.\nLa classificazione fotometrica pu\u00f2 essere resa pi\u00f9 precisa usando filtri pi\u00f9 numerosi e a banda pi\u00f9 stretta. Ciononostante la classificazione mediante le linee spettrali sar\u00e0 sempre pi\u00f9 precisa di quella fotometrica. Quest'ultima tuttavia pu\u00f2 essere usata quando non c'\u00e8 tempo sufficiente per ottenere spettri accurati in presenza di un alto rapporto segnale/rumore."}
{"id": "11053", "revid": "2036605", "url": "https://it.wikipedia.org/wiki?curid=11053", "title": "Marco Vitruvio Pollione", "text": "Biografia.\nIncerto \u00e8 il suo luogo di origine; di volta in volta sono state indicate, tra le altre, le citt\u00e0 di Roma, Fano, Fondi, Verona, Formia, l'area campana o addirittura la Numidia, senza alcuna certezza.\nAnche dello svolgersi della sua vita si hanno scarse notizie, tutte dedotte da note autobiografiche inserite nel suo trattato. Dovrebbe essere stato ufficiale sovrintendente delle macchine da guerra per Giulio Cesare e poi architetto-ingegnere per Augusto. L'unica opera che egli stesso scrive di aver progettato e costruito \u00e8 la basilica di Fano.\nDopo essersi ritirato, avendo ottenuta una pensione, si dedic\u00f2 alla stesura del trattato \"De architectura\", proprio mentre il \"princeps\" Augusto si dedicava a un programma di sviluppo edilizio.\n\"De architectura\".\nL'importanza di Vitruvio \u00e8 dovuta al suo trattato \"De architectura\" (\"Sull'architettura\"), in 10 libri, dedicato ad Augusto (che gli aveva concesso una pensione), scritto probabilmente tra il 29 e il 23 a.C. La stesura dell'opera avvenne negli stessi anni in cui Augusto aveva in mente un rinnovamento generale dell'edilizia pubblica e mirava probabilmente a ingraziarsi l'imperatore, a cui l'autore si rivolge direttamente in ciascuna delle introduzioni preposte ad ogni libro.\nIl \"De architectura\" \u00e8 l'unico integro testo latino di architettura e pertanto il pi\u00f9 importante, tra i pochi giunti, in modo pi\u00f9 o meno frammentario, fino a noi; l'influenza sulla cultura occidentale \u00e8 dovuta soprattutto a questa sua unicit\u00e0. Tuttavia l'influenza dell'opera di Vitruvio sui suoi contemporanei sembra sia stata molto limitata, anche perch\u00e9 il suo trattato fu scritto in un momento in cui l'architettura romana stava per rinnovarsi profondamente con le grandi costruzioni in laterizio e l'utilizzo di volte e cupole, di cui Vitruvio praticamente non si occupa. D'altro canto, la sua autorit\u00e0 in campo tecnico e architettonico \u00e8 testimoniata dai riferimenti alla sua opera presenti negli autori successivi come Frontino.\nPare che il trattato non abbia esercitato alcuna influenza sull'architettura per tutto il medioevo, anche se suscit\u00f2 interesse filologico, per esempio alla corte di Carlo Magno e poi, in seguito, in Petrarca, che annot\u00f2 di sua mano una copia oggi conservata alla Biblioteca Bodleiana dell'Universit\u00e0 di Oxford, e in Boccaccio, che ne possedeva una copia. Visto che altre copie sono documentate in Italia a fine Trecento, perde credito il mito della riscoperta fatta nel 1414 a Montecassino da Poggio Bracciolini che comunque deve averne rinvenuta una copia nelle sue ricerche, forse in area tedesca, contribuendo cos\u00ec alla sua diffusione.\nInoltre nel trattato defin\u00ec i differenti templi degli ordini Dorici, Ionici e Corinzi con il nome:\nI templi Dorici li paragonava all'uomo.\nI templi Ionici li paragonava alla donna.\nI templi Corinzi li paragonava a una fanciulla.\nFortuna rinascimentale.\nNel XV secolo la conoscenza e l'interesse per Vitruvio crebbero sempre di pi\u00f9, soprattutto per merito di architetti e umanisti come Lorenzo Ghiberti, Leon Battista Alberti, Francesco di Giorgio Martini, Raffaello, Fabio Calvo, Paolo Giovio, fra Giocondo da Verona. Nel 1486 il trattato fu pubblicato a stampa per la prima volta da Sulpicio da Veroli. Nel 1521 usc\u00ec la prima edizione tradotta in italiano da Cesare Cesariano. Subito dopo apparvero varie traduzioni ed edizioni negli altri paesi europei.\nAccademia vitruviana.\nNel 1542 circa fu fondata l'Accademia vitruviana della Virt\u00f9, su impulso dell'umanista senese Claudio Tolomei, sotto la protezione del cardinale Ippolito de' Medici. L'associazione intendeva contribuire al fervore teorico che animava la riflessione dei protagonisti dell'arte e dell'architettura rinascimentale: il cosiddetto \"dibattito vitruviano\", o \"questione vitruviana\", vale a dire quello sforzo conoscitivo collettivo che spingeva artisti, eruditi e appassionati alla riappropriazione dell'eredit\u00e0 dell'arte greco-romana e dell'architettura classico-romana, anche attraverso la lettura, l'interpretazione e il commento del trattato latino \"De Architectura\". Fu presieduta dall'erudito Marcello Cervini, appassionato di alchimia e architettura e futuro papa con il nome di Marcello II e si avvalse del sostegno di una schiera di intellettuali e artisti del Rinascimento italiano, come il Vignola, Bernardino Maffei, Guillaume Philandrier detto il Filandro, Alessandro Manzuoli, Luca Contile, Annibal Caro, Marc'Antonio Flaminio, Francesco Maria Molza.\nA partire dal XV secolo il trattato \u00e8 stato uno dei fondamenti teorici dell'architettura occidentale fino alla fine del XIX secolo."}
{"id": "11054", "revid": "297059", "url": "https://it.wikipedia.org/wiki?curid=11054", "title": "Serpente (costellazione)", "text": "Il Serpente (in latino Serpens) \u00e8 una delle 88 costellazioni moderne ed era anche una delle 48 elencate da Tolomeo. \u00c8 l'unica delle moderne costellazioni ad essere divisa in due parti: la Testa del Serpente (Serpens Caput) ad ovest e la Coda del Serpente (Serpens Cauda) ad est. Tra queste due parti si trova la costellazione di Ofiuco, \"colui che porta il serpente\".\nCaratteristiche.\nQuando nel 1930 l'Unione Astronomica Internazionale decise di tracciare dei confini netti alle costellazioni, formati da archi orari e cerchi concentrici seguendo le coordinate celesti, si trovarono a dover stabilire i contorni del Serpente e dell'Ofiuco, le quali erano fortemente legate e sovrapposte in pi\u00f9 parti; in parte basandosi sulla nomenclatura stellare, in parte basandosi sugli atlanti celesti precedenti, si stabil\u00ec che il Serpente dovesse essere diviso in due parti: la Testa e la Coda. la sigla della costellazione \u00e8 \"Ser\" per entrambe le parti, ma talvolta, per indicare maggior precisione, si utilizzano le sigle \"Ser cp\" per la Testa e \"Ser cd\" per la Coda.\nPoich\u00e9 il Serpente viene considerato una sola costellazione anche se \u00e8 diviso in due met\u00e0, l'ordinamento della nomenclatura di Bayer segue l'ordine di luminosit\u00e0 di entrambe le costellazioni. La parte della Testa \u00e8 quasi interamente a nord dell'equatore celeste, mentre la parte della Coda sta a cavallo di esso, lungo la parte terminale della Fenditura del Cigno, un complesso di nebulose oscure che attraversa la Via Lattea boreale in senso longitudinale.\nIl Serpente \u00e8 una costellazione ben visibile nei mesi compresi fra maggio e settembre, da entrambi gli emisferi. Solo una delle stelle del Serpente \u00e8 pi\u00f9 luminosa della terza magnitudine, perci\u00f2 la costellazione non \u00e8 facile da scorgere, se non si dispone di cieli tersi. \u03b1 Serpentis, chiamata Unukalhai, si trova nella Testa. \u03b4 Serpentis, anch'essa nella Testa, \u00e8 una stella doppia posta a soli 27 anni luce dalla Terra. Anche \u03b8 Serpentis, nella Coda, \u00e8 doppia.\nLe stelle sono divise in questo modo: \u03b1, \u03b2, \u03b3, \u03b4, \u03b5, \u03b9, \u03ba, \u03bb, \u03bc, \u03c0, \u03c1, \u03c3, \u03c4, \u03c7 e \u03c9 Serpentis nella Testa. \u03b6, \u03b7, \u03b8, \u03bd, \u03be, e \u03bf Serpentis nella Coda.\nStelle doppie.\nIl Serpente contiene alcune facili stelle doppie, alcune delle quali risolvibili anche con un semplice binocolo.\nStelle variabili.\nLa costellazione contiene alcune stelle variabili, anche se la gran parte di esse sono poco luminose.\nFra le Mireidi spicca la , che in fase di massimo \u00e8 visibile anche ad occhio nudo, essendo di quinta magnitudine; in poco meno di un anno oscilla fra questa e la quattordicesima grandezza. Un'altra Mireide facile da osservare in fase di massimo \u00e8 la , che raggiunge la magnitudine 7,0.\nUna variabile semiregolare semplice da osservare \u00e8 la , che al massimo della luminosit\u00e0 \u00e8 di magnitudine 5,8, dunque visibile ad occhio nudo, mentre in fase di minimo scende fino alla settima grandezza; il suo periodo \u00e8 di circa 100 giorni di media.\nOggetti del profondo cielo.\nLa parte della Testa giace lontano dalla Via Lattea, in un punto in cui \u00e8 possibile l'osservazione di galassie remote. La parte della Coda invece giace sulla Via Lattea, ma in direzione della base di quella che pi\u00f9 a nord \u00e8 nota come Fenditura del Cigno e dell'Aquila, un enorme complesso di polveri interstellari che oscura completamente stelle e oggetti galattici. A causa di ci\u00f2, gli oggetti non stellari non abbondano e quei pochi visibili risultano in genere deboli e poco attraenti.\nLa testa del Serpente contiene tuttavia un interessante ammasso globulare, M5, situato a circa 8\u00b0 a sudovest di \u03b1 Serpentis, ed \u00e8 tra i pi\u00f9 belli del cielo.\nTra le nebulose spicca la celebre Nebulosa Aquila (M16), la quale \u00e8 una nebulosa diffusa associata ad un giovane ammasso aperto (ossia una regione H II); si trova verso il confine con lo Scudo e il Sagittario ed \u00e8 una delle nebulose pi\u00f9 conosciute e fotografate. La nebulosa fa parte di un vasto complesso nebuloso che ingloba anche la Nebulosa Omega e l'ammasso aperto NGC 6604, ben visibile nell'infrarosso.\nSull'estremit\u00e0 settentrionale della coda del Serpente spicca l'ammasso aperto IC 4756, formato da diverse decine di componenti a partire dalla magnitudine 8, che forma una bella coppia col vicino NGC 6633, situato per\u00f2 entro i confini dell'Ofiuco.\nDi grande interesse \u00e8 l'ammasso di galassie Abell 2029, distante circa un miliardo di anni-luce; contiene al suo interno una galassia ellittica gigante, IC 1101 (quest'ultima in realt\u00e0 ricade entro il confine della Vergine), che con il suo diametro di ben 6 milioni di anni-luce e le sue circa 100\u00a0000 miliardi di stelle \u00e8 la galassia pi\u00f9 grande finora conosciuta. Tra le singole galassie, spicca per la sua forma l'Oggetto di Hoag, una galassia ad anello vista perfettamente di faccia; la sua debolezza di luminosit\u00e0 per\u00f2 fa s\u00ec che sia visibile solo con telescopi di grandi dimensioni.\nSistemi planetari.\nNel Serpente, e in particolare nella parte della coda, sono noti alcuni sistemi planetari extrasolari; uno dei pi\u00f9 noti \u00e8 CoRoT-2, il cui pianeta, CoRoT-2 b, \u00e8 un pianeta gioviano caldo con una massa pari a oltre tre volte la massa gioviana. HD 168443 \u00e8 conosciuto per avere un pianeta grande 7,2 volte Giove, pi\u00f9 un corpo di 34 masse gioviane che potrebbe essere una nana bruna.\nMitologia.\nQuesta costellazione \u00e8 divisa in due parti - Serpens Caput, la testa, e Serpens Cauda, la coda, ma gli astronomi la considerano un'unica costellazione. Il Serpente \u00e8 quell'enorme rettile tenuto tra le mani da Ofiuco nell'omonima costellazione. Con la mano sinistra Ofiuco afferra la sua testa, che \u00e8 rivolta verso di lui, e con la mano destra tiene la coda. Arato di Soli e Manilio concordarono che il Serpente era attorcigliato attorno al corpo di Ofiuco, ma nella maggior parte degli atlanti celesti il serpente pi\u00f9 semplicemente scivola tra le sue gambe.\nNella mitologia Ofiuco si identificava con il guaritore Asclepio, figlio di Apollo, ma non \u00e8 ben spiegato perch\u00e9 in cielo sia alle prese con un serpente. La sua connessione con i serpenti dipende dal fatto che una volta ne uccise uno che miracolosamente resuscit\u00f2, grazie a un'erba che un altro serpente gli appoggi\u00f2 sopra. Da allora Asclepio us\u00f2 quell'erba per resuscitare i morti. I serpenti sono simbolo di rinascita perch\u00e9 ogni anno mutano pelle.\nSi racconta inoltre che Asclepio ricevette dalla dea Atena il dono di cambiare il suo sangue con quello di Medusa la Gorgone. Da allora il sangue che sgorgava dalle vene del suo fianco sinistro era velenoso e portatore di sventure, ma quello del fianco destro aveva il potere di guarire qualsiasi malattia e persino di fare risorgere i morti.\nLa stella Alfa del Serpente si chiama Unukalhai dall'arabo \u00abil collo del serpente\u00bb, che coincide con il punto in cui si trova. La punta della coda \u00e8 segnata da Theta del Serpente, chiamata Alya, una parola araba che si riferisce per\u00f2 a una \u00abcoda di pecora\u00bb. L'oggetto pi\u00f9 famoso del Serpente \u00e8 un ammasso stellare chiamato M16, racchiuso in una nuvola di gas nota come Nebulosa dell'Aquila."}
{"id": "11055", "revid": "1005847", "url": "https://it.wikipedia.org/wiki?curid=11055", "title": "Cupalite", "text": "La cupalite \u00e8 un minerale rinvenuto lungo il torrente Listvenitovyi, in Russia, presso i monti dei Coriacchi, nel Circondario autonomo della \u010cukotka (Circondario federale dell'Estremo Oriente). Descritto nel 1985, il nome deriva dalla composizione chimica (\"Cuprum\" e \"Aluminium\").\nMorfologia.\nLa cupalite \u00e8 stata trovata in granuli mirmechitici o dendritici a forma di goccia di qualche micrometro o in grani irregolari o arrotondati.\nOrigine e giacitura.\nLa cupalite \u00e8 stata trovata associata alla khatyrkite."}
{"id": "11059", "revid": "2144345", "url": "https://it.wikipedia.org/wiki?curid=11059", "title": "Khatyrkite", "text": "La khatyrkite \u00e8 un minerale scoperto nel 1985 nel massiccio di Khatyr, lungo il fiume Khatyrka in Russia. Il nome deriva dal luogo di ritrovamento.\nMorfologia.\nLa khatyrkite \u00e8 stata trovata sotto forma di cristalli prismatici di 0,1-0,4mm.\nOrigine e giacitura.\nIl minerale viene trovato negli anni '80 dal russo Valery Kryachko, alla ricerca di metalli preziosi, nel massiccio del Koryak nella parte nord-orientale della penisola della Kamchatka al limite della Siberia Il raro minerale rinvenuto fu venduta a un collezionista olandese e in seguito acquistato dal Museo di storia naturale (Firenze). Nel 2009 Luca Bindi, lavorando insieme a un gruppo internazionale di scienziati ricercatori tra cui anche Paul Steinhardt, studia il piccolo campione conservato nel museo fiorentino e scopre che il frammento contiene granuli di un nuovo minerale con struttura aperiodica e simmetria pentagonale, come nei mosaici di Roger Penrose. Bindi invia al suo gruppo di ricerca oltreoceano, in un laboratorio dell' Universit\u00e0 di Princeton, piccoli frammenti del materiale da analizzare. Nan Yao, con i potenti strumenti a disposizione, riesce a fotografare la struttura atomica del materiale confermando pienamente ci\u00f2 che aveva supposto Bindi. Il nuovo minerale viene chiamato icosaedrite e si candida a diventare il primo quasicristallo naturale scoperto. Inoltre le analisi degli isotopi indicano l'origine extraterrestre di questo materiale. Per convincere tutta la comunit\u00e0 scientifica dell'origine naturale del quasicristallo individuato si organizza una spedizione nel luogo selvaggio del primo ritrovamento. Gli scavi effettuati alla foce del fiume Khartirka nel punto indicato da Kryachko, hanno confermato la presenza di Khatyrkite vincendo la resistenza dei pi\u00f9 scettici .\nLa Khatyrkite si ritrova intimamente concresciuta con la cupalite."}
{"id": "11063", "revid": "124283204", "url": "https://it.wikipedia.org/wiki?curid=11063", "title": "Lana Turner", "text": "Tra le pi\u00f9 grandi e celebri dive dell'epoca d'oro di Hollywood, fu nota tra gli anni quaranta e gli anni sessanta per la sua bellezza e per il suo fascino che venne definito dalla stampa hollywoodiana con il termine \"Lanallure\" (\"Allure di Lana\").\nBiografia.\nL'infanzia difficile.\nNata da John e Mildred Turner con il nome di Julia Jean Turner, durante la giovent\u00f9 era solita passare le serate con i genitori ballando e ascoltando musica alla radio, una passione che mantenne per tutta la vita. Il padre era un minatore con il vizio del gioco, con cui nei tempi di magra manteneva la famiglia; questa passione gli fu per\u00f2 fatale perch\u00e9 una sera, dopo una grossa vincita a dadi, venne rapinato e ucciso. Questo triste episodio lasci\u00f2 un segno profondo nella vita di Lana.\nLa Turner amava molto il cinema e andava ogni sabato allo spettacolo pomeridiano con i soldi che riusciva a risparmiare durante la settimana. Ad affascinarla in modo particolare erano gli sfarzosi costumi delle dive dell'epoca, come ad esempio Norma Shearer e Kay Francis. Questa passione le permise di mettere in pratica, durante la sua carriera, una tecnica di portamento disinvolto ed elegante che aggiunse valore al suo naturale \"glamour\". Non a caso molti registi le fecero indossare alcuni tra i pi\u00f9 begli abiti di scena mai creati dai costumisti di Hollywood e, altrettanto non casualmente, la stessa Turner disse in seguito che, se non avesse sfondato nel cinema, avrebbe desiderato diventare una brava stilista.\nGli inizi nel cinema.\nNel 1937, mentre stava bevendo una bibita in un bar nei pressi di Hollywood, venne notata da un cronista dell\"'Hollywood Reporter\", il quale la present\u00f2 al regista Mervyn LeRoy, che le affid\u00f2 una piccola parte nel film \"Vendetta\" (1937), nel ruolo di una ragazza che viene assassinata. La giovane Julia Jean, ribattezzata con il nome d'arte di Lana Turner, venne notata per sua linea perfetta e per un maglione molto attillato che indossava nella scena del delitto: da quel momento divenne per tutti \"The Sweater Girl\" (\"La ragazza col golfino\"), soprannome col quale verr\u00e0 ricordata per parecchio tempo.\nUn particolare curioso \u00e8 legato al periodo del suo esordio quando, durante le riprese del film \"Uno scozzese alla corte del Gran Kan\" (1938), il produttore Samuel Goldwyn - col quale aveva stipulato un contratto - volle che le sue sopracciglia venissero rasate e tracciate poi con una matita; da quel momento, non ricrebbero mai pi\u00f9 e lei fu per sempre costretta a usare dei posticci oppure a disegnarle.\nIl successo a Hollywood.\nNei primi anni quaranta la Turner raggiunse il successo con film quali \"Il dottor Jekyll e Mr. Hyde\" (1941) di Victor Fleming, con Spencer Tracy, \"Le fanciulle delle follie\" (1941) di Robert Z. Leonard e Busby Berkeley, a fianco di James Stewart, \"Se mi vuoi sposami\" (1941) di Jack Conway e \"Incontro a Bataan\" (1942) di Wesley Ruggles, entrambi con Clark Gable; nel 1946 risult\u00f2 fra le dieci attrici pi\u00f9 pagate di Hollywood e incominci\u00f2 a distinguersi anche per la bravura nella recitazione, interpretando con torbida sensualit\u00e0 \"Il postino suona sempre due volte\" (1946) di Tay Garnett, capolavoro \"noir\" degli anni quaranta, nella parte di una donna cinica che uccide il marito con la complicit\u00e0 del suo amante. Il successo del film la port\u00f2 poi a interpretare altri ruoli di magnetica e sensuale \"femme fatale\", come ad esempio quello della perfida Milady ne \"I tre moschettieri\" (1948) di George Sidney. Nel 1950 forn\u00ec un'ottima prova in \"L'indossatrice\" di George Cukor, accanto a Ray Milland.\nDai primi anni cinquanta, ai ruoli di \"dark lady\" fini a s\u00e9 stessi la Turner prefer\u00ec assumere parti pi\u00f9 impegnative: tra le sue pi\u00f9 acclamate interpretazioni vi furono quelle dell'attrice bella e sensibile che vive una difficile relazione con un tirannico produttore (interpretato da Kirk Douglas) nel cinico \"Il bruto e la bella\" (1952) di Vincente Minnelli, e della ragazza madre che alla famiglia preferisce la carriera di attrice nel melodrammatico \"Lo specchio della vita\" (1959) di Douglas Sirk. Di quel periodo si segnalano anche le sue partecipazioni ai film \"La fiamma e la carne\" (1954) di Richard Brooks, \"Controspionaggio\" (1954) di Gottfried Reinhardt, \"Le piogge di Ranchipur\" (1955) di Jean Negulesco e \"Diana la cortigiana\" (1956) di David Miller. Nel 1957 ottenne una candidatura all'Oscar per la sua interpretazione di una donna sola e con una figlia a carico, sullo sfondo di un'inquietante cittadina di provincia, nel cupo \"I peccatori di Peyton\" (1957) di Mark Robson.\nLa tempestosa vita privata.\nLa vita privata di Lana Turner fu movimentata e caratterizzata da relazioni con molti uomini dello spettacolo, come gli attori Tyrone Power, Frank Sinatra, Fernando Lamas, e con il produttore Howard Hughes, avventure sentimentali che i giornali di \"cronaca rosa\" si accaparrarono con avidit\u00e0 nel corso di tutta la carriera dell'attrice.\nLa Turner si spos\u00f2 sette volte: con il clarinettista e direttore d'orchestra Artie Shaw (con cui rest\u00f2 solo un anno, il 1941); con l'attore-ristoratore Steve Crane (dal 1942 al 1943), dal quale ebbe una figlia, Cheryl Crane (1943), che alla nascita sub\u00ec una totale trasfusione di sangue per via di una incompatibilit\u00e0 sanguigna con la madre, la quale non pot\u00e9 per questo pi\u00f9 avere figli; con il milionario Henry J. Topping Jr (dal 1948 al 1952); con l'attore Lex Barker, popolare Tarzan dello schermo (si sposarono a Torino il 7 settembre 1953 e il matrimonio termin\u00f2 nel 1957); con l'allevatore Fred May (dal 1960 al 1962), con l'uomo d'affari Robert Eaton (dal 1965 al 1969); e infine con l'illusionista Ronald Dante (dal 1969 al 1972).\nLe sue relazioni e i suoi numerosi matrimoni pare siano stati spesso segnati da episodi di violenza. . Ma \u00e8 la tormentata relazione con il \"gangster\" Johnny Stompanato quella che viene maggiormente ricordata e che segner\u00e0 in maniera definitiva la sua vita e la sua carriera.\nL'affare Stompanato nel 1958.\nIl rapporto con Stompanato fu burrascoso e costellato da episodi di violenza e minacce; per esempio, durante le riprese del film \"Estasi d'amore - Operazione Love\" (1958) di Lewis Allen, che la Turner stava girando in Inghilterra con Sean Connery, il gangster, che aveva minacciato l'attore scozzese, fu messo al tappeto da Connery, che poi lo denunci\u00f2 alla polizia, facendolo allontanare dal Regno Unito. Stompanato era diventato un'ossessione per la Turner: nonostante le intimidazioni e l'aggressivit\u00e0, era morbosamente attratta da lui e non riusciva a troncare la relazione, come fu evidente dalle lettere che l'attrice gli scriveva e che poi furono pubblicate dai \"tabloid\" americani. Il 4 aprile 1958, nella villa della diva, quando alla fine lei decise di lasciarlo, Stompanato minacci\u00f2 di sfigurarla; dopo una furiosa lite, la quindicenne figlia Cheryl - per difendere la madre - lo uccise, pugnalandolo con un coltello da cucina. \nIl processo che segu\u00ec ebbe un enorme clamore mediatico e la drammatica testimonianza della Turner su mesi di minacce e violenze fu giudicata dai tabloid americani \"la pi\u00f9 grande interpretazione dell'attrice\". Cheryl venne poi assolta per legittima difesa.\nDopo questo episodio la Turner fatic\u00f2 a riprendersi, ma a gettarla nella disperazione fu la pubblicazione delle sue lettere a Stompanato, che la stampa diede in pasto al pubblico. Era la prima volta che l'intimit\u00e0 di una diva era messa in piazza; l'opinione pubblica la boll\u00f2 come donna di facili costumi e madre snaturata, con forti critiche alla sua condotta da parte della Chiesa, di psicologi e della gente comune. Il tragico epilogo della burrascosa relazione con Stompanato segn\u00f2 l'inizio del declino della carriera dell'attrice.\nStompanato e la Turner appaiono come personaggi in una breve sequenza del film \"L.A. Confidential\" (1997) di Curtis Hanson, in cui uno dei poliziotti scambia l'attrice per una prostituta acconciata come la star.\nRegina del melodramma (1959-1966).\nDopo lo scandalo seguito all'uccisione di Stompanato, la Turner si vide proporre dagli \"studios\" soprattutto ruoli di donne peccatrici e tormentate, dal passato torbido e gravate da senso di colpa, che fecero di lei la regina dei melodrammi hollywoodiani fra la fine degli anni cinquanta e la prima met\u00e0 degli anni sessanta. \n\"Lo specchio della vita\" (1959) di Douglas Sirk fu il primo film che gir\u00f2 dopo lo scandalo, accanto a John Gavin e Sandra Dee. Il ruolo di una diva ricca e famosa, che per la carriera ha trascurato la figlia adolescente, sembr\u00f2 costruito su misura per lei. La sua intensa interpretazione fu ovviamente messa in relazione con gli eventi della sua vita privata e le fece guadagnare due milioni di dollari, rilanciando la sua carriera; il film fu un grande successo al \"box office\" e oggi \u00e8 considerato un \"cult\" del genere \"m\u00e9lo\". \"Ritratto in nero\" (1960) di Michael Gordon, con Anthony Quinn e Sandra Dee, fu un altro melodramma a tinte noir che and\u00f2 molto bene al botteghino, nonostante le pessime critiche; altre pellicole dello stesso tenore furono il drammatico \"Ossessione amorosa\" (1961) di John Sturges e il \"noir\" \"Strani amori\" (1965) di Alexander Singer, con Cliff Robertson e Hugh O'Brian. \nNon mancarono anche film pi\u00f9 leggeri come \"Uno scapolo in paradiso\" (1961) di Jack Arnold, una commedia romantica in coppia con Bob Hope, e \"Come ingannare mio marito\" (1962) di Daniel Mann, con Dean Martin e Walter Matthau. L'apice di questo periodo fu \"Madame X\" (1966) di David Lowell Rich, un altro melodramma strappalacrime, in cui recit\u00f2 accanto a John Forsythe e Constance Bennett, e che rimane il suo ultimo ruolo da protagonista: la struggente interpretazione di una madre tormentata ed alcolizzata, che ritrova suo figlio (interpretato da Keir Dullea) dopo anni di separazione ma senza rivelarsi fino alla fine, le valse anche un David di Donatello.\nUltimo periodo (1967-1995).\nCome molti dei divi hollywoodiani della sua generazione, la carriera cinematografica di Lana Turner si aren\u00f2 a partire dalla seconda met\u00e0 degli anni sessanta e le sue interpretazioni sul grande schermo si fecero via via pi\u00f9 sporadiche, con apparizioni soltanto in quattro film dopo il 1966, tra cui \"Amore dolce amore\" (1976) di David Miller. Interpret\u00f2 il suo ultimo ruolo sul grande schermo nel 1980 nella commedia horror \"Witches' Brew\" di Richard Shorr e Herbert L. Strock.\nDalla fine degli anni sessanta si dedic\u00f2 al teatro e prese parte anche a varie produzioni televisive. Ebbe un fugace ritorno di popolarit\u00e0 nei primi anni ottanta, recitando in diversi episodi della soap opera \"Falcon Crest\", dal 1982 al 1983; la sua ultima apparizione in TV fu nel 1985, in un episodio della serie \"Love Boat\". Negli ultimi tempi ritrov\u00f2 la serenit\u00e0, migliorando anche il rapporto con la figlia Cheryl, accettandone serenamente l'omosessualit\u00e0.\nForte fumatrice per tutta la vita, nel 1992 fu colpita da un cancro alla gola. Mor\u00ec il 29 giugno 1995, a 74 anni di et\u00e0.\nDoppiatrici italiane.\nNelle versioni in italiano dei suoi film, Lana Turner \u00e8 stata doppiata da:"}
{"id": "11070", "revid": "324090", "url": "https://it.wikipedia.org/wiki?curid=11070", "title": "Palazzo del Potala", "text": "Il palazzo del Potala (alfabeto tibetano: \u0f54\u0f7c\u0f0b\u0f4f\u0f0b\u0f63; traslitterazione Wylie: \"Po ta la\"; cinese semplificato: \u5e03\u8fbe\u62c9\u5bab; cinese tradizionale: \u5e03\u9054\u62c9\u5bae) si trova a Lhasa, capitale del Tibet.\nPrende il nome dal Monte Potala, la dimora di Avalokite\u015bvara. Il palazzo del Potala fu la residenza principale del Dalai Lama fino a che il 14\u00ba Dalai Lama fugg\u00ec a Dharamsala, India, in seguito all'invasione cinese ed alla fallita rivolta del 1959. Attualmente il Palazzo del Potala \u00e8 stato convertito in museo dal governo cinese.\nL'edificio misura 400 metri sul lato est-ovest e 350 metri su quello nord-sud, con pietre inclinate spesse 3 metri (5 metri alla base), con rame fuso attorno alle fondamenta per aiutare a proteggerlo dai terremoti. I tredici piani dell'edificio (contenente oltre 1000 stanze, 10.000 reliquiari e circa 200.000 statue) si alzano per 117 metri sulla cima del Marpo Ri, la \"Collina Rossa\", con un'altezza totale di oltre 300 metri dal fondo della valle. Secondo la tradizione le tre principali cime di Lhasa rappresentano i \"Tre Protettori del Tibet\". Chokpori, immediatamente a sud del Potala, \u00e8 la \"montagna dell'anima\" (\"bla-ri\") di Vajrap\u0101\u1e47i, Pongwari \u00e8 quella di Ma\u00f1ju\u015br\u012b e Marpori, la cima su cui si trova il Potala, rappresenta Chenresig o Avalokitesvara.\nStoria.\n che nel 637 costru\u00ec qui il primo palazzo al fine di onorare la moglie Wencheng, della dinastia Tang della Cina.\nLozang Gyatso, il quinto Dalai Lama, inizi\u00f2 la costruzione del palazzo del Potala nel 1645 dopo che uno dei suoi consiglieri spirituali, Konchog Chophel (morto nel 1646), fece notare che il luogo sarebbe stato ideale come sede del governo, situato tra i monasteri di Drepung e Sera e l'antica citt\u00e0 di Lhasa. Il Dalai Lama ed il suo governo si spostarono a Potrang Karpo ('Palazzo Bianco') nel 1649. La costruzione prosegu\u00ec fino al 1694, circa dodici anni dopo la sua morte. Potala venne usato come palazzo invernale dal Dalai Lama dell'epoca. Il Potrang Marpo ('Palazzo Rosso') venne aggiunto tra il 1690 ed il 1694.\nIl palazzo venne leggermente danneggiato durante la rivolta contro il governo cinese del 1959, nella quale i cinesi bombardarono le finestre del palazzo. Si salv\u00f2 anche durante la Grande rivoluzione culturale del 1966 grazie all'intervento in prima persona di Zhou Enlai, Primo ministro cinese di quel periodo che si oppose alla rivoluzione. Quasi tutti i 100.000 volumi di scritture, i documenti storici ed altre opere vennero rimossi, danneggiati o distrutti.\nIl Palazzo di Potala venne inserito dall'UNESCO tra i patrimoni dell'umanit\u00e0 nel 1994. Nel 2000 e nel 2001 vennero aggiunti al patrimonio il tempio di Jokhang e di Norbulingka. L'UNESCO evidenzi\u00f2 il problema dato dalla veloce urbanizzazione, che stava portando alla creazione di moderni edifici a ridosso del palazzo.. Il governo cinese rispose emanando una legge che impediva la costruzione nei paraggi di edifici alti pi\u00f9 di 21 metri. Un secondo problema era rappresentato dai materiali utilizzati durante i restauri, iniziati nel 2002 con un costo di 180 milioni di Renminbi (circa 15,52 milioni di euro), nonostante il direttore del palazzo, Qiangba Gesang, abbia chiarito che sono stati usati solo materiali originali. Il palazzo \u00e8 stato restaurato anche tra il 1989 ed il 1994, con 55 milioni di Renminbi (4,74 milioni di euro).\nDal 1\u00ba maggio 2003 il numero di turisti ammessi a palazzo \u00e8 limitato a 1600 al giorno, con un orario ridotto a sei ore al giorno per evitare l'affollamento. Prima di imporre questo limite la media di turisti al giorno era di 1500 persone, con picchi di oltre 5000. Le visite al tetto della struttura sono state eliminate dopo i restauri del 2006, per evitare nuovi danni. La quota \u00e8 stata elevata a 2300 persone per venire incontro ad un aumento del 30% delle visite in seguito all'apertura della ferrovia del Qingzang che dal 1\u00ba luglio 2006, raggiunge Lhasa, ma spesso questo limite viene raggiunto a met\u00e0 mattinata. Le ore di apertura sono state aumentate durante il periodo di alta stagione, tra luglio e settembre, quando oltre 6000 persone al giorno vogliono visitare il luogo.\nArchitettura.\nCostruito ad un'altitudine di 3700 metri, sul versante del Marpo Ri ('Montagna Rossa') al centro della valle di Lhasa, il Palazzo del Potala, con i suoi grandi muri inclinati rotti solo nella parte superiore da file di finestre, e con i tetti piatti ai vari livelli, non \u00e8 molto diverso da una fortezza. Sul lato meridionale della roccia si trova un grande spazio racchiuso da mura e porte, con un grande portico all'interno. Una serie di scale, interrotte da lievi salite, conducono alla sommit\u00e0. Tutta la larghezza della rocca \u00e8 occupata dal palazzo.\nLa parte centrale di questo gruppo di edifici sorge in un quadrato posto sopra gli altri satelliti, e termina con baldacchini dorati simili a quelli di Jokhang. Questa parte centrale del palazzo viene chiamata \"Palazzo Rosso\" a causa del colore cremisi, che gli permette di distinguersi dal resto. Contiene le mura, le cappelle ed i santuari principali dei passati Dalai Lama. Al suo interno vi sono numerosi dipinti decorativi, con opere tempestate di gioielli, intarsi ed altri ornamenti.\nIl tempio cinese di Putuo Zongcheng, costruito tra il 1767 ed il 1771, prende spunto dal Palazzo del Potala. \u00c8 stato elencato dallo show della televisione americana \"Good Morning America\" e dal giornale \"USA Today\" tra le \"Sette meraviglie del mondo moderno\".\nIl Potrang Karpo o 'Palazzo Bianco'.\nIl Palazzo Bianco \u00e8 quella parte del Palazzo del Potala che contiene le residenze del Dalai Lama. Il primo Palazzo Bianco venne costruito al tempo del quinto Dalai Lama, e lui ed il suo governo vi si trasferirono nel 1649. Venne ampliato fino a raggiungere le dimensioni attuali dal tredicesimo Dalai Lama all'inizio del XX secolo. Il palazzo non venne usato per motivi religiosi, ma conteneva solo residenze, uffici, il seminario e la stamperia. Il cortile interno tinteggiato di giallo, noto come \"Deyangshar\", separa gli appartamenti del Dalai Lama e dei monaci dal Palazzo Rosso, l'altro lato del sacro Potala, adibito agli usi religiosi di studio e preghiera. Contiene il sacro stupa dorato (le tombe di otto Dalai Lama), la sala delle assemblee dei monaci, varie cappelle e santuari, e biblioteche che contengono importanti scritture del buddhismo, il Kangyur di 108 volumi ed il Tengyur di 225. L'edificio giallo situato a lato del Palazzo Bianco ospita le grandi bandiere ricamate con simboli sacri che vengono appese alla facciata meridionale durante il Capodanno.\nIl Potrang Marpo o 'Palazzo Rosso'.\nIl Palazzo Rosso \u00e8 la parte del Palazzo del Potala dedicata agli studi religiosi ed alla preghiera buddista. Contiene una struttura complicata composta da diversi muri, cappelle e biblioteche su diversi livelli, con un complesso gruppo di piccole gallerie e corridoi:\nLa Grande Sala Occidentale.\nLa sala centrale del Palazzo Rosso \u00e8 la Grande Sala Occidentale. \u00c8 composta da quattro grandi cappelle che celebrano la gloria e la potenza del costruttore del Potala, il quinto Dalai Lama. La sala \u00e8 famosa per i preziosi murales che si rifanno alle miniature persiane, e raffigurano eventi della vita del quinto Dalai Lama. La famosa scena della sua visita all'imperatore Shun Zhi di Pechino si trova sul muro orientale, all'esterno dell'entrata. Abiti speciali provenienti dal Bhutan avvolgono le numerose colonne e pilastri della sala.\nLa Cappella del Santo.\nSul lato settentrionale di questa sala del Palazzo Rosso si trova il sacro santuario del Potala. Sopra la porta si trova un'iscrizione in blu e oro fatta dall'imperatore cinese Tongzhi, proclamando il Buddismo un \"campo benedetto di favolosa frutta\". Questa cappella, come la grotta di Dharma sotto di lei, viene datata al XVII secolo. Contiene un'antica piccola statua tempestata di pietre preziose raffigurante Avalokite\u015bvara con due dei suoi discepoli. Al piano inferiore si trova uno stretto passaggio che conduce alla Grotta di Dharma, dove si crede che Songtsen Gampo abbia studiato la dottrina. Nella sacra grotta si trovano immagini di Songtsen Gampo, delle mogli, del suo primo ministro e di Sambhota, lo studioso che cre\u00f2 la scrittura tibetana, e di numerose divinit\u00e0.\nLa Cappella Settentrionale.\nLa Cappella Settentrionale contiene un Gautama Buddha sulla sinistra ed il quinto Dalai Lama sulla destra, entrambi seduti su magnificenti troni dorati. La loro identica altezza e la stessa aura ne indicano lo stesso status. All'estremit\u00e0 sinistra si trova lo stupa dorato, tomba dell'undicesimo Dalai Lama che mor\u00ec bambino. Sulla destra si trova Avalokiteshvara con le sue incarnazioni, compreso Songtsen Gampo ed i primi quattro Dalai Lama. In una stanza a parte, collegata a questa cappella, si trova una biblioteca con le sacre scritture.\nLa Cappella Meridionale.\nLa Cappella Meridionale \u00e8 incentrata su Padmasambhava, guaritore e santo indiano. La consorte Yeshe Tsogyal, regalo del re, si trova vicino al suo ginocchio sinistro, mentre l'altra moglie proveniente dalla sua terra nativa di Swat si trova vicino al destro. Alla sua sinistra otto delle sue manifestazioni meditano. Alla destra altre otto manifestazioni arrabbiate usano poteri magici per sottomettere i demoni della fede B\u00f6n.\nLa Cappella Orientale.\nLa Cappella Orientale \u00e8 dedicata a Tsong Khapa, fondatore della tradizione Gelug. L'immagine centrale \u00e8 circondata dai Lama del monastero Sakya che regnarono brevemente sul Tibet, creando una loro tradizione prima di venire convertiti da Tsong Khapa. Le altre statue sono scolpite in materiali diversi, e raffigurano espressioni nobili.\nLa Cappella Occidentale.\n\u00c8 questa la cappella che contiene i cinque stupa dorati. L'enorme stupa centrale, 14,85 metri di altezza, contiene il corpo mummificato del quinto Dalai Lama. Questo stupa \u00e8 costruito in legno di sandalo ricoperto da 3.727\u00a0kg di puro oro, tempestato da 18.680 perle e gioielli semi-preziosi. Sulla sinistra si trova lo stupa funerario del dodicesimo Dalai Lama, e sulla destra quello del decimo. Il vicino stupa del tredicesimo misura 22 metri di altezza. I due sul fondo contengono importanti scritture.\nLa Prima Galleria.\nLa Prima Galleria si trova al piano sopra la Cappella Occidentale, e contiene numerose finestre che forniscono luce e ventilazione alla Grande Sala Occidentale ed alle cappelle sottostanti. Tra le finestre si trovano superbi murales che mostrano il Potala con precisi dettagli.\nLa Seconda Galleria.\nLa Seconda Galleria d\u00e0 accesso al padiglione centrale usato dai visitatori del palazzo per l'acquisto di souvenir, e come bar.\nLa Terza Galleria.\nLa Terza Galleria, oltre a preziosi murales, contiene numerose stanze scure che la contornano, con enormi collezioni di statue in bronzo e miniature fatte in rame ed oro. La sala di preghiera del settimo Dalai Lama si trova sul lato meridionale, mentre ad est un'entrata collega questa galleria alla Cappella del Santo ed al Deyangshar tra i due palazzi.\nLa tomba del tredicesimo Dalai Lama.\nLa tomba del tredicesimo Dalai Lama si trova ad ovest della Grande Sala Occidentale, e pu\u00f2 essere raggiunta solo da un piano superiore, ed in compagnia di un monaco o di una guida del Potala. Costruito nel 1933, lo stupa gigante contiene gioielli inestimabili ed una tonnellata di oro. Misura 14 metri di altezza. Tra le offerte votive si trovano zanne d'elefante provenienti dall'India, leoni in porcellane e vasi, oltre ad una pagoda costruita con oltre 200.000 perle. Degli elaborati murales in stile tradizionale tibetano raffigurano numerosi eventi della vita del tredicesimo Dalai Lama nel corso del XX secolo."}
{"id": "11071", "revid": "290948", "url": "https://it.wikipedia.org/wiki?curid=11071", "title": "Dalai Lama", "text": "L'espressione Dalai Lama (grafia tibetana: \u0f4f\u0f0b\u0f63\u0f60\u0f72\u0f0b\u0f56\u0fb3\u0f0b\u0f58, traslitterazione Wylie: tala'i bla-ma; IPA: ; trascrizione fonetica italianizzata: \"talee lama\"; trascrizione semplificata THL: \"tal\u00e9 lama\"; intende: \"maestro oceanico\") \u00e8 il titolo onorifico con cui si indica quel rinomato \"bla ma\" appartenente al lignaggio (\u0f66\u0f90\u0f74\u0f0b\u0f55\u0fb2\u0f7a\u0f44\u0f0b, \"sku phreng\") degli \"sprul sku\" (\u0f66\u0fa4\u0fb2\u0f74\u0f63\u0f0b\u0f66\u0f90\u0f74, THL: \u0f0b\"tr\u00fclku\", \"lama incarnati\") e guida spirituale della tradizione buddhista tibetana del \"dge lugs\" (\u0f51\u0f42\u0f7a\u0f0b\u0f63\u0f74\u0f42\u0f66, THL: \"geluk\").\nIn qualche letteratura si \u00e8 preferito tradurre tale espressione, ma in modo del tutto improprio, come \u00aboceano di saggezza\u00bb.\nI \"Dalai Lama\" (detti anche Gandhi Monaci) sono stati, a partire dal XVII secolo, e fino al 1959, anche la pi\u00f9 alta autorit\u00e0 teocratica del Tibet, mentre l'ultimo di questi, il XIV Dalai Lama, Bstan 'dzin rgya mtsho (\u0f56\u0f66\u0f9f\u0f53\u0f0b\u0f60\u0f5b\u0f72\u0f53\u0f0b\u0f62\u0f92\u0fb1\u0f0b\u0f58\u0f5a\u0f7c\u0f0b, Tenzin Gyatso, 1935), dal 1959 fino all'11 marzo 2001 ha ricoperto la carica di capo del Governo tibetano in esilio del Tibet.\nI \"Dalai Lama\" sono considerati, nel contesto del buddhismo tibetano, la manifestazione terrena del \"bodhisattva\" cosmico Avalokite\u015bvara (sanscrito; tibetano: \u0f66\u0fa4\u0fb1\u0f53\u0f0b\u0f62\u0f66\u0f0b\u0f42\u0f5f\u0f72\u0f42\u0f66, \"spyan ras gzigs\"; THL: Chenrezik).\nAltri appellativi, pi\u00f9 frequenti nell'uso tibetano per indicare il Dalai Lama, sono: \"rgyal ba rin po che\" (\u0f62\u0f92\u0fb1\u0f63\u0f0b\u0f56\u0f0b\u0f62\u0f72\u0f53\u0f0b\u0f54\u0f7c\u0f0b\u0f46\u0f7a, Gyalwa Rinpoche, \"Prezioso conquistatore\"); \"sku mdun\" (\u0f66\u0f90\u0f74\u0f0b\u0f58\u0f51\u0f74\u0f53, Kundun, \"Presenza\"); \"yid bzhin nor bu\" (\u0f61\u0f72\u0f51\u0f0b\u0f56\u0f5e\u0f72\u0f53\u0f0b\u0f53\u0f7c\u0f62\u0f0b\u0f56\u0f74, Yishin Norbu, \"Gemma che esaudisce i desideri\").\nVa tenuto presente che, pur conservando il Dalai Lama una indiscutibile autorit\u00e0 spirituale, la guida della tradizione \"dge lugs\" \u00e8 affidata a un'altra figura religiosa, seppur nominata dal Dalai Lama stesso: il Ganden Tripa (\u0f51\u0f42\u0f60\u0f0b\u0f63\u0fa1\u0f53\u0f0b\u0f41\u0fb2\u0f72\u0f0b\u0f54, Wylie: Dga' ldan khri pa).\nOrigine e caratteristiche del titolo.\nIl titolo di \"Dalai Lama\", inerisce esclusivamente alla tradizione tibetana del \"dge lugs\" (\"gelug\"), e fu coniato nel 1578 quando, nella regione del lago Tso Ng\u00f6mpo (\u0f58\u0f5a\u0f7c\u0f0b\u0f66\u0f94\u0f7c\u0f53\u0f0b\u0f54\u0f7c, lett. \"lago azzurro\"; quel grande lago di acqua salata conosciuto anche con il nome mongolo di \u0425\u04e9\u0445 \u043d\u0443\u0443\u0440, Koko Nor; o con il cinese \u9751\u6d77\u6e56 Qingh\u01cei H\u00fa; situato nella provincia del Qinghai), avvenne l'incontro tra il potente condottiero del clan mongolo dei T\u00fcmed, Altan Khan, (antico mongolo: , 1507-1582) e l'abate dei monasteri \"dge lugs\" di \u2019Bras spungs e di Se ra, il \"bla ma\" bSod nams rgya mtsho (\u0f56\u0f66\u0f7c\u0f51\u0f0b\u0f53\u0f58\u0f66\u0f0b\u0f62\u0f92\u0fb1\u0f0b\u0f58\u0f5a\u0f7c, S\u00f6nam Gyatso, 1543-1588).\nCome era costume i due si scambiarono dei titoli onorifici, quello assegnato dal \"khan\" mongolo al \"bla ma\" tibetano fu il titolo mongolo:\nL'ultimo termine utilizzato dal \"khan\" mongolo, ossia \"dalai\" () \u00e8 la traduzione in lingua mongola dell'ultima parte del nome di bSod nams rgya mtsho (\"rgya mtsho\", \u0f62\u0f92\u0fb1\u0f0b\u0f58\u0f5a\u0f7c) sempre con il significato di \"oceano\". Da qui il titolo tipizzato in tibetano come \"ta la'i bla ma\" (\u0f4f\u0f0b\u0f63\u0f60\u0f72\u0f0b\u0f56\u0fb3\u0f0b\u0f58) con il significato di \"maestro oceanico\".\nSuccessione.\nQuando un Dalai Lama muore, altri due \"tr\u00fclku\", il Panchen Lama e il Reting Rinpoce, unitamente ad altri insigni \"bla ma\", avviano le indagini al fine di scoprire la nuova manifestazione del Dalai Lama appena defunto, servendosi per questo anche degli oracoli, interpretando presagi e sogni. Una volta che la nuova manifestazione viene identificata, solitamente quando \u00e8 ancora un bambino molto piccolo o una bambina, viene consacrato/a novizio/a e intronizzato/a ufficialmente, dando inizio al suo percorso di studi, ma fino alla sua maggiore et\u00e0 il potere esecutivo \u00e8 esercitato da un reggente.\nStoria.\nCome abbiamo visto l'origine del titolo \"Dalai Lama\" la si deve all'incontro tra l'importante abate di due monasteri \"dge lugs\", bSod nams rgya mtsho, e il potente \"khan\" mongolo dei T\u00fcmed, Altan Khan, avvenuto nel 1578.\nTale titolo fu successivamente assegnato, ovviamente in via postuma, ad altri due importanti predecessori di bSod nams rgya mtsho, Dge \u2019dun grub (\u0f51\u0f42\u0f7a\u0f0b\u0f60\u0f51\u0f74\u0f53\u0f0b\u0f42\u0fb2\u0f74\u0f56\u0f0b, Gend\u00fcn Drup, 1391\u20131475) e a Dge 'dun rgya mtsho (\u0f51\u0f42\u0f7a\u0f0b\u0f60\u0f51\u0f74\u0f53\u0f0b\u0f62\u0f92\u0fb1\u0f0b\u0f58\u0f5a\u0f7c, Gend\u00fcn Gyatso, 1475-1542) che furono da quel momento considerati rispettivamente il I Dalai Lama e il II Dalai Lama, facendo cos\u00ec acquisire il titolo di III Dalai Lama a bSod nams rgya mtsho. Da tener presente che quando avvenne l'incontro tra bSod nams rgya mtsho e Altan Khan, il primo era gi\u00e0 considerato dalla tradizione \"dge lugs\" un \"bla ma\" incarnato.\nQuesti importanti tre maestri furono quindi considerati alla stregua della dottrina detta dello \"sprul sku\" (\u0f66\u0fa4\u0fb2\u0f74\u0f63\u0f0b\u0f66\u0f90\u0f74\u0f0b, tr\u00fclku, anche nella resa anglosassone di \"tulku\", rende il sanscrito \"nirm\u0101\u1e47ak\u0101ya\"), e furono quindi visti come manifestazioni, incarnazioni, l'uno dell'altro. Tale dottrina, per quanto gi\u00e0 presente ad esempio nella scuola dei \"Kar ma Bka\u2019 brgyud\" (\u0f40\u0f62\u0fa8\u0f0b\u0f56\u0f40\u0f60\u0f0b\u0f56\u0f62\u0f92\u0fb1\u0f74\u0f51, Karma Kagy\u00fc), veniva a sostituire la tradizionale consuetudine di successione tra maestri, presente nelle altre scuole buddhiste tibetane, dove il maestro in carica designava a succedergli il pi\u00f9 qualificato dei suoi allievi.\nIl successore, ovvero l'incarnazione dello stesso bSod nams rgya mtsho, il \"bla ma\" che aveva incontrato Altan Khan, fu individuato dalle gerarchie \"dge lugs\" proprio in un pronipote del \"khan\" mongolo, Yon tan rgya mtsho (\u0f61\u0f7c\u0f53\u0f0b\u0f4f\u0f53\u0f0b\u0f62\u0f92\u0fb1\u0f0b\u0f58\u0f5a\u0f7c\u0f0b, Y\u00f6nten Gyatso, 1589-1617) che venne cos\u00ec nominato come IV Dalai Lama, fatto che consent\u00ec alla scuola fondata da Tsong kha pa di legarsi vieppi\u00f9 con le casate mongole, patrone politico-militari di quelle regioni.\nAl quarto Dalai Lama di origine mongola, succedette, sempre con il metodo dello \"sprul sku\", il quinto Ngag dbang blo bzang rgya mtsho (\u0f44\u0f42\u0f0b\u0f51\u0f56\u0f44\u0f0b\u0f56\u0fb3\u0f7c\u0f0b\u0f56\u0f5f\u0f44\u0f0b\u0f62\u0f92\u0fb1\u0f0b\u0f58\u0f5a\u0f7c\u0f0b, Ngawang Lozang Gyatso, 1617-1682) una delle personalit\u00e0 pi\u00f9 eminenti dell'intera storia tibetana, appellato per questo da suo popolo come \u0f63\u0f94\u0f0b\u0f54\u0f0b\u0f46\u0f7a\u0f53\u0f0b\u0f54\u0f7c (\"lnga pa chen po\", il \"Grande Quinto\").\nFiglio di una nobile famiglia del \u2019Phyong rgyas (\u0f60\u0f55\u0fb1\u0f7c\u0f44\u0f0b\u0f62\u0f92\u0fb1\u0f66, Chongye, nello Yarlung) ebbe come maestro, e forse padre biologico, un illustre esponente del lignaggio Jo-nang, Kun dga' snying po (\u0f40\u0f74\u0f53\u0f0b\u0f51\u0f42\u0f60\u0f0b\u0f66\u0f99\u0f72\u0f44\u0f0b\u0f54\u0f7c, Kunga Nyingpo, altrimenti conosciuto anche come T\u0101ran\u0101tha, 1092-1158) mentre la madre, secondo le sue stesse memorie, fu la compagna tantrica di questo grande maestro.\nRiconosciuto da Blo bzang chos kyi rgyal mtshan (\u0f56\u0fb3\u0f7c\u0f0b\u0f56\u0f5f\u0f44\u0f0b\u0f46\u0f7c\u0f66\u0f0b\u0f40\u0fb1\u0f72\u0f0b\u0f62\u0f92\u0fb1\u0f63\u0f0b\u0f58\u0f5a\u0f53, Lozang Ch\u00f6kyi Gyaltsen, 1570\u20131662), il quarto Pan chen bl ama, (\u0f54\u0f53\u0f0b\u0f46\u0f7a\u0f53\u0f0b\u0f56\u0fb3\u0f0b\u0f58, Panchen Lama) nel 1622 come incarnazione del IV Dalai Lama, quindi del mongolo Yon tan rgya mtsho, e condotto nel monastero di \"Ddga'ldan\", nel 1625 Ngag dbang blo bzang rgya mtsho venne ordinato monaco continuando gli studi sotto diversi insegnanti, studi che riguardarono l'intera tradizione buddhista tibetana, sotto il quarto Pan chen bl ama.\nIn questo periodo i seguaci del \"dge lugs\" vengono perseguitati dal re del Dbus-gtsang (\u0f51\u0f56\u0f74\u0f66\u0f0b\u0f42\u0f59\u0f44, \u00dc-Tsang), (\u0f40\u0f62\u0f0b\u0f58\u0f0b\u0f56\u0f66\u0f9f\u0f53\u0f0b\u0f66\u0f90\u0fb1\u0f7c\u0f44, Kar ma bstan skyong, Karma Tenkyong, 1605-1642), patrono sia della potente tradizione \"Kar ma Bka\u2019 brgyud\" (\u0f40\u0f62\u0fa8\u0f0b\u0f56\u0f40\u0f60\u0f0b\u0f56\u0f62\u0f92\u0fb1\u0f74\u0f51, Karma Kagy\u00fc) che di quella che va sotto il nome di Jo nang (\u0f47\u0f7c\u0f0b\u0f53\u0f44, Jonang).\nL'alleanza tra i mongoli e i \"dge lugs\", gi\u00e0 instaurato con il III Dalai Lama e confermato con il IV, egli stesso un mongolo, verr\u00e0 ulteriormente stabilita dal V, il quale si legher\u00e0 al governatore mongolo del Qoshot, Gushri Khan (1582-1655). Grazie a questi potenti alleati dal 1642 il V Dalai Lama, con il reggente Bsod nams chos 'phel (\u0f56\u0f66\u0f7c\u0f51\u0f0b\u0f53\u0f58\u0f66\u0f0b\u0f46\u0f7c\u0f66\u0f0b\u0f60\u0f55\u0f7a\u0f63, S\u00f6nam Ch\u00f6pel, circa 1595-1658), governer\u00e0 l'intero Tibet centrale.\nLa relazione tra il V Dalai Lama e i mongoli fu stabilita secondo il modello \"yon mchod\", (\u0f61\u0f7c\u0f53\u0f0b\u0f58\u0f46\u0f7c\u0f51anche \"mchod yon\", y\u00f6n ch\u00f6), gi\u00e0 instaurato nel 1247 tra gli esponenti della tradizione \"sa skya\" (\u0f62\u0f99\u0f72\u0f44\u0f0b\u0f58\u0f0b Sakya) e Kubilai Khan, che riservava il ruolo politico religioso ai Dalai Lama e il ruolo politico militare ai \"khan\" mongoli.\nIl V Dalai Lama promosse anche quella dottrina secondo la quale lui, e i suoi incarnati predecessori, erano la manifestazione terrena del \"bodhisattva\" cosmico Avalokite\u015bvara, venendo anche considerato erede dei primi tre re del Dharma (\"dharmar\u0101ja\", \u0f46\u0f7c\u0f66\u0f0b\u0f62\u0f92\u0fb1\u0f63, \"chos rgyal\").\nQuesti ultimi due aspetti furono particolarmente significativi per la cultura tibetana.\nDa una parte Avalokite\u015bvara (tibetano: \u0f66\u0fa4\u0fb1\u0f53\u0f0b\u0f62\u0f66\u0f0b\u0f42\u0f5f\u0f72\u0f42\u0f66, \"spyan ras gzigs\"; Chenrezik) rappresentava, per le tradizioni di quelle terre, non solo il protettore dell'intero paese ma anche il mitico progenitore dei tibetani. La sua sacra figura era conosciuta gi\u00e0 al tempo del re Khri Srong lde btsan, epoca in cui venne tradotto il \"K\u0101ra\u1e47\u1e0davy\u016bhas\u016btra\" (\u0f5f\u0f0b\u0f58\u0f0b\u0f4f\u0f7c\u0f42\u0f0b\u0f56\u0f40\u0f7c\u0f51\u0f0b\u0f54\u0f60\u0f72\u0f0b\u0f58\u0f51\u0f7c, \"Za ma tog bkod pa\u2019i mdo\", al Toh. 116), testo che introduceva questo \"bodhisattva\" cosmico in Tibet, facendogli acquisire quel ruolo supremo per il buddhismo tibetano.\nE se la mitologia indiana (cfr. \"Ga\u1e47\u1e0davy\u016bha\"; \"Sdong po bkod pa\", \u0f66\u0fa1\u0f7c\u0f44\u0f0b\u0f54\u0f7c\u0f0b\u0f56\u0f40\u0f7c\u0f51\u0f0b\u0f54, al Toh. 44), e quindi tibetana, individuava la residenza di questo grande \"bodhisattva\" della misericordia sul monte Potala (\u0f54\u0f7c\u0f0b\u0f4f\u0f0b\u0f63, \"po ta la\"; in sanscrito Potalaka), e se il primo re del Dharma tibetano, Srong-btsan sGam-po, gi\u00e0 lui stesso considerato incarnazione di Chenrezik, aveva eretto nel VII secolo la sua residenza sul \"Poggio Rosso\" (\u0f51\u0f58\u0f62\u0f0b\u0f54\u0f7c\u0f0b\u0f62\u0f72, \"dmar po ri\") a Lhasa, fu facile per il V Dalai Lama avviare, nel 1645, la costruzione di un'imponente fortezza sullo stesso Poggio Rosso, ribattezzata per l'occasione come \"Palazzo del monte Potala\" (\u0f62\u0fa9\u0f7a\u0f0b\u0f54\u0f7c\u0f0b\u0f4f\u0f0b\u0f63\u0f60\u0f72\u0f0b\u0f55\u0f7c\u0f0b\u0f56\u0fb2\u0f44, \"Rtse po ta la'i pho brang\"), andandola cos\u00ec a indicare come sacra, potente e visibile reggia della teocrazia da lui instaurata e rappresentata.\nNel 1652 il V Dalai Lama si recher\u00e0 alla corte dell'imperatore Shunqi (\u9806\u6cbb\u8482), primo della dinastia Qing, vivendo non il primo degli equivoci con i vicini cinesi: da una parte l'imperatore manci\u00f9 lo considerava, al pari dei suoi predecessori mongoli, un suo vassallo, dall'altra il Dalai Lama avrebbe voluto essere considerato il sovrano di un regno indipendente."}
