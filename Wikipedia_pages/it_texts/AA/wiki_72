{"id": "29282", "revid": "125702913", "url": "https://it.wikipedia.org/wiki?curid=29282", "title": "Paratico", "text": "Paratico (\"Par\u00e0dech\" in dialetto bresciano) \u00e8 un comune italiano di abitanti della provincia di Brescia all'estremit\u00e0 meridionale del Lago d'Iseo, in Lombardia.\nGeografia fisica.\nTerritorio.\nIl comune di Paratico fa parte della zona collinare denominata Franciacorta. Ospita quali contrade: Borgo, Tengattini, Foppe, San Pietro, Rivatica, Vanzago.\nStoria.\nLe origini di Paratico sono molto antiche, come testimoniano i resti di insediamenti palafitticoli in riva al lago, risalenti al 2000 a.C. Dopo l'anno Mille, Paratico vide sorgere il castello della famiglia Lantieri, signori del luogo. Esso fu quasi interamente smantellato ai primi del Cinquecento. Oltre all'agricoltura ed alla pesca, ebbero una certa importanza l'attivit\u00e0 tessile e quella estrattiva (cave di pietra arenaria).\nSecondo un'antica tradizione confermata dalla \"Cronaca della Famiglia Lantieri de Paratico\", presso il castello Lantieri soggiorn\u00f2 Dante Alighieri, che poi us\u00f2 l'immagine del castello di Paratico per la descrizione del Purgatorio nella sua Divina Commedia.\nLa chiesa parrocchiale dedicata a S. Maria Assunta risale al XV secolo. Attorno ad essa venivano inumate le salme prima della costruzione del cimitero di S. Pietro; fu ampliata e ristrutturata in stile composito nel 1724 ed ulteriormente abbellita nel 1878. Contiene opere pittoriche interessanti, un altare maggiore ad intarsi policromi ed uno splendido altare del Rosario a tarsie marmoree. \nLa chiesa \u00e8 sede dell'omonima parrocchia afferente al vicariato di Predore, diocesi di Bergamo.\nDopo che nel 1876 fu completata la ferrovia Palazzolo-Paratico, la cittadina divenne punto di scambio delle chiatte che trasportavano i vagoni ferroviari dei prodotti siderurgici provenienti da Lovere.\nSport.\nSono presenti sul territorio comunale svariate associazioni sportive, tra le principali:\nPolisportiva Paratico.\nLa \"Polisportiva Paratico\" \u00e8 la societ\u00e0 sportiva attiva nel calcio e nella pallavolo.\nCalcio.\nLa principale squadra di calcio della citt\u00e0 \u00e8 l\"'A.C.D. Paratico 2009\" che milita nel girone E bresciano di 2\u00aa Categoria. \u00c8 nata nel 2009.\nAtletica.\nLa societ\u00e0 sportiva dell'atletica leggera \u00e8 l\"'Atletica Paratico\".\nCanottaggio.\nVoga in piedi praticata presso il \" Gruppo Vogatori Paratico\".\nAttivit\u00e0 e Turismo.\nParatico \u00e8 un'importante meta turistica per la zona del Lago d'Iseo e della Franciacorta grazie alle molte attivit\u00e0 presenti come wake-board, sci nautico, canoa, na\u00e8cc (imbarcazioni tipiche del Sebino) e di barche a noleggio. Proprio la vicinanza di Paratico al lago ha contribuito, dall'inizio degli anni settanta ad oggi, uno sviluppo importante della nautica da diporto.\nDa Paratico \u00e8 anche possibile percorrere diversi itinerari ciclo -turistici che attraversano la Franciacorta raggiungendo le porte della citt\u00e0 di Brescia, lungo il Lago d'Iseo o il Parco dell'Oglio. Non mancano infine opportunit\u00e0 per gli amanti del trekking (seguendo percorsi che si snodano sulle colline del paese o nei dintorni) e delle passeggiate, in riva al lago o attraverso il paese."}
{"id": "29283", "revid": "57872", "url": "https://it.wikipedia.org/wiki?curid=29283", "title": "Coreglia Ligure", "text": "Cor\u00e9glia L\u00ecgure (\"Coegia\" in ligure) \u00e8 un comune italiano sparso di 277 abitanti della citt\u00e0 metropolitana di Genova in Liguria. La sede comunale si trova nella localit\u00e0 di Pian dei Manzi.\nGeografia fisica.\nIl territorio comunale si trova alla falde del monte Pegge (774 m), nella media val Fontanabuona.\nIl territorio \u00e8 quasi interamente montuoso e le altezze vanno da un minimo di 66 m in localit\u00e0 Pian di Coreglia ad un massimo di 775\u00a0m del monte Pegge. Tra le vette del territorio il monte Rosa (692 m), il monte Perini (689 m).\nStoria.\nNell'895, in un diploma di Lamberto, viene citata tale localit\u00e0 a favore dell'abbazia di San Colombano di Bobbio. Essa fece parte della pieve di Cicagna fino al 1621.\nL'esistenza del comune (il cui toponimo deriva dal latino \"Corilius\") \u00e8 testimoniata per la prima volta nel 1034, ipotesi sostenuta dallo storico rapallese Arturo Ferretto.\nPosto al crocevia di alcune fondamentali vie di comunicazione fra la costa rapallese e l'entroterra (val Fontanabuona), \u00e8 stato nei secoli punto di passaggio obbligato, tanto che nelle sue vicinanze fu istituito \"l'hospitalis de Monte Oscano\", punto di riscossione dei pedaggi della famiglia Malaspina. Amministrativamente fu sottoposto inizialmente nella podesteria di Rapallo e poi, dal 1608, nel successivo capitaneato rapallese, nello storico \"quartiere\" di Oltremonte.\nNel 1797 con la dominazione francese di Napoleone Bonaparte rientr\u00f2 dal 2 dicembre nel dipartimento dell'Entella, con capoluogo Chiavari, all'interno della Repubblica Ligure. Dal 28 aprile del 1798 con i nuovi ordinamenti francesi, Coreglia rientr\u00f2 nel III cantone, capoluogo Carasco, della giurisdizione dell'Entella e dal 1803 centro principale del I cantone dell'Entella nella giurisdizione dell'Entella. Annesso al Primo Impero francese, dal 13 giugno 1805 al 1814 venne inserito nel dipartimento degli Appennini.\nNel 1815 fu inglobato nel Regno di Sardegna, secondo le decisioni del congresso di Vienna del 1814, che sottopose la municipalit\u00e0 di Coreglia nella provincia di Chiavari sotto la divisione di Genova. Dal 1859 al 1926 il territorio fu compreso nel VI mandamento di Cicagna del circondario di Chiavari dell'allora provincia di Genova, nel Regno d'Italia.\nNel 1863 assunse la denominazione di Coreglia di Fontanabuona fino a tramutare ancora, nel 1888, nell'odierna denominazione di Coreglia Ligure. Durante il XX secolo sub\u00ec una forte emigrazione degli abitanti verso il continente americano.\nDurante la seconda guerra mondiale tra le localit\u00e0 di Pian di Coreglia e Calvari (San Colombano Certenoli) fu costruito nel 1941 il 52\u00ba campo di concentramento da parte del Genio militare della caserma di Caperana di Chiavari; nel periodo tra il 1941 e l'8 settembre 1943 il \"Campo prigionieri di guerra\", soprattutto soldati inglesi o del Commonwealth catturati in Africa, accolse nella struttura circa 15\u00a0000 prigionieri per una capienza massima stabilita di 4.000 persone. Nel periodo successivo all'8 settembre 1943 \u00e8 brevemente usato dal dicembre 1943 al gennaio 1944 come campo di concentramento e transito per 29 ebrei che saranno tutti deportati nel campo di Auschwitz.\nDal 1973 al 30 aprile 2011 ha fatto parte della Comunit\u00e0 montana Fontanabuona.\nSimboli.\nLo stemma \u00e8 stato concesso con il decreto del presidente della Repubblica datato al 27 dicembre del 2009. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Coreglia Ligure sono .\nQualit\u00e0 della vita.\nIl Comune di Coreglia Ligure ha conseguito la certificazione del proprio sistema di gestione ambientale conformemente alla norma ISO 14001.\nGeografia antropica.\nIl territorio comunale \u00e8 costituito dalle \"ville\" principali di Coreglia Ligure, Canevale e Dezerega e anche dalle localit\u00e0 di Pian di Coreglia, Pian dei Manzi (dove ha sede l'ente comunale) e Vallefredda, per un totale di 8\u00a0km2.\nConfina a nord con i comuni di Cicagna e Orero, a sud con Zoagli, ad ovest con Rapallo e ad est con San Colombano Certenoli.\nEconomia.\nL'economia del comune si basa soprattutto sull'agricoltura, specie nella coltivazione dell'olivo e della vite, e sulla lavorazione dell'ardesia finalizzata ad un uso edilizio ed a elementi d'arredo, oppure artistico.\nInfrastrutture e trasporti.\nStrade.\nIl territorio di Coreglia Ligure \u00e8 attraversato principalmente dalla strada provinciale 58 della Crocetta che, attraverso il passo omonimo, permette il collegamento stradale a sud con Rapallo, e quindi con la costa del Tigullio. Nel fondovalle, verso la val Fontanabuona, la stessa provinciale s'innesta tra le localit\u00e0 di Pian dei Manzi e Pian dei Ratti con la strada statale 225 della Val Fontanabuona nel tratto comunale di Orero.\nMobilit\u00e0 urbana.\nDal comune di Cicagna un servizio di trasporto pubblico locale gestito dall'AMT garantisce quotidiani collegamenti bus con Coreglia Ligure e per le altre localit\u00e0 del territorio comunale.\nAmministrazione.\nGemellaggi.\nCoreglia Ligure \u00e8 gemellata con:\nDa allora ogni anno viene organizzato un incontro tra le due comunit\u00e0 sempre nel periodo estivo compreso tra luglio e agosto."}
{"id": "29284", "revid": "174925", "url": "https://it.wikipedia.org/wiki?curid=29284", "title": "Paspardo", "text": "Paspardo (\"Pahp\u00e0rt\" in dialetto camuno) \u00e8 un comune italiano di 583 abitanti, della Val Camonica, provincia di Brescia in Lombardia.\n\u00c8 raggiunto dalla strada provinciale 88 che lo collega da un lato al vicino paese di Cimbergo, dall'altro a valle a Capo di Ponte lungo la strada \"della Deria\".\nIl territorio di Paspardo confina con diversi comuni: a ovest con quello di Capo di Ponte, a nord con quello di Cedegolo, a sud e ad est con quello di Cimbergo.\nGeografia fisica.\nTerritorio.\nIl paese sorge su un pianoro a quota 1000 metri, in una incantevole posizione dominante la Valle Camonica.\nStoria.\nL'8 aprile 1299 i consoli della vicinia di Paspardo si recano a Cemmo dove \u00e8 presente Cazoino da Capriolo, camerario del vescovo di Brescia Berardo Maggi. Qui giurano secondo la formula consueta fedelt\u00e0 al vescovo, e pagano la decima dovuta.\nIl 24 ottobre 1336 il vescovo di Brescia Jacopo de Atti investe iure feudi dei diritti di decima nei territori di Paspardo al Comune (vicinia) ed agli uomini di Paspardo.\nDal 1927 al 1947 Paspardo fu unita a Cimbergo nel comune di Cimbergo-Paspardo.\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese di Paspardo sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Paspardo \u00e8 \"Pahpard\u00e8i\" oppure \"Sgu\u00edsser\".\nAmministrazione.\nUnione di comuni.\nPaspardo fa parte dell\"'Unione Comuni di Ceto, Cimbergo e Paspardo\", assieme ai comuni di Ceto e Cimbergo.\nL'unione di comuni, che ha sede a Ceto, \u00e8 stata creata il 1\u00ba gennaio 1998, ed ha una superficie di circa 69,01\u00a0km\u00b2."}
{"id": "29285", "revid": "74801", "url": "https://it.wikipedia.org/wiki?curid=29285", "title": "Crocefieschi", "text": "Crocefi\u00e9schi (\"A Croxe di Fieschi\" in ligure) \u00e8 un comune italiano di 525 abitanti della citt\u00e0 metropolitana di Genova in Liguria.\nGeografia fisica.\nIl territorio comunale \u00e8 situato nella media valle Scrivia, a nord-est di Genova, fra le valli dei torrenti Seminella, Vobbia e Brevenna, tutti affluenti dello Scrivia. Il centro storico del paese sorge sul crinale tra le valli dei torrenti Seminella e Vobbia.\nFa parte del Parco naturale regionale dell'Antola.\nTra le vette del territorio il monte Schigonzo (), il monte Castello (), la Biurca Nord (), l'Anchise (), il Bric delle Ciappe ().\nStoria.\nL'attuale territorio comunale \u00e8 stato sin dal Medioevo un crocevia per le carovane che si spostavano fra la costa ligure e la Pianura Padana, lungo la cosiddetta \"Via del sale\", quando il paese era ancora denominato Crux (\"croce\" in latino). Il toponimo, assegnato al paese nel 1750, deriva proprio da questa indicazione essendo formato dal termine \"Croce\" al quale, nel 1733, fu aggiunto il nome dei Fieschi, signori del luogo dal 1253.\nLa prima citazione del borgo risale all'XI secolo quando fu fatto costruire dai vescovi della diocesi di Tortona un castello sul monte alle spalle del paese, oggi chiamato appunto monte Castello. Divenne dominio dei marchesi di Gavi dal 1140 fino al 1198, quando torn\u00f2 nuovamente alla diocesi tortonese, come attestato da una bolla del papa Innocenzo III, datata 30 aprile 1198.\nPoco dopo, sempre nel XII secolo, il borgo pass\u00f2 sotto il dominio della famiglia Malaspina per volere dell'imperatore Federico Barbarossa, che volle punire la diocesi di Tortona per l'atteggiamento ostile verso di lui durante la sua campagna in Italia. Agli inizi del XIII secolo, grazie alla riconciliazione tra l'imperatore Barbarossa e la curia tortonese, il paese di Croce ritorn\u00f2 ai marchesi di Gavi. Il marchese Guglielmo lo cedette poco dopo al Comune di Genova.\nIntorno alla met\u00e0 del XIII secolo il feudo di Savignone, comprendente anche Croce, pass\u00f2 sotto la signoria dei Fieschi, conti di Lavagna. I due feudi (Savignone e Croce) furono divisi amministrativamente nel 1678. Il dominio dei Fieschi si protrasse fino al 1797, quando i feudi imperiali furono soppressi da Napoleone Bonaparte. L'ultimo signore feudale fu Agostino Innocenzo Fieschi.\nI soldati francesi prima di poter occupare il paese furono a lungo osteggiati da un manipolo di ribelli capitanati da un certo Cavero, che avevano occupato l'impervia zona del Reopasso, alle spalle del borgo. La situazione si sblocc\u00f2 solo quando un fiero sostenitore di Napoleone, Antonio De Ferrari, guid\u00f2 nottetempo i soldati napoleonici attraverso i sentieri del Reopasso, cogliendo di sorpresa i ribelli del Cavero e i soldati austriaci che presidiavano il paese. Il paese fu saccheggiato, le case feudali devastate e i ribelli giustiziati nel bosco della Braia, oggi ritrovo dei villeggianti (il Cavero tuttavia riusc\u00ec a fuggire, riparando a Vienna, e ritorn\u00f2 in Italia solo dopo la caduta di Napoleone).\nCon la nuova dominazione francese rientr\u00f2 dal 2 dicembre nel dipartimento dei Monti Liguri Occidentali, con capoluogo Rivarolo, all'interno della Repubblica Ligure. Dal 28 aprile del 1798 con i nuovi ordinamenti francesi, La Croce (Crocefieschi) divenne capoluogo del I cantone della giurisdizione dei Monti Liguri Occidentali e dal 1803 centro principale dell'VIII cantone dell'Alta Valle Scrivia nella giurisdizione del Lemmo. Annesso al Primo Impero francese, dal 13 giugno 1805 al 1814 venne inserito nel dipartimento di Genova.\nNel 1815 il paese di Crocefieschi, assieme all'intera Repubblica Ligure napoleonica, fu inglobato nel Regno di Sardegna, come stabilito dal congresso di Vienna del 1814, e successivamente nel Regno d'Italia dal 1861; al 1866 risale il suo primo registro di stato civile.\nNel 1901 furono distaccate le frazioni di Alpe, Arezzo, Noceto, Salata, Vallenzona e Vobbia e accorpate nel nuovo comune di Vobbia. L'apertura di una strada moderna e pi\u00f9 agevole collegante Crocefieschi con Savignone, mentre tutta la vallata di Vobbia, data anche la difficile orografia, restava in stretto isolamento, continuando ad essere percorsa solo da mulattiere, condann\u00f2 di fatto i vobbiesi all'emigrazione. La nuova divisione del territorio comunale caus\u00f2 un immediato calo della demografia che pass\u00f2 da quattromila a quasi mille abitanti ed una diminuzione drastica del territorio comunale. Dal 1859 al 1926 il territorio fu compreso nel IX mandamento di Savignone del circondario di Genova dell'allora provincia di Genova.\nNel corso della prima guerra mondiale sub\u00ec molti feriti e la perdita di quattordici abitanti come descrive una lapide commemorativa nella chiesa parrocchiale di Santa Croce. Nel secondo conflitto bellico, nel settembre del 1944, vi si stabil\u00ec un distaccamento dell'esercito tedesco con il compito di dare la caccia ai numerosi partigiani che operavano nella zona. I tedeschi predisposero un'ordinanza con la quale imposero l'obbligo di esporre l'elenco degli abitanti di ogni singola abitazione e di lasciare aperte le porte delle case per controlli improvvisi.\nDal 1973 al 31 dicembre 2008 ha fatto parte della Comunit\u00e0 montana Alta Valle Scrivia e, con le nuove disposizioni della Legge Regionale n. 24 del 4 luglio 2008, ha fatto parte fino al 2011 della Comunit\u00e0 montana Valli Genovesi Scrivia e Polcevera, a sua volta soppressa.\nSimboli.\nLo stemma \u00e8 stato concesso con Regio Decreto del 2 settembre 1938.\nMonumenti e luoghi d'interesse.\nArchitetture militari.\nOggi dell'antico castello non rimangono che pochi ruderi sulla sommit\u00e0 del monte Castello. Il maniero fu citato varie volte in diversi documenti del XII e XIII secolo e molto probabilmente fu eretto intorno all'anno 1000 dai vescovi di Tortona. Pass\u00f2 quindi ai marchesi di Gavi che ne cedettero i diritti feudali alla Repubblica di Genova. Secondo un trattato di pace del 1199 ne fu decisa la totale distruzione con l'impegno da parte dei genovesi a non riedificarlo.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Crocefieschi sono .\nCultura.\nIstruzione.\nMusei.\nNel museo paleontologico vengono esposte diverse raccolte di reperti fossili reperiti nelle zone dell'Antola, del Pagliaro, di Montoggio, di Savignone, di Ranzano e della val d'Aveto. La datazione dei reperti va dal Cretaceo superiore al Miocene. Principalmente \u00e8 un museo iconologico.\nGeografia antropica.\nIl territorio comunale \u00e8 costituito, oltre al capoluogo, dalle frazioni e localit\u00e0 di Crebaia, Crosi, Martellona, Preria, Strasserra, Vallegge, Vallemara per un totale di .\nConfina a nord-ovest con il comune di Busalla, a nord-est con Vobbia e a sud con Savignone e Valbrevenna.\nEconomia.\nL'economia del comune si basa principalmente sul turismo, la produzione agricola e l'allevamento di bestiame.\nInfrastrutture e trasporti.\nStrade.\nIl centro di Crocefieschi \u00e8 attraversato principalmente dalla strada provinciale 9 di Crocefieschi che gli permette il collegamento stradale con le frazioni Semino e Camarza nel comune di Busalla, ad ovest, e con Vobbia a nord. La strada provinciale 12 di Nenno la collega invece a sud con il comune di Valbrevenna.\nMobilit\u00e0 urbana.\nDal comune di Busalla un servizio di trasporto pubblico locale gestito dall'AMT garantisce quotidiani collegamenti bus con Crocefieschi.\nAmministrazione.\nAltre informazioni amministrative.\nCrocefieschi fa parte dell'Unione dei comuni dello Scrivia."}
{"id": "29286", "revid": "1534111", "url": "https://it.wikipedia.org/wiki?curid=29286", "title": "Passirano", "text": "Passirano (\"Pasir\u00e0\" in dialetto bresciano) \u00e8 un comune italiano di abitanti della provincia di Brescia in Lombardia. Fa parte della rinomata regione vitivinicola della Franciacorta.\nStoria.\nIl paese \u00e8 nato nel Medioevo quando si svilupparono i villaggi di Passirano Mattina e Passirano Sera intorno ai rispettivi castelli, feudi intestati alla famiglia dei Passirani che hanno preso il nome dall'abitato.\nNel 1479 gli abitanti dei due centri sfuggiti ad un'epidemia di peste cedettero un terreno in localit\u00e0 Dosso dei Budrioli ai Servi di Maria che da qualche anno avevano eretto il convento dell'Annunciata a Rovato, e qui costruirono il Santuario di San Rocco, a met\u00e0 strada fra i due villaggi. Nel XVII secolo i frati abbandonarono il convento e con decreto del 19 maggio 1670 il vescovo Marino Giorgi fece nascere la nuova parrocchia di San Zenone. Col tempo intorno al santuario si andarono sviluppando nuove case tanto che nel XIX secolo i due centri si erano ormai fusi. Il santuario fu ampliato e divent\u00f2 l'attuale chiesa parrocchiale di San Zenone.\nAlla fine dell'Ottocento il suo territorio comunale fu ampliato comprendendo la frazione di Monterotondo e negli anni trenta si aggiunse anche la frazione di Camignone.\nMonumenti e luoghi d'interesse.\nCastello e ville signorili.\nIl castello di Passirano Sera \u00e8 stato eretto a cavallo ta il X secolo e il XIV secolo per garantire un rifugio agli abitanti della zona in caso di attacco. \u00c8 costituito da mura alte e massicce che formano una pianta quadrata realizzate in pietra di Sarnico a blocchi irregolari. Due le torri a pianta semicircolare che contraddistinguono questa costruzione: una pi\u00f9 alta verso Levante e l'altra pi\u00f9 bassa a Ponente, detta anche \"Torre della Specola\" che nel XVIII secolo ospitava un osservatorio astronomico. Le merlature ghibelline risalgono al periodo seicentesco. Il castello era interamente circondato da un fossato che isolava la cinta muraria dal territorio circostante. Oggi la fossa non \u00e8 quasi pi\u00f9 visibile per essere stata quasi totalmente coperta e colmata. Il portale di accesso al castello \u00e8 successivo e risale al XVIII secolo. Nei dintorni del castello sorgono due ville signorili: villa Fassati edificata nel XVIII secolo e villa la Tesea del XVI secolo.\nAl suo interno sono conservate alcune stanze pi\u00f9 antiche a nord-ovest ed altre, pi\u00f9 recenti, che fungono da deposito e da scuderie, ricavate sul finire del '700 come succursali della adiacente Villa Fassati.\nChiesa parrocchiale.\nLa chiesa di San Zenone fu costruita sul preesistente santuario di San Rocco nel Seicento. Conserva pitture interne realizzate nel XIX secolo da Antonio Guadagnini pittore di Esine (1817-1900), e la pala dell'altare maggiore raffigurante la Madonna col Bambino e San Zeno dipinta da Sante Cattaneo alla fine del XVIII secolo. Nell'altare della Madonna del Rosario \u00e8 conservata una statua lignea con la Madonna ed il Bambino di Stefano Lamberti. Nella chiesa adiacente della Maternit\u00e0 sono conservati 60 ex voto dedicati alla Madonna dell'Abito e una incisione di Antonio Paglia. L'attuale facciata fu completata nel 1903.\nGeografia antropica.\nNel territorio, oltre all'abitato principale, sono presenti due frazioni, riconosciute come tali dal comma 1 dell'articolo 4 dello statuto comunale: Monterotondo e Camignone.\nSono inoltre presenti le seguenti localit\u00e0:\nL'abitato principale, Passirano, fino a qualche decennio fa si distingueva in due villaggi: Passirano di sera e di mattina. Il primo si suddivideva in due contrade: di sopra e di sotto. A sua volta, Passirano di mattina si suddivideva in due cantoni: superiore e inferiore."}
{"id": "29287", "revid": "330019", "url": "https://it.wikipedia.org/wiki?curid=29287", "title": "Davagna", "text": "Davagna (\"D\u00e4gna\" in ligure, Rosso fino al 1891) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nIl territorio comunale \u00e8 situato a nord-est di Genova, principalmente sulla sponda destra dell'alta val Bisagno (mentre sulla sponda sinistra sorge Bargagli).\nAttraverso il passo della Scoffera (674 m s.l.m.) \u00e8 possibile il collegamento viario tra le valli del torrente Bisagno e del fiume Scrivia; il passo fu un'antica via di comunicazione tra la costa ligure e la pianura Padana soprattutto per i traffici commerciali. Il passo costituisce anche una tappa dell'Alta Via dei Monti Liguri. Attraverso la galleria di Boasi \u00e8 possibile il collegamento con la val Fontanabuona.\nNel territorio sono comprese alcune vette minori dell'Appennino ligure, quali il monte Candelozzo (1036 m), il monte Carmo (1012 m), il monte Bastia Sud (988 m), il monte Dragonat (988 m), il monte Spina (984 m), il monte Zuccarello (939 m), il monte Lago Est (899 m), il Bric d'Orio (863 m), il monte Prati di Capenardo (854 m), il monte Castelluzzo (850 m), il monte Pertegone (756 m), il monte Calvari (711 m), il colle Boasi (683 m).\nStoria.\nLe origini antiche del comune sono testimoniate dalla presenza del toponimo del capoluogo, e di diverse sue frazioni, in numerosi documenti a partire dal 916, soprattutto in alcuni atti ecclesiastici. In particolare Calvari viene spesso nominata come crocevia per il trasporto lungo il torrente Bisagno del legno di castagno verso Genova per la costruzione delle navi.\nNel periodo longobardo Davagna fu sottoposta alla giurisdizione ecclesiastica dell'abbazia di San Colombano di Bobbio.\nL'importanza acquisita nei secoli dal comune \u00e8 anche data dalla sua posizione: il comune, infatti, \u00e8 posto lungo la via dell'antico acquedotto genovese che riforniva il capoluogo regionale.\nAll'inizio del XIX secolo, nell'aprile del 1800, Davagna fu teatro di una sanguinosa battaglia tra Francesi e Austriaci.\nNel 1797 con la nuova dominazione francese di Napoleone Bonaparte rientr\u00f2 dal 2 dicembre nel dipartimento del Bisagno, con capoluogo San Martino d'Albaro, all'interno della Repubblica Ligure. Dal 28 aprile del 1798 con i nuovi ordinamenti francesi, l'allora municipalit\u00e0 denominata Rosso divenne uno dei centri principali del V cantone (capoluogo Santa Maria di Bargagli) della giurisdizione del Bisagno e dal 1803 centro principale del V cantone del Bisagno nella giurisdizione del Centro. Annesso al Primo Impero francese dal 13 giugno 1805 al 1814 venne inserito nel dipartimento di Genova.\nNel 1815 fu inglobato nel Regno di Sardegna, cos\u00ec come stabil\u00ec il congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nell'XI mandamento di Torriglia del circondario di Genova dell'allora provincia di Genova.\nNel 1891 assunse l'odierna denominazione di Davagna, contemporaneamente alla costruzione di strade provinciali per il raggiungimento di tutte le frazioni e localit\u00e0 di Davagna.\nDal 1973 fino al 1\u00ba gennaio 2009 ha fatto parte della Comunit\u00e0 montana Alta Val Trebbia.\nSimboli.\nLo stemma \u00e8 stato concesso con il Regio decreto del 27 maggio 1894.\nMonumenti e luoghi d'interesse.\nArchitetture civili.\nLe vestigia dell'acquedotto storico di Genova con il ponte a schiena d'asino e il ponte-canale a sei arcate in localit\u00e0 Presa e Cavassolo.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Davagna sono .\nGeografia antropica.\nIl territorio del comune \u00e8 costituito da quattro ambiti territoriali quali Davagna Capoluogo, Rosso, Calvari e Moranego per un totale di 20,53\u00a0km2; tali frazioni comprendono ulteriori localit\u00e0 quali Capenardo, Paravagna, Piancarnese, Sottana e Villamezzana (Davagna Capoluogo); Dercogna, La Presa e Meco (Rosso); Canate, Cavassolo, Marsiglia e Scandolaro (Calvari); Bregallo, Scoffera, Sella e Sottocolla di Boasi (Moranego).\nConfina a nord con il comune di Montoggio, a nord-est con il comune di Torriglia, a sud con Bargagli, ad ovest con Genova e ad est con Lumarzo.\nFrazioni.\nNel territorio del comune si trova, nella valle omonima, la frazione di Canate, costituita da una cinquantina di case e totalmente abbandonata per anni. Pu\u00f2 essere raggiunta dal ponte di Cavassolo o percorrendo una mulattiera che inizia dalla localit\u00e0 di Marsiglia e conduce a San Martino di Struppa.\nQuesta frazione, risalente al XII secolo, fu teatro, nel 1944, di un incendio per rappresaglia dei nazi-fascisti, come ricorda una lapide apposta dalla \"Brigata volante Severino\" della Divisione Garibaldi \"Cichero\".\nEconomia.\nL'economia del comune si basa principalmente sulla produzioni agricola e su quella industriale.\nInfrastrutture e trasporti.\nStrade.\nIl centro di Davagna \u00e8 attraversato principalmente dalla strada provinciale 14 di Davagna che gli permette il collegamento stradale con Genova a sud ovest. Nei pressi del bivio tra la strada provinciale 226 e la strada statale 45 un'altra provinciale, la SP 62 \"Franco Rolandi\", permette il collegamento tra Davagna e Torriglia.\nMobilit\u00e0 urbana.\nDal quartiere genovese di Prato un servizio di trasporto pubblico locale gestito dall'AMT garantisce quotidiani collegamenti bus con Davagna e per le altre localit\u00e0 del territorio comunale.\nSport.\nHa sede nel comune la societ\u00e0 di calcio U.S.D. Davagna 1979, nata nel 1979, militante in Seconda Categoria."}
{"id": "29288", "revid": "7077", "url": "https://it.wikipedia.org/wiki?curid=29288", "title": "Adenophorea", "text": "La classe Adenophorea o Aphasmidia \u00e8 costituita dagli Afasmidari, ossia i nematodi privi di \"fasmidi\", organi chemio-sensoriali posti sulla regione caudale del corpo, dei quali sono invece dotati i nematodi fasmidari. Questo raggruppamento tassonomico \u00e8 considerato parafiletico.\nLa maggior parte degli Afasmidari sono specie conducenti vita libera.\nQuesti animali si trovano comunemente nei terreni umidi e nei sedimenti dei fondali acquatici (marini e dulciacquicoli).\nAfasmidari parassiti infestano le piante e gli animali, compreso l'uomo.\nUn parassita molto pericoloso per i mammiferi carnivori \u00e8 la \"Trichinella spiralis\", che genera una malattia mortale detta trichinellosi.\nGli individui adulti vivono nell'intestino, come ad esempio dei maiali, e le femmine liberano stadi giovanili nel sistema circolatorio. Durante il loro viaggio possono recare numerosi danni agli organi, compreso il cuore, finch\u00e9 non si incistano nei muscoli debilitando l'organismo. Il ciclo biologico termina quando un secondo ospite si ciba della carne con gli stadi giovanili incistati che poi si liberano nell'intestino divenendo adulti."}
{"id": "29289", "revid": "125763583", "url": "https://it.wikipedia.org/wiki?curid=29289", "title": "Fascia (Italia)", "text": "F\u00e0scia (\"Fascia\" in ligure) \u00e8 un comune italiano sparso di 74 abitanti della citt\u00e0 metropolitana di Genova in Liguria. La sede comunale si trova nella frazione di Carpeneto.\nGeografia fisica.\nIl territorio comunale \u00e8 situato a mezza costa sulle pendici meridionali del monte Carmo (), spartiacque tra la val Trebbia e la val Borbera, nella zona superiore della valle del torrente Cassingheno, ad est di Genova.\nIl comune fa parte del Parco naturale regionale dell'Antola, che si sviluppa lungo le pendici del monte omonimo (): \u00e8 uno dei parchi naturalistici liguri pi\u00f9 suggestivi, soprattutto per le sue fioriture, fra cui quella del lichene islandico, della digitale purpurea e della pulmonaria.\nTra le vette del territorio il monte Pio di Brigneto (1462 m), il monte della Cavalla (1328 m), il monte Crocetta (1073 m).\nCome per tanti altri paesi simili della val Trebbia, i pochi abitanti invernali si moltiplicano per dieci in estate, essendo meta di villeggiatura di molte famiglie genovesi, che soprattutto dalla val Bisagno vanno a cercare refrigerio sull'Appennino ligure.\nStoria.\nLa nascita e lo sviluppo di Fascia sono sicuramente legati alla sua posizione geografica - territorio comunale tra i pi\u00f9 alti della citt\u00e0 metropolitana genovese e della Liguria, e sicuramente fu scelto nel Medioevo come posto sicuro in cui rifugiarsi.\nLa prima citazione ufficiale del borgo di Fascia risale al 12 febbraio del 1235 grazie al ritrovamento di un documento testamentario di una certa Beld\u00ec, moglie di Beltramo di Torriglia. La fondazione di un primitivo insediamento abitativo potrebbe risalire al I o II secolo a seguito del ritrovamento di alcuni reperti presso l'odierno abitato. In particolare, lungo l'antico valico di Casa del Romano sono stati trovati i ruderi di un tempio religioso o cappella, forse di un preesistente complesso monastico fondato dai monaci di san Colombano di Bobbio in epoca longobarda lungo la strada che da Genova portava a Pavia.\nIl borgo di Fascia fece parte dei Feudi imperiali e compreso nel feudo imperiale di Torriglia di cui segu\u00ec le sorti. Nel X secolo apparteneva all'abbazia di San Colombano in Bobbio, pass\u00f2 nel 1153 al monastero di San Marziano di Tortona, quindi nel 1180 ai Malaspina e nel 1252 (o poco dopo) ai Fieschi.\nSecondo un documento del 1468 i due rappresentanti del borgo, Gullielmus da Faxa e Leonardus de Faxa, firmeranno nella piazza della vicina Torriglia un atto di dedizione verso la vedova di Francesco Sforza, duchessa Bianca Maria Sforza, e al signore di Milano Gian Galeazzo Visconti.\nFu dominio dei conti di Lavagna i Fieschi dal 1493 e poi della famiglia Doria nel 1547; questi ultimi la cederanno alla Repubblica di Genova che sottopose Fascia all'interno dei confini territoriali del neo costituito Marchesato di Torriglia e quindi principato omonimo dal 1760.\nCon l'avvento del dominio di Napoleone Bonaparte nel 1797 nelle terre liguri (Campagna d'Italia), Fascia si costitu\u00ec comune autonomo nella neo costituita Repubblica Ligure. Con la nuova dominazione francese Fascia dal 2 dicembre rientr\u00f2 nel dipartimento dei Monti Liguri Orientali, con capoluogo Ottone, dal 28 aprile del 1798 sottoposta al capoluogo Torriglia del VI cantone della giurisdizione dei Monti Liguri Orientali e dal 1803 centro principale del IV cantone della Trebbia nella giurisdizione dell'Entella. Annesso al Primo Impero francese dal 13 giugno 1805 al 1814 venne inserito nel dipartimento di Genova.\nNel 1815 fu inglobato nel Regno di Sardegna cos\u00ec come stabil\u00ec il congresso di Vienna del 1814. Il 7 febbraio del 1819 pass\u00f2 sotto il controllo del mandamento di Ottone nell'allora provincia di Bobbio (oggi entrambi i comuni sono in provincia di Piacenza). Nel luglio del 1835 una violenta epidemia di colera caus\u00f2 la morte di ventiquattro abitanti.\nRientrato nei confini del Regno d'Italia fu inserito nel circondario di Bobbio della provincia di Pavia. Successivamente il regio decreto n\u00b0 1726 datato 8 luglio 1923, firmato dal re Vittorio Emanuele III di Savoia, stabil\u00ec il passaggio al circondario di Genova nell'omonima provincia. Sul finire dell'Ottocento e l'inizio del XX secolo, come altri paesi valligiani liguri, sub\u00ec un notevole fenomeno emigratorio verso il continente americano (California e Argentina soprattutto) e nel capoluogo genovese. I primi servizi pubblici alla piccola comunit\u00e0 fasciotta, isolata fino al 1964 per la mancata presenza di un'adeguata strada carrozzabile, arrivarono nel 1929 con il rifacimento di un nuovo acquedotto idrico (grazie al contributo degli abitanti stessi e degli emigranti nelle Americhe) e nel 1942 con l'illuminazione elettrica del paese.\nIl 17 luglio del 1908 si verific\u00f2 un violento nubifragio con una piena straordinaria della Trebbia che devast\u00f2 case e campagne soprattutto nel territorio del mandamento bobbiese di Ottone e fra i confini delle provincie di Genova e Pavia, con gravi danni nell'abitato di Gorreto, distruggendo cinque ponti lungo la statale 45 interrompendo le comunicazioni stradali fra Ottone e Torriglia, e la linea telegrafica fra Bobbio e Genova; danni ed allagamenti anche nel piacentino a Rivergaro e a Sant'Antonio a Trebbia nei pressi di Piacenza.\nDistruzioni imponenti e danni pi\u00f9 ingenti si verificarono, invece, con l'alluvione che colp\u00ec la val Trebbia il 19 settembre 1953.\nDurante la seconda guerra mondiale fu un centro dell'azione partigiana: a Fascia nacquero le brigate Bisagno e Scrivia, comandate rispettivamente da Aldo Gastaldi e da Aurelio Ferrandi.\nDal 1973 al 31 dicembre 2008 ha fatto parte della Comunit\u00e0 montana Alta Val Trebbia e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana delle Alte Valli Trebbia e Bisagno.\nSimboli.\nLo stemma del comune \u00e8 stato concesso con decreto del presidente della Repubblica del 19 gennaio 1999.\nSociet\u00e0.\nEvoluzione demografica.\nSecondo una ricerca dell'ISTAT del 15 dicembre 2020, l'et\u00e0 media della popolazione \u00e8 di 66 anni, risultando il comune italiano pi\u00f9 anziano.\nGeografia antropica.\nIl territorio comunale confina a nord-ovest con il comune di Carrega Ligure (AL), a nord-est con Gorreto, a sud-ovest con Rondanina, a sud con Montebruno e Fontanigorda, ad ovest con Propata e ad est con Rovegno e comprende le frazioni di Beinaschi, Carpeneto (sede del municipio), Cassingheno, Fascia e Casa del Romano per un totale di .\nCasa del Romano.\nCasa del Romano (\"C\u00e0 do Roman\" in ligure) \u00e8 una localit\u00e0 posta metri al confine tra la val Borbera in Piemonte e l'alta val Trebbia ed \u00e8 conosciuta come base per escursioni sul monte Antola, raggiungibile da qui in circa due ore di cammino.\nPer la sua posizione lontana da centri abitati \u00e8 stata scelta nel 2006 dal Parco naturale regionale dell'Antola e dalla Regione Liguria per la costruzione del villaggio astronomico in previsione dell'anno internazionale dell'astronomia nel 2009.\nSecondo una tradizione locale il nome della localit\u00e0 deriverebbe dal soprannome di un certo Stevanin che dalla val Trebbia part\u00ec per Roma, dove si innamor\u00f2 di una ragazza e le propose di trasferirsi a Sottoripa. La ragazza accett\u00f2, pensando che sarebbe andata a vivere nell'omonimo quartiere del centro di Genova, ma durante il viaggio i due si fermarono in un paesello e Stevanin disse alla sua ragazza che erano arrivati. Si trovavano infatti nella frazione Sottoripa di Montebruno; la ragazza si sent\u00ec presa in giro e disse che a questo punto avrebbe preferito andare a vivere in un posto sui monti ancora pi\u00f9 isolato di quel paesello. Stevanin la prese in parola costruendo sulle alture di Fascia una casa che sarebbe stata chiamata la \"casa del romano\".\nEconomia.\nL'economia \u00e8 prevalentemente agricola - se pur in una fase di forte decadenza - con produzione e coltivazione di ortaggi, cereali, foraggi e frutta, e sono inoltre praticate l'allevamento del bestiame e lo sfruttamento del sottobosco. I giovani sono andati tutti a Genova a cercare lavoro pi\u00f9 stabile e sicuro. Le sovvenzioni dell'allora Comunit\u00e0 montana delle Alte Valli Trebbia e Bisagno avevano permesso ai contadini rimasti di ricevere in maniera agevolata trattori e altre macchinari per facilitarne il lavoro agricolo.\nInfrastrutture e trasporti.\nStrade.\nIl comune di Fascia \u00e8 attraversato dalla strada provinciale 16 di Casa del Romano che collega la localit\u00e0 Due Ponti del comune di Fontanigorda, posta lungo la Strada Statale 45, con la val Borbera, in provincia di Alessandria. La strada, superato il valico delle Capanne di Carrega, al confine tra Liguria e Piemonte, prosegue in territorio piemontese sulla strada provinciale 147 di Carrega toccando il comune di Carrega Ligure.\nDalla provinciale 16, nei pressi di Casa del Romano, si stacca la provinciale 87 di Propata Alta che collega Fascia con Propata.\nMobilit\u00e0 urbana.\nDal comune di Torriglia un servizio di trasporto pubblico locale gestito dall'AMT garantisce limitati collegamenti bus con Fascia e per le altre localit\u00e0 del territorio comunale.\nAmministrazione.\nAltre informazioni amministrative.\nFascia fa parte dell'Unione dei comuni montani dell'Alta Val Trebbia.\nOnline.\nInstagram.\nDal 21 Agosto 2019 il paese ha aperto una propria pagina Instagram (@fascia_stories), da allora pubblicando con rigorosit\u00e0 un post ogni venerd\u00ec sera.\nPodcast.\nDa Settembre 2021 \u00e8 possibile visionare in rete Il Podcast di Fascia, chiamato \"Il Ritrovo tra i Monti\"."}
{"id": "29290", "revid": "1516566", "url": "https://it.wikipedia.org/wiki?curid=29290", "title": "Favale di Malvaro", "text": "Favale di M\u00e0lvaro (\"Fav\u00e2\" in ligure) \u00e8 un comune italiano di 452 abitanti della citt\u00e0 metropolitana di Genova in Liguria.\nGeografia fisica.\nIl territorio comunale \u00e8 situato nella valle del torrente Malvaro, valle laterale della val Fontanabuona, e ubicato alle pendici del monte Pagliaro (1180\u00a0m) laddove il torrente Castello e il torrente Arena si incontrano per formare il torrente Malvaro, a est di Genova.\nTra le vette del territorio il monte Caucaso (1250 m), il monte Pagliaro (1180 m), il Bric della Scavizzola (1125 m), il monte Roncazi (1085 m), il Bric dell'Arietta (1067 m), il poggio Grosso (1054 m), il monte Rondanara (1048 m).\nStoria.\nIl primitivo insediamento di Favale di Malvaro nacque grazie alla confluenza di strade provenienti dall'alta val Trebbia e dall'alta val d'Aveto, attraverso i valichi di Arena, dei Pozzarelli e della Volta, che nei secoli svilupparono il commercio e l'attivit\u00e0 militare di difesa di questa parte del territorio della valle del Malvaro e val Fontanabuona.\nIl paese, come molti nella zona, fu assoggettato dall'XI al XII secolo alla famiglia Fieschi, conti di Lavagna, fino al passaggio nel 1229 nei territori della podesteria di Rapallo e, dal 1608, nel successivo capitaneato rapallese facente parte della Repubblica di Genova.\nFra il Cinquecento e il Seicento fu sfondo di lotte tra fazioni interne per il predominio sul territorio, denominati i \"verdi\" e i \"turchini\" dal colore del distintivo.\nNel 1797 con la dominazione francese di Napoleone Bonaparte rientr\u00f2 dal 2 dicembre nel dipartimento del Golfo del Tigullio, con capoluogo Rapallo, all'interno della Repubblica Ligure. Dal 28 aprile del 1798 con i nuovi ordinamenti francesi, Favale rientr\u00f2 nel VI cantone, con capoluogo Lorsica, della giurisdizione del Tigullio e dal 1803 centro principale del III cantone dell'Appennino nella giurisdizione dell'Entella; \u00e8 in questo contesto storico che viene citato con l'antico nome di San Vincenzo e ancora, nel 1804, come municipalit\u00e0 di San Vincenzo del Favale. Annesso al Primo Impero francese, dal 13 giugno 1805 al 1814 venne inserito nel dipartimento degli Appennini.\nNel 1815 fu inglobato nel Regno di Sardegna, secondo le decisioni del congresso di Vienna del 1814, che sottopose la municipalit\u00e0 di Favale nella provincia di Chiavari sotto la divisione di Genova. Dal 1859 al 1926 il territorio fu compreso nel VI mandamento di Cicagna del circondario di Chiavari dell'allora provincia di Genova, nel Regno d'Italia. Nel 1863 assunse l'odierna denominazione di Favale di Malvaro.\nNella prima met\u00e0 del XIX secolo qui nacque una piccola comunit\u00e0 convertita al valdismo per opera della famiglia Cereghino (Scialin nel dialetto locale), nota famiglia di cantastorie dialettale nativi di Favale. La conversione scatur\u00ec a seguito di un dissidio tra la famiglia e il clero cattolico locale, facendo ben presto numerosi proseliti fra i compaesani; poco dopo venne infatti fondata, nel 1849, una chiesa evangelica valdese - unica nel comprensorio - che sopravvisse con regolare culto religioso fino al 1919. Il fenomeno dell'emigrazione verso il continente americano in quegli anni - soprattutto in California e in Per\u00f9 - spopol\u00f2 di fatto la popolazione di Favale che vide, tra gli altri, la partenza degli ultimi valdesi praticanti. Della testimonianza religiosa a Favale rimane ancora oggi visibile il piccolo cimitero valdese sopra la frazione di Castello, mentre la chiesa \u00e8 stata in seguito trasformata in abitazione privata.\nL'appartenenza a questa minoranza religiosa - minoritaria se confrontata con la maggioranza dei fedeli cattolici sul territorio - port\u00f2 ad una vera e propria \"guerra di religione\" tra i Cereghino e la comunit\u00e0 parrocchiale di Favale e che negli anni a seguire culmin\u00f2 con atti di persecuzioni, processi, condanne e reclusioni presso il carcere di Chiavari con l'accusa ai valdesi di \"offendere la religione di Stato del Regno di Sardegna\". Tesi contro \"l'eresia del valdismo\" che furono inoltre pubblicamente scritte e riportate a mo' di monito in una lapide del 1853 affissa all'interno del santuario di Nostra Signora del Rosario, gi\u00e0 chiesa parrocchiale intitolata al santo patrono Vincenzo.\nLa \"ferita\" tra le due comunit\u00e0 religiose \u00e8 stata definitivamente sanata il 20 gennaio 2013 - a 160 anni esatti dal posizionamento di quella targa del 1853 - con l'incontro a Favale di Malvaro tra il vescovo di Chiavari monsignor Alberto Tanasini e il delegato della comunit\u00e0 valdese di Chiavari Carlo Lucarini. Nell'occasione \u00e8 stata posta una nuova lapide - sempre all'interno del santuario e sotto la targa ottocentesca - richiamanti parole di riconciliazione e in qualche modo di scuse verso la comunit\u00e0 religiosa fondata dai Cereghino.\nDal 1973 al 30 aprile 2011 ha fatto parte della Comunit\u00e0 montana Fontanabuona.\nSimboli.\nLo stemma \u00e8 stato concesso con il decreto del Presidente della Repubblica datato 12 ottobre del 1972. In esso sono riassunte le caratteristiche geo-morfologiche dell'area su cui si estende il Comune, che comprende corsi d'acqua, aree verdi e boschi distribuiti tra 200 e 1.250 m s.l.m.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Favale di Malvaro sono .\nQualit\u00e0 della vita.\nIl Comune di Favale di Malvaro ha conseguito la certificazione del proprio sistema di gestione ambientale conformemente alla norma ISO 14001.\nCultura.\nIstruzione.\nMusei.\nIl museo \"Casa Giannini\" \u00e8 ubicato presso la localit\u00e0 Acereto in un edificio del XVIII secolo, casa paterna di Amadeo Peter Giannini (San Jose, 6 maggio 1870 \u2013 San Mateo, 3 giugno 1949) fondatore nel 1904 della Bank of Italy divenuta poi Bank of America. Le sale museali sono state allestite nel 1983 e da allora conservano gli arredi originali documentanti la vita nel XIX secolo. Inoltre sono conservati documenti e fotografie che ripercorrono la storia dell'emigrazione locale dalla fine dell'Ottocento ai primi del Novecento.\nPresso la frazione di Monteghirfo, divisa amministrativamente con il comune di Lorsica, \u00e8 stato istituito nel 1975 un museo etnografico all'interno della casa natale di Maria Ferretti. Il museo descrive nel suo complesso la rappresentazione scenica, la vita quotidiana, di una tipica famiglia contadina di fine Ottocento con la presenza di oggetti, mobili e attrezzi da lavoro dell'epoca.\nEventi.\nL'emigrazione dei suoi cittadini viene festeggiata a Favale di Malvaro annualmente durante la \"Giornata dell'Emigrante\" l'ultima domenica del mese di giugno.\nGeografia antropica.\nGli insediamenti sul territorio comunale sono costituiti, oltre il capoluogo, dalle frazioni di Accereto, Alvari, Arena, Canavissolo, Cassottano, Castello, Collo, Malvaro, Monteghirfo (quest'ultima divisa amministrativamente con l'attiguo comune di Lorsica), Ortigaro, Piano, Priagna, Rocca, Scoglio per un totale di 16,62\u00a0km\u00b2 di superficie.\nConfina a nord-ovest con il comune di Lorsica (frazione di Barbagelata), a sud con Lorsica, a ovest con Neirone e Moconesi e a est e nord est con Rezzoaglio.\nEconomia.\nL'economia comunale si basa principalmente sull'attivit\u00e0 agricola e sulla lavorazione del legno. L'emigrazione verso l'America ha coinvolto molti cittadini favalesi all'inizio del XX secolo; alcuni di questi hanno ottenuto un straordinario successo: in particolare Amadeo Peter Giannini, fondatore della Bank of America di San Francisco, considerato il pi\u00f9 grande banchiere del mondo, uomo di straordinaria intelligenza, finanziatore di piccoli imprenditori e di grandi progetti quali il Golden Gate bridge, film di Charlie Chaplin e Disney; inoltre il tenore Giovanni Demartini, i fratelli fisarmonicisti Pezzolo fra i quali Cesare \u00e8 l'autore della celeberrima Cesarina, forse la mazurca pi\u00f9 conosciuta del ballo liscio.\nInfrastrutture e trasporti.\nStrade.\nIl centro di Favale di Malvaro \u00e8 attraversato principalmente dalla strada provinciale 23 della Scoglina che, attraverso l'omonimo passo a 926\u00a0m s.l.m., gli permette il collegamento stradale a sud con Cicagna.\nMobilit\u00e0 urbana.\nDal comune di Cicagna un servizio di trasporto pubblico locale gestito dall'AMT garantisce quotidiani collegamenti bus con Favale di Malvaro e per le altre localit\u00e0 del territorio comunale.\nSport.\nAutomobilismo.\nIl paese \u00e8 sede della scuderia automobilistica SportFavale07, che dal 2008 organizza la gara di casa, lo slalom Favale - Castello, che percorre per circa met\u00e0, il Passo della Scoglina."}
{"id": "29291", "revid": "1632387", "url": "https://it.wikipedia.org/wiki?curid=29291", "title": "Pavone del Mella", "text": "Pavone del Mella (\"Pa\u00f9\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nIl comune \u00e8 bagnato dal fiume Mella (dal quale prende il nome), il cui corso funge da confine con il vicino comune di Cigole, e da vari fossi che nascono dalle risorgive presenti nelle campagne.\nSono presenti grandi distese di campi, coltivati principalmente a mais, e allevamenti di suini, pollame e bovini da latte.\nSociet\u00e0.\nLingue e dialetti.\nNel territorio di Pavone del Mella, accanto all'italiano, \u00e8 parlata la lingua lombarda prevalentemente nella sua variante di dialetto bresciano.\nInfrastrutture e trasporti.\nFra il 1914 e il 1933 Pavone del Mella era servita dall'omonima stazione posta lungo la tranvia Brescia-Ostiano, che fungeva da bivio per la diramazione diretta a Gambara."}
{"id": "29292", "revid": "330019", "url": "https://it.wikipedia.org/wiki?curid=29292", "title": "Fontanigorda", "text": "Fontanig\u00f3rda (\"Fontanegorda\" in ligure) \u00e8 un comune italiano di 247 abitanti della citt\u00e0 metropolitana di Genova in Liguria.\nGeografia fisica.\nIl territorio comunale di Fontanigorda \u00e8 situato sul versante sinistro della valle percorsa dal torrente Pescia, affluente destro del fiume Trebbia nella valle omonima. Tra le vette del territorio il monte Collere (1289 m), il monte Laghicciola (1260 m), il monte Vernallo (1072 m), il Poggio dello Zucchero (901 m).\n\u00c8 una tradizionale localit\u00e0 di villeggiatura per gli abitanti di Genova, ma anche di molti cittadini francesi, i cui antenati partirono da Fontanigorda per lavorare nelle miniere del sud della Francia.\nStoria.\nDeriva il suo nome dall'abbondanza di acqua nel territorio, testimoniata tutt'oggi dalla presenza di quattordici fontane agli angoli delle strade.\nFin dall'epoca longobarda il territorio appartenne all'abbazia di San Colombano di Bobbio fondata da san Colombano nel 614.\nDall'XI secolo divenne dominio della famiglia Malaspina, la prima testimonianza scritta dell'esistenza del comune risale al 1180, e in seguito feudo dei conti di Lavagna i Fieschi. Divenuto in possesso dei genovesi Doria, entr\u00f2 a far parte della Repubblica di Genova dal XIII secolo.\nIl passaggio nella repubblica genovese favor\u00ec lo sviluppo del paese, grazie soprattutto ai numerosi privilegi concessi da Genova e che a partire dal XVIII secolo lo eresse come comune autonomo.\nNel 1797 con la dominazione francese di Napoleone Bonaparte rientr\u00f2 dal 2 dicembre nel dipartimento dei Monti Liguri Orientali, con capoluogo Ottone, all'interno della Repubblica Ligure. Dal 28 aprile del 1798 con i nuovi ordinamenti francesi, Fontanigorda rientr\u00f2 nel VII cantone, capoluogo Montebruno, della giurisdizione dei Monti Liguri Orientali e dal 1803 centro principale del III cantone dell'Appennino nella giurisdizione dell'Entella. Annesso al Primo Impero francese, dal 13 giugno 1805 al 1814 venne inserito nel dipartimento di Genova.\nNel 1815 fu inglobato assieme ad altri comuni nella provincia di Bobbio nel Regno di Sardegna, secondo le decisioni del congresso di Vienna del 1814; dal 1859 fece parte del circondario di Bobbio della provincia di Pavia.\nSuccessivamente il Decreto Reale n\u00b0 1726 datato 8 luglio 1923, firmato dal re Vittorio Emanuele III di Savoia, stabil\u00ec il passaggio al circondario di Genova nell'omonima provincia.\nIl 17 luglio del 1908 si verific\u00f2 un violento nubifragio con una piena straordinaria della Trebbia che devast\u00f2 case e campagne soprattutto nel territorio del mandamento bobbiese di Ottone e fra i confini delle provincie di Genova e Pavia, con gravi danni nell'abitato di Gorreto, distruggendo cinque ponti lungo la statale 45, tra cui due nella frazione di Due Ponti lungo la strada statale e uno che da Loco di Rovegno mette in comunicazione Fontanigorda, interrompendo le comunicazioni stradali fra Ottone e Torriglia, e la linea telegrafica fra Bobbio e Genova; danni ed allagamenti anche nel piacentino a Rivergaro e a Sant'Antonio a Trebbia nei pressi di Piacenza. Distruzioni imponenti e danni pi\u00f9 ingenti si verificarono, invece, con l'alluvione che colp\u00ec la val Trebbia il 19 settembre 1953.\nDal 1973 al 31 dicembre 2008 ha fatto parte della Comunit\u00e0 montana Alta Val Trebbia e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana delle Alte Valli Trebbia e Bisagno.\nSimboli.\nLo stemma \u00e8 stato concesso con il decreto del Presidente della Repubblica datato al 14 ottobre del 1971.\nMonumenti e luoghi d'interesse.\nArchitetture religiose.\nLe parrocchie dipendono dal vicariato di Bobbio, Alta Val Trebbia, Aveto e Oltre Penice della diocesi di Piacenza-Bobbio.\nAree naturali.\nVicino alla chiesa parrocchiale di Fontanigorda \u00e8 presente un'antica zona boschiva denominata Bosco delle Fate. Principalmente composto da faggi e castagni conserva un sentiero lastricato in ardesia su cui sono stati incisi i versi di Giorgio Caproni dedicati alla valle. Inoltre vi si trovano campi da bocce, tennis, calcio a 5, calcio a 7, minigolf e un parco giochi per i bambini. \u00c8 presente una struttura, chiamata Lo Scoiattolo, dove si svolgono alcune manifestazioni estive.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Fontanigorda sono .\nGeografia antropica.\nIl territorio comunale \u00e8 costituito, oltre il capoluogo, dalle dodici frazioni di Barcaggio, Borzine, Canale, Casone di Canale, Casoni, Cerreta, Due Ponti, Mezzoni, Reisoni, Vallescura, Villanova e Volpaie per un totale di 16,16\u00a0km2.\nConfina a nord con il comune di Rovegno, a sud con Rezzoaglio, ad ovest con Fascia e Montebruno e ad est con Rovegno e Rezzoaglio.\nEconomia.\nUn'antica attivit\u00e0 economica e di sostentamento del paese era la raccolta di un particolare fungo, il \"Polyporus fomentarius\", il quale cresceva nelle vaste faggete che ricoprivano il territorio orientale di Fontanigorda. Il fungo, una volta preparato e confezionato dagli abitanti, veniva venduto come esca nei principali mercati della zona. L'attivit\u00e0 si ridusse notevolmente sul finire del XIX secolo a causa del forte disboscamento per ricavarne il carbone.\nAncora oggi la principalmente attivit\u00e0 \u00e8 basata sull'agricoltura.\nInfrastrutture e trasporti.\nStrade.\nIl centro di Fontanigorda \u00e8 attraversato principalmente dalla strada provinciale 17 di Fontanigorda che si dirama dalla strada statale 45 di Val Trebbia e raggiunge il centro abitato dopo una tortuosit\u00e0 di circa 5,5\u00a0km.\nMobilit\u00e0 urbana.\nDal comune di Torriglia un servizio di trasporto pubblico locale gestito dall'AMT garantisce limitati collegamenti bus con Fontanigorda e per le altre localit\u00e0 del territorio comunale.\nAmministrazione.\nGemellaggi.\nFontanigorda \u00e8 gemellata con:\nAltre informazioni amministrative.\nFontanigorda fa parte dell'Unione dei comuni montani dell'Alta Val Trebbia."}
{"id": "29294", "revid": "76069", "url": "https://it.wikipedia.org/wiki?curid=29294", "title": "Pertica Alta", "text": "Pertica Alta (\"P\u00e8rtega \u00c0lta\" in dialetto bresciano) \u00e8 un comune italiano sparso di abitanti della provincia di Brescia in Lombardia. \u00c8 situato nell'alta fascia della provincia e appartiene alla Comunit\u00e0 Montana della Valle Sabbia.\nOrigini del nome.\nL'origine del nome \u00e8 da ricercarsi nell'usanza longobarda secondo la quale i familiari di un guerriero caduto o disperso in battaglia lontano da casa erigevano una pertica sormontata da un simulacro di colomba rivolta verso il luogo dell'accaduto.\nStoria.\nIl comune di Pertica Alta fu creato nel 1928 dalla fusione dei comuni di Bel Prato, Livemmo e Navono.\nGeografia antropica.\nIl comune di Pertica Alta \u00e8 suddiviso in sei frazioni: \nIl comune si posiziona fra la Valle Trompia e la Valle Sabbia, nella piccola valle circoscritta fra i Torrenti Degnone e Tovere. Il territorio di Pertica Alta appartiene storicamente e geografiacamente alla Valle Sabbia. \u00c8 attraversato dalla strada provinciale SP50 Tavernole-Nozza; questa si diparte dal comune di Tavernole sul Mella e connette la Valle Trompia alla Valle Sabbia attraverso il Passo Termine, punto di confine tra i comuni di Marmentino e Pertica Alta e, per esteso, tra le Valli Trompia e Sabbia. All'interno del comune di Pertica Alta mette in comunicazione gli abitati di Lavino, Odeno, Livemmo e Belprato, scendendo poi nel centro di Nozza, frazione del comune di Vestone.\nPertica Alta \u00e8 collegato al vicino comune di Pertica Bassa tramite la SP110 Forno d'Ono-Livemmo, strada che si diparte dall'abitato di Forno d'Ono di Pertica Bassa e, attraversando la borgata di Avenone, si congiunge alla SP50 Tavernole-Vestone a Livemmo di Pertica Alta."}
{"id": "29295", "revid": "76069", "url": "https://it.wikipedia.org/wiki?curid=29295", "title": "Pertica Bassa", "text": "Pertica Bassa (\"P\u00e8rtega Basa\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nIl comune appartiene alla Comunit\u00e0 Montana della Valle Sabbia.\nOrigini del nome.\nL'origine del nome \u00e8 da ricercarsi nell'usanza longobarda di erigere dai famigliari di un guerriero caduto o disperso in battaglia, lontano da casa, una pertica sormontata da un simulacro di colomba rivolta verso il luogo dell'accaduto."}
{"id": "29296", "revid": "1534111", "url": "https://it.wikipedia.org/wiki?curid=29296", "title": "Pezzaze", "text": "Pezzaze (pronunciato o , \"Pedhadhe\" in dialetto locale, \"Pez\u00e0ze\" in dialetto bresciano, pronunciato o ) \u00e8 un comune italiano di abitanti dell'alta Val Trompia nella provincia di Brescia, in Lombardia.\nStoria.\nNel 1502 il Comune di Pezzaze manda dei \"guastatori\" a Rovereto per conto della Serenissima Repubblica di Venezia.\nNel 1505 la Comunit\u00e0 di Pezzaze \"fece limosina per fabbricare la chiesa d'Avano;\" la chiesa \u00e8 identificabile con S.Apollonio vetere.\nNel 1507 il Comune di Pezzaze sostiene gravi spese per le armate, spedendo soldati al servizio del Serenissimo Principe Veneto, in difesa di Bagolino e Asola, e \"guastatori alla Rocca d'Anfo ed a Brescia.\"\nDemolita dalle fondamenta la chiesa precedente dedicata alla \"Beata Maria Maddalena\" in Lavone, a partire dal 1510 se ne fabbrica un'altra, idonea all'accresciuto numero della popolazione.\nNel 1515 a Stravignino \"si fabbricava l'Oratorio di S.Rocco,\" che in documenti successivi \u00e8 chiamato S.Rocco \"del Consiglio.\"\nNel 1522 viene consacrata a Lavone la chiesa di Santa Maria Maddalena, allungata poi nel 1850.\nNel 1529 a Pezzaze c'era la peste.\nNel 1531 il Comune di Pezzaze invia degli armati nella Valle di Collio. Nel 1531, 1536, 1557 e 1576 si verificano delle alluvioni del Mella.\nIl 7 aprile 1566, solennit\u00e0 di Pasqua, sulla porta della chiesa parrocchiale di S.Maria Maddalena di Lavone viene ucciso Pietro Filippo Richiedei; per questo omicidio la chiesa resta \"dissacrata.\"\nNel novembre 1588 il Comune di Pezzaze manda dei \"guastatori\" per la fabbrica del castello di Brescia, spendendo 20 lire e 10 soldi.\nNel 1596 il Consiglio del Comune di Pezzaze stabilisce di comminare la pena di mezzo scudo \"per cadauno, e per cadauna volta\" a chi avr\u00e0 l'ardire di entrare e trattenersi nel mulino senza legittima causa con donne, sia \"donzelle\" che maritate.\nA Lavone, nel 1713, in occasione della visita del vescovo Giovanni Baoder, si precisa che il parroco deve predicare in maniera pi\u00f9 incisiva contro \"gli amori disordinati, la familiare frequentazione tra i giovani di entrambi i sessi e contro l'abuso dei balli, dai quali nascono tanti mali. Pure \u00e8 necessario che la popolazione partecipi di pi\u00f9 ai divini uffici, dissuadere dalla frequenza alle osterie e dai pubblici giochi ai dadi e proibire totalmente che i fedeli portino le armi in chiesa\".\nNel 1748 viene edificata a Stravignino la chiesa parrocchiale S.Apollonio.\nNel 1850 una piena del Mella devasta la valle. A Pezzoro fu rovinato il caseggiato Alzanola e a Lavone, Pezzaze e Tavernole furono distrutti mulini e fucine.\nNel 1914 viene inaugurato l'edificio delle scuole.\nTra il 1892 ed il 1922 emigrano negli Stati Uniti da Pezzaze 30 persone.\nA memoria dell'attivit\u00e0 estrattiva che ha caratterizzato il comune, la Miniera Marzoli \u00e8 oggi trasformata nel Museo le miniere di Pezzaze."}
{"id": "29298", "revid": "1445993", "url": "https://it.wikipedia.org/wiki?curid=29298", "title": "Pian Camuno", "text": "Pian Camuno (\"Pi\u00e0\" in dialetto camuno, \"Pl\u00e0\" nella pronuncia locale) \u00e8 un comune italiano di 4 748 abitanti della bassa Val Camonica, provincia di Brescia, in Lombardia.\nGeografia fisica.\nTerritorio.\nPian Camuno si trova in bassa Val Camonica, a poca distanza dal Lago d'Iseo e da Darfo Boario Terme.\nIl Comune si trova a 244 metri sul livello del mare ed \u00e8 classificato come comune montano. Il territorio di Pian Camuno \u00e8 prevalentemente montuoso, si estende per una superficie di 11,1 chilometri quadri ed \u00e8 lambito dal fiume Oglio che separa la sponda bresciana da quella bergamasca.\nGli abitanti di Pian Camuno sono conosciuti con il nome di piancamunesi. Il comune \u00e8 suddiviso in frazioni tra cui Solato, Montecampione (Artogne), Vissone e Beata e confina con Pisogne, Costa Volpino, Artogne e Rogno.\nOrigini del nome.\nDal latino \"planus\", area piana, unito a camuno, di Valle Camonica.\nDenominata cos\u00ec da decreto reale l'11 gennaio 1863, chiamandosi prima Piano.\nStoria.\nL'antico paese di Piano \u00e8 associato alla \"corte Predellas\" confermata dall'imperatore Lotario I al Monastero di Santa Giulia di Brescia il 15 dicembre 837.\nLa camunit\u00e0 della vicinia di Piano \u00e8 presente con Sterno e Alberto de Pratelli all'accordo coi Signori della Valle nel 1200.\nIl 12 marzo 1233 la famiglia guelfa dei Brusati \u00e8 infeudata delle terre di Piano.\nNel 1331 Zanone detto Mastaglio e Ziliolo, figli di Bojaco di Darfo acquistano da Ghirardo Brusati, per 2\u00a0663,5 libbre imperiali tutti i terreni che egli possedeva a Piano, Artogne e Gratacasolo.\nUn disegno di Leonardo da Vinci con la mappa del Sebino e della Valle Camonica datato 1510 annota il Comune come \"Pi\u00e0\".\nNel 1579 la vicinia di Piano, assieme a quelle di Vissone e Solato, si rifiuta di pagare le decime ai Federici: il vescovo di Brescia Giovanni Dolfin pone il paese sotto interdetto. San Carlo Borromeo, in visita nel 1580 in Valle Camonica si rifiuta di sostare a Piano. La comunit\u00e0 decide allora di ritrattare sulle decime, e il 4 settembre Carlo Borromeo, durante il viaggio di ritorno, passa per Piano.\nNel XVII secolo Giovanni Da Lezze conferma che nel paese non esistevano pi\u00f9 famiglie nobili:\nNel 1804 Piano e Artogne vengono fusi assieme, e Piano diviene una frazione d'Artogne.\nIl 6 dicembre 1809 si nascosero in una cascina quaranta disertori dell'esercito napoleonico. Scoperti, diversi riuscirono a fuggire, ma 16 rimasero imprigionati nella struttura che venne data alla fiamme. Del fatto permane un dipinto su una facciata di un fienile risalente al XIX secolo.\nNel 1863 Piano assume il nome di Pian Camuno.\nTra il 1816 e il 1859 il comune prende il nome di comune di \"Piano con Beata, Solato e Vissone\". Dal 1859, con l'annessione al Regno d'Italia, diviene Pian Camuno.\nIl 14 maggio 1918 arriva la 35\u00aa Squadriglia che resta fino al 10 luglio.\nTra il 1927 e il 1957 Pian Camuno e Artogne sono fusi assieme in un unico comune.\nVerso il 1960, a causa di una frana, un enorme masso ostru\u00ec il corso del canale idroelettrico provocando una fortissima alluvione che allag\u00f2 completamente il paese sotto alcuni metri di acqua e fango, causando anche una vittima.\nPian Camuno si \u00e8 molto sviluppato negli ultimi anni, espandendo la propria area residenziale molto al di fuori del vecchio centro abitato e divenendo uno dei borghi pi\u00f9 popolosi della Valle Camonica.\nInoltre l'insediamento di numerose attivit\u00e0 industriali e artigianali ha dato origine, nel tempo, a un'area piuttosto sviluppata nel fondovalle.\nMonumenti e luoghi d'interesse.\nArchitetture religiose.\nLe chiese di Pian Camuno sono:\nArchitetture civili.\nIn centro storico \u00e8 presente \"Torre Poiatti\", inserita in un complesso di edifici settecenteschi edificata nel XII secolo. Nella frazione Beata vi \u00e8 un'altra torre, \"Torre Alta\".\nSociet\u00e0.\nEtnie e minoranze straniere.\nSecondo i dati forniti dal Comune, al 31 dicembre 2021 la popolazione straniera residente \u00e8 di 655 persone, di cui 354 maschi e 301 femmine. Le nazionalit\u00e0 maggiormente rappresentate in base alla loro percentuale sul totale della popolazione residente sono:\n1\u00b0 Romania\n2\u00b0 Bosnia ed Erzegovina\n3\u00b0 Marocco\n4\u00b0 Albania\n5\u00b0 India\nNel 2021, hanno acquisito la cittadinanza italiana 14 stranieri.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Pian Camuno \u00e8 \"Mah\u00ec\", \"P\u00e8 Pi\u00e0cc\", \"Caramele de Pi\u00e0\".\n\u00c8 tradizione che l'abitato di Pian Camuno sia stato in tempi antichissimi distrutto e sepolto da una frana, e sia stato ricostruito a poca distanza.\nA maggio \u00e8 ormai tradizionale la festa di Santa Giulia con la consueta camminata.\nNel mese di giugno si tiene presso la piazza principale la festa degli Alpini\nLa festa patronale, Sant'Antonio Abate \u00e8 il 17 gennaio e nell'occasione presso la \"Chiesa Parrocchiale\" avviene la benedizione degli animali.\nPer alcuni anni, prima a gennaio, poi d'estate, si \u00e8 tenuta \"La Nota d'Oro\" il Festival della canzone di Pian Camuno, concorso canoro per talenti provenienti dalla Valle Camonica, che ha raggiunto le 11 edizioni. L'ultima a Luglio del 2014.\nA Pian Camuno sono ambientati anche dei libri gialli. Dalla penna e dalla fantasia di Fabrizio Felappi, sono nati i casi del commissario Angelo Saronno. Ambientati in un ipotetico distretto di polizia sito proprio in paese, raccontano le vicende di questo strampalato poliziotto. Nel 2018 \u00e8 uscito il primo libro della serie \"DELITTO ALL'HOTEL MARGHERITA\", nel 2019 \"L'ASSASSINO DI PIETRA\", a marzo 2020 \u00e8 uscito il terzo \"L'ENIGMA DI MONTE ISOLA\". Vicende che si diramano in tutta la Valle Camonica e sul lago d'Iseo, ma che hanno sempre al centro Pian Camuno e i suoi abitanti.\nAmministrazione.\nIl Sindaco di Pian Camuno \u00e8 Giorgio Giovanni Ramazzini, con delega per Lavori Pubblici - Edilizia Privata - Commercio - Personale. \nIl Sindaco riceve nei giorni di mercoled\u00ec, gioved\u00ec e sabato, su appuntamento.\nInfrastrutture e trasporti.\nStrade.\nIl territorio comunale \u00e8 attraversato dalla strada statale 42 del Tonale e della Mendola. La strada principale \u00e8 la strada statale 510 Sebina Orientale. Da Pian Camuno \u00e8 possibile raggiungere la stazione di villeggiatura di Montecampione passando per le frazioni Solato e Vissone.\nFerrovie.\nLa stazione di Pian Camuno-Gratacasolo \u00e8 una delle fermate della linea Brescia-Iseo-Edolo.\nSport.\nCalcio.\nIl Pian Camuno partecipa al campionato di Prima Categoria. La societ\u00e0 \u00e8 gestita dalla Famiglia Maggioni: la Prima Squadra \u00e8 guidata dall'allenatore Giovanni Maggioni dal 1999, suo fratello Cristian \u00e8 Presidente.\nNata sul finire degli anni ottanta e, dopo alcuni campionati \"Amatori\" disputati, nel 2000-2001 inizia la nuova avventura FIGC dalla Terza Categoria. La sfida si rivela subito un successo e, dopo un'appassionante staffetta la squadra camuna vince il campionato a spese del Sarezzo. Nella stagione seguente in Seconda Categoria arriva la retrocessione.Si torna in Terza e, ancora una volta, il Pian Camuno ottiene la promozione dominando il campionato dalla prima all'ultima giornata. Il 2003-2004 \u00e8 la stagione rivelazione e la squadra di mister \"Maggioni\" approda ai play-off, ma dopo aver eliminato la Capriolese viene sconfitta in finale dall'Ome che sale di categoria grazie al migliore piazzamento finale. L'anno seguente sembrava partito nel miglior modo ma un rovinoso calo nel ritorno estromise il Pian Camuno dalla lotta promozione.Il 2005-2006 \u00e8 l'anno della promozione in Prima Categoria ottenuta all'ultima giornata dopo un'incredibile testa a testa con l'Associazione Sportiva Dilettantistica Breno.Il 2006-2007 si rivela pieno di insidie in un campionato nuovo e la banda di Maggioni naviga fino a tre quarti di campionati nei bassifondi della graduatoria ma, grazie a un finale in crescendo, ottiene la salvezza con due turni di anticipo a Torre Boldone. Nell'estate 2007/08 il Pian Camuno termina quarto e viene sconfitto nella semifinale play-off dal Mornico 3-2 ai tempi supplementari. Play-off e sconfitte 2-1 in semifinale contro Cividatese e Gavarnese anche nei due anni successivi, mentre nel 2010-2011 arriva un settimo posto. Nel 2016/2017 i play-off finiscono in semifinale, 0-0 in casa del Montorfano Rovato. Nella stagione 2017/2018 unn inizio di campionato travagliato fa s\u00ec che la squadra si trovi al penultimo posto alla fine del girone d'andata. Nonostante un buon girone di ritorno la squadra arriva a disputare il playout contro Il Sellero perdendo 3-1 all'andata e 0-1 al Santa Giulia, tornando quindi dopo ben 12 anni in Seconda Categoria. All'inizio della stagione 2018/2019 viene allestita una squadra per ritornare subito in Prima Categoria. All'ultima giornata perde la seconda posizione ed in finale non va oltre il 2-2 contro il Travagliato, fallendo cos\u00ec l'obiettivo di inizio stagione. Nella stagione 2019/2020 il Pian Camuno viene promosso automaticamente e torna nel campionato di Prima Categoria dopo la sospensione del campionato causa Covid.\nCronistoria.\nCiclismo.\nOgni anno ad agosto si tiene la \"gara ciclistica\" per Juniores organizzata dal G.S. Pian Camuno.\nA Pian Camuno \u00e8 transitato il Giro d'Italia in occasione degli arrivi in quota a Montecampione negli anni 1982, 1998 e 2014, rispettivamente con le vittorie di Bernard Hinault, Marco Pantani e Fabio Aru.\nKarate.\nPian Camuno ha dato i natali ed \u00e8 l'attuale sede centrale dell'ASD Master Rapid SKF CBL, il Karate Club pi\u00f9 grande d'Italia fondata dal piancamunese Francesco Maffolini (Cavaliere dello Sport, Palma di Bronzo del CONI al merito tecnico e attuale allenatore della Nazionale Italiana di Karate Fijlkam CONI giovanile). Il sodalizio vanta il Centro di Avviamento allo Sport con indirizzo al Karate pi\u00f9 grande d\u2019Italia: 170 bambini e 70 adulti amatori. Presso la Palestra Comunale denominata PalaPubblitime \u00e8 nato il sogno di Maffolini e del suo staff che tramite gli atleti qui formati ha portato alla Nazionale Italiana 24 Medaglie Internazionali WKF (Word Karate Federation) negli ultimi 5 anni. Piancamunesi sono molte delle figure chiave dell'A.S.D. Master Rapid SKF CBL, il Maestro Maffolini, le segretarie sig.re Marina Maggioni ed Eleonora Agliardi, i Collaboratori Tecnici CONI Giulio Bellini, Kristian Maffolini, Stefano Manella e Oscar Pe. Nella stessa sede si tiene un corso destinato ai diversamente abili in maniera totalmente gratuita: dopo un periodo di introduzione al karate, da un paio di anni si sta provando sperimentalmente l\u2019inserimento di alcuni bimbi nel corso dei normodotati con incoraggianti risultati, una lezione importante di integrazione e di crescita per tutti.\nTennis.\nPresso il Bar dello Sport di Santa Giulia, accanto allo Stadio Comunale, sono presenti 2 campi da tennis: uno scoperto e uno coperto, entrambi di cemento rosso. Il 25 aprile 2019 sono stati inaugurati i nuovi spogliatoi della struttura.\nEsso \u00e8 uno dei circoli maggiormente utilizzati della Valle, con lezioni e tornei."}
{"id": "29299", "revid": "123876216", "url": "https://it.wikipedia.org/wiki?curid=29299", "title": "Piancogno", "text": "Piancogno (\"Pi\u00e0\" e \"C\u00f3gn\" in dialetto camuno) \u00e8 un comune italiano di abitanti della Val Camonica, provincia di Brescia, in Lombardia.\nIl comune ha due abitati principali: Piamborno e Cogno; ai quali si aggiunge \"L'Annunciata\"\nGeografia fisica.\nTerritorio.\nIl territorio comunale si estende alla destra idrografica del fiume Oglio e comprende i contrafforti orientali della catena montuosa che culmina nel Monte Altissimo. La forra del torrente Trobiolo fa da confine con il comune di Ossimo, mentre ad ovest una porzione del territorio di Piancogno si incunea tra i comuni di Borno e Darfo Boario Terme, includendo il Monte Tauggine (m 1527), massima elevazione del territorio comunale.\nComprende i nuclei di Piamborno e Cogno (lungo la strada statale 42 del Tonale e della Mendola sulla riva destra del fiume Oglio) e l'Annunciata, posta a ovest in cima ad una scoscesa parete di roccia.\nOrigini del nome.\nIl nome Cogno deriva dal latino \"cuneus\", triangolo (di terra).\nDibattito sul nome.\nQuando i paesi di Piamborno e Cogno vennero separati dai comuni di Borno e Ossimo si apr\u00ec un dibattito su quale avrebbe dovuto essere il nome del nuovo comune. Vennero proposti moltissimi nomi: \"Bornolcese, Camunio, Celtinia, Cinquestelle, Cinqueborghi, Civiborgo, Cinqueville, Camuno Romano, Cognola, Colombera, Colombara, Cisoglio, Colombara Camuna, Annunciata di Colombara Camuna, Pian di Colombara Camuna, Pian dell'Annunciata, Pian di Cola, Nunciata Camuna, Ledanio, Ledonio, Pradaborno, Romanino, Siriano, Tusciano, Ligurio, Tiberino, Riva d'Oglio, Riva Camuna\"... All'inizio \"Cisoglio\" sembrava il nome migliore per il nuovo comune, ma alla fine dati molti pareri discordi si opt\u00f2 per Piancogno: unione di Piamborno e Cogno\nStoria.\nPiancogno \u00e8 il comune pi\u00f9 giovane della Val Camonica formato dalle comunit\u00e0 di Piano di Borno (Piamborno), un tempo in comune di Borno, di Cogno, un tempo di Ossimo, e di Annunciata.\nNel 1168 gli abitanti di Esine vollero impedire che quelli di Piamborno gettassero delle palizzate attraverso il fiume Oglio per delle prese d'acqua. La vertenza si risolse con una pacificazione a Montecchio.\nCogno \u00e8 citato per la prima volta gi\u00e0 nel 1286 risultava essere territorio di Ossimo: \"iacet in loco et in territorio Ossemi ubi dicitur in Cogno\".\nNel 1518 i Capitanei di Val di Scalve per vendicare l'uccisione di un loro parente durante la contesa del monte Negrino sterminarono un'intera famiglia rivale di Piamborno, strappando il cuore al capofamiglia e portandolo come trofeo a Vilminore.\nNel 1521 un'alluvione dell'Oglio amplia il territorio di Piano.\nNel 1756 i dissidi tra Piano e Borno sfociano in un primo tentativo di separazione, che verr\u00e0 negato dal Doge di Venezia.\nNel 1905 Vittorio Olcese apre il cotonificio a Cogno, che nel 1908 aveva gi\u00e0 100.000 fusi, e negli anni a venire dar\u00e0 lavoro a migliaia di persone. Sulla spinta dell'Olcese, fioriscono molte attivit\u00e0 commerciali e negli anni '60, '70 e '80 Cogno risulta essere uno dei nuclei pi\u00f9 vivi e attivi della Vallecamonica. Il cotonificio Olcese, pur riducendo l'attivit\u00e0, \u00e8 tuttora operativo.\nNel 1916 nella zona chiamata \"Prada\" viene costruito un campo di aviazione di fortuna.\nNel 1963 viene creato il comune di Piancogno dall'unione degli abitati di Piamborno e Cogno.\nInfrastrutture e trasporti.\nFra il 1901 e il 1917 la localit\u00e0 disponeva delle fermate \"Cogno\" e \"Piancogno\" poste lungo la tranvia Lovere-Cividate Camuno.\nNel comune sono presenti due stazioni ferroviarie: Cogno-Esine e Pian di Borno, poste lungo la Linea Brescia-Iseo-Edolo\nSport.\nNel paese sono attive le societ\u00e0 calcistiche \"AC Vallecamonica\" e il \"Tennis Cogno\" e il circolo ippico \"I Salici Circolo Ippico, Asd. Franco e mamma Franca.\"\nCalcio.\nLa societ\u00e0 calcistica del paese \u00e8 l'\"AC Vallecamonica\".\nNata nel 2000 dalla precedente denominazione:\"Ortofrutticola Piancogno\", a sua volta nata dalla fusione di due squadre del paese, la \"Virtus Cogno\" e l\"'US Piamborno\".\nAttualmente la squadra gioca nel campionato regionale di Eccellenza."}
{"id": "29301", "revid": "125728690", "url": "https://it.wikipedia.org/wiki?curid=29301", "title": "Pisogne", "text": "Pisogne (\"Pidh\u00f2gne\" in dialetto camuno) \u00e8 un comune italiano di abitanti dell'Alto Sebino e della Bassa Valle Camonica, che sorge sulla sponda nord-orientale del lago d'Iseo, in provincia di Brescia, Lombardia.\nGeografia fisica.\nTerritorio.\nL'abitato si sviluppa nella zona nord est del Lago d'Iseo tra la foce del Fiume Oglio e la valle del Trobiolo. \u00c8 possibile apprezzare la parete Nord del Monte Guglielmo (Dosso Pedalta) che sovrasta l'alto Sebino, degne di nota sono anche la Corna Trentapassi che si erge a naturale porta della Vallecamonica dividendo quest'ultima dal resto del lago e il monte Aguina (\"Guina\") dove \u00e8 presente una malga usata l'estate come alpeggio e per la produzione casearia.\nFa parte del territorio pisognese la Val Palot una vallata alpina, dove dominano i boschi di conifere, che si sviluppa sui 1100m s.l.m, \u00e8 un luogo di villeggiatura ed \u00e8 presente la stazione sciistica pi\u00f9 piccola d'Italia molto apprezzata dalle squadre agonistiche nazionali ed europee per gli allenamenti.\nIl paese \u00e8 attraversato dal torrente Trobiolo e dal torrente Tufere (\"Toera\" in dialetto camuno) di cui \u00e8 possibile apprezzarne la cascata che scende a picco sopra il piccolo centro di Govine.\nPresso la frazione di Pontasio vi sono ricchi filoni di ferro, dimostrato dalle numerosissime miniere, la pi\u00f9 suggestiva \u00e8 la miniera Quattro Ossi gi\u00e0 attiva ai tempi dei romani; in Val Palot era attiva una miniera d'oro.\nOrigini del nome.\nSecondo l'Olivieri e lo Gnaga il nome risale al nome della gens romana dei Pisonius. Secondo l'Ertani deriverebbe dal gallico \"Bo\" (baita) e \"duno\" (recinto rurale).\nStoria.\nGi\u00e0 abitato in epoca preistorica, nel Medioevo fu un importante centro commerciale fra la Valle Camonica ed il Sebino. Pisogne, in epoca romana, era attraversato da un'importante strada romana consolare che metteva in comunicazione Brescia (lat. \"Brixia\") con la Val Camonica (lat. \"Vallis Camunnorum\") costeggiando il lago d'Iseo (lat. \"Sebinus lacus\": da cui il nome della strada) e terminando a \"Rognum\" (Rogno). Nell'813 il Vescovo di Verona Rataldo possedeva propriet\u00e0 in Valcamonica, tra cui Pisogne. Il 10 agosto 1132 Pisogne, tramite una bolla di papa Innocenzo II, viene donata al monastero di San Faustino e Giovita di Brescia.\nTrovandosi nel mezzo della guerra tra Bresciani e Bergamaschi per la conquista dei castelli di Volpino, nel 1199 verr\u00e0 incendiata e distrutta dai Bergamaschi. Il 6 marzo 1206 la famiglia Avogadro riceve dal vescovo di Brescia Giovanni da Palazzo l'investituta della corte di Cemmo, M\u00f9, Pisogne e Gratacasolo.\nNel 1229 \u00e8 per la priva volta citato il mercato di Pisogne. Nel 1287 la grande ribellione camuna guidata dai Federici e dei Celeri contro Brescia porta alla devastazione di Pisogne e all'uccisione di parecchi guelfi ivi residenti. A seguito di questo fatto la cittadina venne fortificata tra il XII ed il XIII secolo e concessa alla nobile famiglia Brusati.\nNel 1291 Tebaldo Brusati \u00e8 proclamato signore della citt\u00e0. Gioved\u00ec 19 giugno 1299 Cazoino da Capriolo, camerario del vescovo di Brescia Berardo Maggi, dopo aver visitato le pievi di Edolo, Cemmo, Cividate ed esser tornato a Brescia, giunge a Pisogne per continuare la stesura dei beni vescovili in Valle Camonica. Qui il console della vicinia di Pisogne, di Pontasio, Grignaghe, Fraine e Toline giurano secondo la formula consueta fedelt\u00e0 al vescovo, e pagano la decima dovuta.\nConfermano al vescovo di Brescia notevoli privilegi: che gli oneri della difesa del borgo siano a spese dei pisognesi, che non venisse costruita nella cinta muraria \"tutim vel domum de batallia seu fortezam\", e la concessione dell'esercizio della giustizia civile e criminale. Questa comportaba facolt\u00e0 di infliggere qualsiasi pena agli abitanti di Pisogne:\n Era inoltre proibito costruire nelle vicinanze qualsiasi tipo di fortificazione senza il consenso del vescovo. A questi patti il 21 giugno 147 Vicini giurano fedelt\u00e0.\nNel 1305 gli Oldofredi sostituiscono i Brusati nell'esazione delle decime. Nel 1413 Carmagnola occupa Pisogne. Nello stesso anno si risolve la lite tra Pisogne e Pian Camuno per il possesso del Monte Campione. Il 4 dicembre 1462 il comune acquist\u00f2 dal Vescovo di Brescia Bartolomeo Malipiero tutti i suoi stabilimenti e diritti, eccetto la Torre. Nel 1518 sono condannate al rogo otto streghe. Nel 1665 i \"forestieri\" residenti nella Vicinia di Pisogne chiedono gli stessi diritti degli Antichi Originari, ed il Governo Veneto glieli concede.\nIl 14 novembre 1727 il notissimo bandito Giorgio Vicario, uno dei pi\u00f9 temuti \"buli\" della Valle Camonica, nato a Pisogne nel 1695, viene orrendamente assassinato. Nel 1817 viene riempita, con ingente spesa, la palude a nord del paese. Nel 1850 si abbatte sul paese la terribile alluvione del torrente Trobiolo. Nel 1907 Pisogne venne raggiunto dalla linea ferroviaria, ancora oggi funzionante. Nel XIX secolo e nel 1952 vennero scoperte antiche piroghe carbonizzate. Oggi non ne rimane traccia in quanto disperse.\nFeudatari locali.\nFamiglie che hanno ottenuto l'infeudazione vescovile dell'abitato:\nSimboli.\nLo stemma di Pisogne si compone dei colori argento, azzurro, nero e di un simbolo, la torre. Quest'ultima si riferisce alla \"torre del Vescovo\" nel centro storico dell'abitato. L'emblema \u00e8 stato riconosciuto con decreto del Capo del governo del 13 novembre 1930:\nCon regio decreto del 18 luglio 1930 fu concesso un gonfalone consistente in un drappo di azzurro.\nRicorrenze.\nDall'agosto 2007 si tiene annualmente un concorso di liuteria al termine del quale tutti gli strumenti in gara vengono esposti per una settimana nella Chiesa di Santa Maria della Neve. Ogni anno, nella settimana di ferragosto si tiene la tradizionale \"Mostra Mercato\" per il centro del paese. L'ultimo week end di settembre \u00e8 inoltre organizzata la tipica \"Festa del Fungo e della Castagna\" con un grande mercato dei sapori tipici, caldarroste e spettacoli per tutti i gusti. \u00c8 organizzata dalla Pro Loco pisognese. Il 12 maggio si celebra la festa patronale di San Costanzo martire. Ogni due anni si tiene il Palio delle Contrade, gara in cui si sfidano le diverse zone del paese in discipline sportive e non, giunto quest'anno alla 5\u00aa edizione.\nTra giugno e luglio a cadenza annuale, organizzata dalla Banda musicale cittadina di Pisogne, si svolge la \"Settimana della musica\" (giunta alla 12\u00aa edizione), una serie di eventi musicali legati alle formazioni bandistiche e a gruppi di strumentisti provenienti dalle realt\u00e0 musicali del bresciano e della bergamasca.\nMonumenti e luoghi d'interesse.\nSculture.\nSul lungolago vi \u00e8 una scultura a forma semicircolare, composta da 10 pilastri sui quali \u00e8 riportata una frase di Renato Guttuso, dedicata all'artista Romanino\nSociet\u00e0.\nTradizioni e folclore.\nGli scot\u00f6m sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Pisogne \u00e8 \"Sb\u00f2gia But\u00edghe\" (rompi botteghe) oppure \"Maia \u00f3e\" (mangia aole), \"Durmint\u00ecne\".\nCultura.\nSport.\nPisogne vanta squadra di basket e pallavolo, la New Basket Pisogne, che milita in Promozione, e il Volley Pisogne, che milita in serie C nazionale.\nInfrastrutture e trasporti.\nStrade.\nIl territorio comunale \u00e8 aggirato dalla Strada statale 510 Sebina Orientale grazie ad una galleria, a oriente dell'abitato.\nFerrovie.\nLa stazione di Pisogne \u00e8 una delle principali della Valle Camonica si trova nella parte centrale dell'abitato.\n\u00c8 una fermata della linea Brescia-Iseo-Edolo"}
{"id": "29302", "revid": "1718925", "url": "https://it.wikipedia.org/wiki?curid=29302", "title": "Polaveno", "text": "Polaveno (\"Pol\u00e0en\" in dialetto bresciano) \u00e8 un comune italiano di abitanti della provincia di Brescia in Lombardia. \u00c8 un centro artigianale in un'area di valico tra la Val Trompia e il Lago d'Iseo.\nGeografia fisica.\nTerritorio.\nIl territorio comunale \u00e8 costituito da un altopiano alquanto ondulato che si pu\u00f2 raggiungere dalla Val Trompia e da lseo con la strada provinciale 48 o da Gussago con la provinciale 10. Il capoluogo, Polaveno, \u00e8 posizionato nella parte pi\u00f9 eminente dell'altopiano, mentre le frazioni di Gombio e San Giovanni si collocano in due vallate minori attigue a quella principale che costituisce la Val Trompia, solcate da due torrenti, denominati rispettivamente \"Fosso di San Giovanni\" e \"Gombiera\", quest'ultimo affluente del Mella.\nAl Passo dei Tre Termini \u00e8 posto il confine con Iseo.\nIl territorio comunale va da un'altitudine minima di 360 m s.l.m. nella frazione di Gombio ad una massima di 1011 m s.l.m.\nLa vegetazione dei boschi che circondano l'abitato \u00e8 quella tipica della zona prealpina con abbondanza di castagni, querce, faggi e betulle.\nStoria.\nL'etimologia del nome \"Polaveno\" \u00e8 ancora incerta, ma la pi\u00f9 diffusa tradizione fa derivare il nome dal latino \"advenae Polae\" che significa \"venuti da Pola\", ipotesi che si rif\u00e0 alla tradizione secondo la quale il paese sarebbe stato fondato da un gruppo di emigrati istriani che si fermarono nella zona per coltivare il terreno e allevare bestiame.\nAl nome di Polaveno si pu\u00f2 anche attribuire un'altra origine, cio\u00e8 quella di \"polis advenae\" (\"venuti dalla citt\u00e0\"), che in questo caso sarebbe Brescia.\nSecondo altre opinioni, il nome potrebbe essere derivato dall'unione dei termini \"pullus\" (\"terreno\") e \"labes\" (\"frana\"),traducibile con \"terreno franoso/paludoso\", come \u00e8 parte del territorio di Polaveno, oppure rifarsi a \"Pola_Poi\", da intendersi come \"piccola sorgente\" o \"luogo dove si beve\".\nL'etimologia del nome della frazione Gombio pare invece chiara. Il nome deriva con molta probabilit\u00e0 dal fatto che la valle \u00e8 a forma di gomito e quindi il termine deriverebbe dal dialettale \"gomb\u00e8t\" (\"gomito\").\nIn passato, Polaveno fu una giurisdizione autonoma, feudo dei conti Avogadro di Zanano che lo ebbero nel 1409 in regalo da Pandolfo III Malatesta. Con l'arrivo del governo della repubblica Veneta, dopo quello del Malatesta, gli Avogadro ottennero di scambiare questo feudo con quello, pi\u00f9 ricco, di Lumezzane, cos\u00ec Polaveno torn\u00f2 ad essere autonomo ed indipendente, cominciando ad appartenere alla quadra di Gussago.\nIl 23 febbraio 1676, in seguito ad una serie di morti per un male non meglio identificato, a Polaveno l'intera comunit\u00e0 decide di solennizzare con una festa la memoria del santo domenicano Pietro Martire se questo far\u00e0 cessare l'epidemia.\nIl 7 aprile 1797 passa per Polaveno una colonna miliare francese diretta verso Zanano.\nNel biennio 1813-1815 Polaveno registra una serie di malattie dovute a stenti, fame e fatiche.\nNel 1859 Giuseppe Garibaldi passa per Polaveno, chiedendo al sindaco qualcosa da mangiare per i suoi volontari e carri per il trasporto dei viveri. Nel frattempo l'eroe \u00e8 ospitato in una delle case della frazione Parrocchia.\nTra il 1904 ed il 1910 emigrano da Polaveno per andare a lavorare in Svizzera 576 persone, portando a casa importanti somme di denaro. A proposito di questo il curato di Polaveno don Stefano Arici scrisse \"se tutti i paesi che emigrano fossero come Polaveno in dieci anni la Svizzera sarebbe svaligiata.\"\nNel 1911 un nuovo concerto di cinque campane viene acquistato per il campanile di S.Giovanni di Polaveno.\nMonumenti e luoghi d'interesse.\nArchitetture religiose.\nChiesa di San Nicola Vescovo in Polaveno.\nLa chiesa parrocchiale, a singola navata, risale al XV secolo e sebbene le bellezze dell'architettura lombarda quattrocentesca siano state deturpate da altari barocchi e da successivi restauri compiuti nel 1639, esse ancora spiccano chiaramente nella cordonatura della volta. Sulla parete a destra sono stati scoperti alcuni affreschi votivi del Quattrocento e del Cinquecento, rappresentanti la Madonna, san Biagio Vescovo e san Pancrazio.\nPerimetralmente alla chiesa ci sono varie epigrafi del XVIII secolo, in ricordo dei parroci qui sepolti.\nChiesa di San Giovanni Battista in San Giovanni.\nLa realizzazione della parte pi\u00f9 antica dell'edificio risale al XVI secolo, con una collocazione in senso trasversale all'attuale. Nel corso dei secoli, la chiesa ha subito innumerevoli interventi ed ampliamenti, a partire dalla costruzione dell'attuale battistero, avvenuta nel 1881 e quella della torre campanaria, aggiunta alla struttura iniziale soltanto nel 1911, anno in cui si provvedette anche al restauro dell'organo preesistente.\nOggi si presenta come una struttura ad unica navata, con volta a botte, decorata e dipinta, con immagini che richiamano gli episodi pi\u00f9 salienti relativi a San Giovanni Battista, risalenti alla prima met\u00e0 del XX secolo.\nLungo il perimetro della chiesa, si possono individuare cinque cappelle laterali. La prima sulla destra della navata contiene l'altare della Madonna del Rosario, con statua lignea della Beata Vergine e soasa dorata realizzate nel 1968.\nBen pi\u00f9 antiche sono la statua di San Rocco, compatrono della parrocchia, databile a fine '500, inizio '600, collocata nella seconda cappella sulla destra, la pala maggiore, raffigurante la Madonna col Bambino, San Giovanni Battista e San Rocco, risalente al XVII secolo, la pala di San Luigi e quella di Sant'Antonio da Padova, che possono essere fatte risalire anch'esse a quel periodo.\nChiesa della Madonna della Neve in Gombio.\nCollocata nella frazione pi\u00f9 bassa del comune, risale al XVIII secolo e conserva un bellissimo altare marmoreo policromo ed una settecentesca statua lignea della Madonna dal volto dolcissimo.\nSantuario di Santa Maria del Giogo.\nIl santuario di Santa Maria del Giogo \u00e8 di notevole importanza, convento e ospizio dei monaci Benedettini dell\"'abbazia di Rodengo\": essendo questo giogo uno dei passi pi\u00f9 frequentati, tra la Valle Camonica e Brescia i monaci avevano fondato un ospizio per il soccorso e la ristorazione dei viandanti. Di costruzione medioevale si colloca su un'altura che sovrasta la Val Trompia e il Lago di Iseo. Le recenti restaurazioni hanno permesso di portare alla luce gli affreschi sulle pareti interne, risalenti nel tempo, che erano stati coperti da interventi successivi.\nChiesa di San Martino a Prato.\nL'antica chiesa di San Martino sul monte, in localit\u00e0 \"Prato\", tra Polaveno ed Iseo \u00e8 una costruzione dell'ordine cluniacense, caratterizzata da uno stile romanico tipicamente lombardo, fondata tra il 1080 e il 1100. Dapprima fu una dipendenza del monastero cluniacense di San Pietro in Lamosa, presso Provaglio d'Iseo, poi fu unita alla Pieve di Iseo.\nOra assai decadente, nel XVI secolo ospitava il culto di San Carpoforo come santo taumaturgo in opposizione al mal di testa; la sua devozione venne per\u00f2 vietata al tempo di San Carlo Borromeo poich\u00e9 finiva in superstizione.\nValle dei Lupi.\nNell'ultimo periodo \u00e8 stato creato un percorso che ricostruisce la storia della valle delle sorgenti dei lupi con cartelli che riportano gli ultimi avvistamenti, raccolgono storie, foto storiche, usanze e molte altre curiosit\u00e0. Sul percorso inoltre sono state ricostruite trappole per i lupi ed un autentico \"poi\u00e0t\" che veniva usato per produrre carbone. La zona si trova alla fine della contrada \"Gremone\" e il sentiero collega la frazione di San Giovanni con quella di Gombio.\nPalio delle Oche.\nIl tradizionale palio che si tiene una volta all'anno, in occasione della festa di Sant'Anna, compatrona della parrocchia di Polaveno, prevede una corsa delle oche che vengono incitate con una bacchetta dai loro padroni (\"ocaioli)\", senza che per\u00f2 essi le tocchino con le verghe, pena la squalifica.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2014 la popolazione straniera residente era di 162 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nIstituzioni, enti e associazioni.\nNel comune di Polaveno sono presenti diverse associazioni di volontariato, tra le quali spiccano l\"'AVIS\" \"Polaveno - Brione\", che fa riferimento all'AVIS di Gardone Val Trompia e il \"Soccorso Polaveno - Brione\" che svolge funzioni prettamente assistenziali. Per quanto riguarda le associazioni sportive radicate sul territorio, trovano spazio i gruppi \"C.S.I.\" \"San Giovanni - Gombio\" e il \"C.S.I.\" \"Polaveno\", che raccolgono squadre che coprono tutte le fasce d'et\u00e0 e il \"Gruppo Sportivo Alpino (G.S.A.) San Giovanni\", impegnato nella marcia alpina e che conta tra i suoi membri, marciatori che si sono distinti anche a livello nazionale.\nIn ambito artistico-culturale si possono individuare il \"Gruppo Storia Locale\" e il \"Gruppo Teatrale dell'Oratorio di San Giovanni\", composto da ragazzi under 30 che propone commedie dialettali, per non dimenticare l'antica tradizione; nonch\u00e9 il \"Corpo Bandistico \"Medaglia d'Oro Peli Paolo\"\" intitolato al compaesano (Peli Paolo) che si distinse per il suo comportamento eroico durante la I Guerra Mondiale, cadendo sotto i colpi nemici nell'adempimento del suo dovere, il 25 ottobre 1917 al passo di Zagradan. La banda musicale fu fondata nel 1932 per volont\u00e0 del parroco dell'epoca della frazione San Giovanni e contava soli 13 membri. Oggi, i componenti sono circa una quarantina, di diverse et\u00e0 e la composizione strumentale \u00e8 varia.\nEconomia.\nSul territorio sono presenti diversi tipi di attivit\u00e0 artigianali ed industriali. L'attivit\u00e0 agricola \u00e8 ristretta alla silvicultura, a pascoli e ad allevamenti.\nAmministrazione.\nLe elezioni amministrative del 25 maggio 2014 hanno riconfermato alla carica di sindaco Fabio Ottavio Peli, rappresentante della \"Lista Civica \"Avanti coi fatti\"\", coalizione di Lega Nord e Forza Italia, che ricopre, quindi, il suo terzo incarico consecutivo, legittimo ai sensi della L. n. 56 del 7 aprile 2014 (\"legge Delrio\") che riconosce la possibilit\u00e0 di ricoprire un terzo mandato ai sindaci di comuni al di sotto dei 3000 abitanti."}
{"id": "29304", "revid": "1444396", "url": "https://it.wikipedia.org/wiki?curid=29304", "title": "Belmonte Castello", "text": "Belmonte Castello \u00e8 un comune italiano di 725 abitanti della provincia di Frosinone, nel Lazio. Nel suo territorio si trova la vetta del monte Morrone; dista dal capoluogo di provincia circa 65\u00a0km.\nGeografia fisica.\nTerritorio.\nBelmonte Castello vetta del rinomato monte morrone, si trova nella Valle di Clia, una stretta valle che collega la val di Comino con il Cassinate, sulla cima di un colle a 369 m s.l.m. A nord-est di Belmonte Castello si trova il monte Morrone, 1.059 m s.l.m., la cima pi\u00f9 alta nel territorio comunale, dove ricadono anche le pendici del Colle Abate.\nSotto il paese scorre il Rio Secco, affluente di destra del fiume Rapido.\nClima.\nClassificazione climatica: zona D, 18O4 GR/G\nStoria.\nIl territorio tradizionalmente Sannita, poi Romano fino alla caduta dell'impero, nel primo medioevo segu\u00ec le sorti del Principato di Capua.\nLa storia di Belmonte, dal latino \"Bellus Mons\", che nel 1862 divent\u00f2 Belmonte Castello, \u00e8 legata a quella della vicina Atina, cui appartenne amministrativamente fino al 1819, quando divent\u00f2 casale di Terelle, fino a quando divenne comune autonomo nel 1851, per decreto del re Ferdinando II delle Due Sicilie.\nSociet\u00e0.\nReligione.\nIl comune, fino all'anno 2014, ricadeva nell'abbazia territoriale di Montecassino.\nCon la bolla \"Contemplationi faventes\" del 23 ottobre 2014 papa Francesco, applicando il motu proprio \"Catholica Ecclesia\" del 23 ottobre 1976, ha ridotto il territorio dell'abbazia territoriale alla sola chiesa abbaziale ed al monastero, con le immediate pertinenze. Il resto dell'antico territorio, compreso il comune di Belmonte Castello, \u00e8 passato alla diocesi di Sora-Aquino-Pontecorvo, che contestualmente ha mutato il proprio nome in quello di Sora-Cassino-Aquino-Pontecorvo.\nCultura.\nCucina.\nIl territorio comunale \u00e8 luogo di produzione di alcuni vini alcuni vini regolamentati dal disciplinare Atina DOC.\nInfrastrutture e trasporti.\nStrade.\nA fondo valle, nel territorio comunale, si trova la strada regionale 509 Forca d'Acero (SR 509), gi\u00e0 strada statale, che collega Belmonte Castello ad Atina e Sant'Elia Fiumerapido.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 34 imprese operanti nel territorio comunale, che rappresentavano lo 0,1% del totale provinciale (33.605 imprese attive), hanno occupato 71 addetti, lo 0,07% del dato provinciale; in media, ogni impresa nel 2015 ha occupato poco pi\u00f9 di due addetti (2,09).\nAmministrazione.\nNel 1852 \"Belmonte\" ottiene l'autonomia da Terelle, di cui era frazione, e nel 1862 cambia denominazione in Belmonte Castello.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Belmonte Castello pass\u00f2 dalla provincia di Caserta a quella di Frosinone."}
{"id": "29305", "revid": "125165004", "url": "https://it.wikipedia.org/wiki?curid=29305", "title": "Polpenazze del Garda", "text": "Polpenazze del Garda (\"Polpen\u00e0s\" in dialetto gardesano) \u00e8 un comune italiano di abitanti situato nella provincia di Brescia, nella zona della Valtenesi, presso il Lago di Garda.\n\u00c8 conosciuto principalmente per la produzione di Vino della Valtenesi e di Olio del Garda. Tutti gli anni vi si tiene la \"Fiera del Vino\", dall'ultimo fine settimana di maggio ai primi giorni di giugno, tra le vie del centro storico.\nStoricamente \u00e8 da ricordare che il Palazzo Tenuta Le Posteghe a Polpenazze fu sede del Ministero della Difesa Nazionale durante la Repubblica Sociale Italiana.\nGeografia fisica.\nTerritorio.\nPolpenazze \u00e8 situato sulla sponda occidentale del Lago di Garda ed \u00e8 uno dei sette comuni della Valtenesi. \u00c8 caratterizzato da territorio collinare ed \u00e8 quindi una zona prettamente agricola. Le colture tipiche sono la viticoltura e l'olivicoltura. Vitigno principale \u00e8 il Groppello, seguito da Marzemino, Sangiovese e Barbera.\nPolpenazze \u00e8 il maggior produttore d'olio della Valtenesi.\nMolto conosciuta anche Picedo, la pi\u00f9 grande frazione di Polpenazze del Garda.\nClima.\nIl clima \u00e8 di tipo mediterraneo, grazie alla mitigazione del Lago di Garda.\nOrigini del nome.\nSecondo Mazza (1986), il toponimo deriverebbe dal latino \"Pomponius\", nome di persona romano, attraverso l'accrescitivo peggiorativo \"Pomponicius\". Nel XII secolo il paese era chiamato \"Pulpinazo\", mentre nel XIII \u00e8 attestato l'uso di \"Polpenazi\".\nStoria.\nLe indagini archeologiche svolte dal Gruppo Grotte Gavardo nel 1965, nel 1986 e attualmente in corso, hanno confermato l'esistenza dei primi insediamenti umani presso il \"lago Lugone\", il quale era un laghetto inframorenico, prosciugato fra il Quattrocento e il Settecento e posizionato fra i colli di Cassaga, Brassina e San Pietro. Gli abitati in questione, risalenti all'Et\u00e0 del Bronzo, erano di tipo palifitticolo, salvo il pi\u00f9 antico, della fase finale del Neolitico (2a met\u00e0 del IV millennio a.C.); la sua popolazione praticava caccia, pesca, ma soprattutto agricoltura e allevamento di bestiame.\nA quanto riportato da Mazza (1986), a Polpenazze si susseguirono le dominazioni dei Celti, degli Etruschi, dei Romani e dei barbari. Di questi insediamenti rimangono tracce presso Bottonago, una torre, e la chiesa di San Pietro in Lucone, sorta presso un tempio pagano e che appartenne inizialmente ad un convento di epoca romano-barbarica. La presenza dei Galli Cenomani sul suo territorio \u00e8 accertata dal ritrovamento di una tomba della fine del II secolo a.C.\nNel X secolo fu innalzato il Castello a difesa delle scorrerie degli Ungari. Nel 1330 fu assediato e conquistato da Mastino della Scala. Nel 1459 alla cappella di S. Pietro in Lucone, gi\u00e0 dipendente dalla pieve di S. Maria Assunta di Manerba, viene concesso il titolo di parrocchiale di Polpenazze.\nIl 29 agosto 1454 l'assemblea dei Capifamiglia, riunitisi nel numero di trentotto, approv\u00f2 e conferm\u00f2 gli statuti comunali. Dei precedenti statuti non \u00e8 sopravvissuta traccia, tuttavia \u00e8 provato che l'organizzazione municipale esistette in periodi antecedenti, dato che la Repubblica di Venezia con il Ducale 13 maggio 1426 diede permesso al comune di restaurare il Castello distrutto dai Visconti durante la lotta che li antepose alla \"Serenissima\" Secondo il Bocchio (1986), gli Statuti comunali hanno permesso di delineare le strutture municipali del XV secolo. Il territorio fu suddiviso in sei ville, corrispondenti alle attuali frazioni: Castello, Fontanelle, Monte, Picedo, Pozzuolo e Vedrine. La Vicinia eleggeva dodici membri del \"Consiglio speciale\", eletti in proporzione del peso di ogni villa, e trentasei ulteriori membri che si associavano al Consiglio speciale per formare la \"Vicinia ordinaria\". Erano inoltre elette altre magistrature, di tipo amministrativo, come i due \"consoli\", il \"massaro\", i \"calcolatori\", il \"notaio\", il \"camparo\", il \"ministrale\" e un \"misuratore del vino e dell'olio\". Le singole ville eleggevano un \"sindico\" e un \"massaro\", i quali gestivano il patrimonio di queste entit\u00e0.\nCon l'istituzione della napoleonica Repubblica bresciana (marzo 1797), Polpenazze fu inserito nel \"Cantone del Benaco\" a seguito della suddivisione territoriale impostata dal Decreto 1\u00ba maggio 1797. Nel novembre dello stesso anno, conflu\u00ec nel Dipartimento del Benaco della Cisalpina. Nelle riorganizzazioni amministrative di quest'ultima repubblica, svoltesi nell'anno seguente, il comune fu aggregato a maggio nel \"Distretto dei Colli\", appartenente al Dipartimento del Benaco, e a settembre nel \"Distretto degli Ulivi\" del Dipartimento del Mella.\nDopo la breve parentesi dell'occupazione austro-russa (1799-1800), il comune ritorn\u00f2 a far parte della Cisalpina. Nella riorganizzazione amministrativa determinata dalla legge 23 fiorile anno IX (maggio 1801), la municipalit\u00e0 fu assegnata al \"Distretto IV di Sal\u00f2\" e in tale veste si mantenne con la trasformazione della Cisalpina in Repubblica Italiana. Nel giugno 1805 fu riorganizzato il napoleonico Regno d'Italia e Polpenazze fu aggregato al \"Cantone I di Sal\u00f2\" appartenente al \"Distretto IV\" avente medesimo capoluogo. Fu inoltre definito come comune di terza classe. Nel 1810 ricevette i territori dei soppressi comuni di Soiano e Puegnago.\nIl Congresso di Vienna (1815) assegn\u00f2 le province lombarde, compreso quindi Polpenazze, al neonato Regno Lombardo-Veneto retto dalla Casa d'Asburgo. Il comune perdette i territori di Soiano e Puegnago, avendo questi ultimi riottenuto l'autonomia municipale, e, con notificazione 12 febbraio 1816, fu assegnato al \"Distretto XIV (dal 1853, VII) di Sal\u00f2\" appartenente alla provincia di Brescia.\nDopo gli eventi della seconda guerra di indipendenza italiana e il passaggio delle province lombarde al Regno di Sardegna (dal 1861, Regno d'Italia), Polpenazze fu assegnato al \"Mandamento I di Sal\u00f2\" a sua volta appartenente al Circondario IV della nuova provincia di Brescia.\nSul finire dell'Ottocento, Giuseppe Filippini apr\u00ec una filanda, mentre sua moglie Caterina Costa, dopo aver rilevato l'attivit\u00e0 alla morte del marito, organizz\u00f2 un ristoro per le lavoratrici. Nel 1936, Giovanni Omodeo avvi\u00f2 la riforma fondiaria della Valtenesi bonificando le terre paludose, sistemando i fabbricati e dotandoli di acqua corrente ed energia elettrica.\nNel 1967, il nome fu convertito in \"Polpenazze del Garda\".\nEconomia.\nTurismo.\nPunto di riferimento molto visitato \u00e8 il centro storico del paese. Interessante il ballatoio costruito sulle mura del castello, a ricreare l'antica ronda delle sentinelle, e l'annessa torre-museo, da cui si gode di un panorama verso la Valtenesi e con sfondo il Lago di Garda. Nelle piazze all'interno del Castello vengono organizzati molti eventi - spettacoli, soprattutto nella stagione estiva, che richiamano numerosi visitatori, anche grazie al panorama sulle colline moreniche della Valtenesi.\nCultura.\nIstruzione.\nScuole\nBiblioteche\nGeografia antropica.\nOltre al centro abitato fungente da sede comunale, nel territorio comunale sono presenti altre tre frazioni:\nInoltre vengono riconosciuti i seguenti nuclei abitativi:\nSport.\nCalcio a 11.\nPresente dall'anno di fondazione, nel 2008, la A.S.D. Polpenazze Calcio. Nella stagione sportiva 2012-2013 affronta il campionato di Seconda Categoria dove giunge al terzo posto, ma vincendo la Coppa Lombardia contro il Valle Imagna sul neutro di Adro viene promossa in Prima Categoria.\nDalla stagione 2016-2017, con il nome di A.S.D. Calcistica Valtenesi, partecipa al campionato di Prima Categoria utilizzando il Centro Sportivo di Polpenazze d/G.\nCalcio a 5.\nPresente dal 1998 una squadra di calcio a 5 (futsal) con il nome di \u201cPolpenazze C5\u201d. Dopo varie stagioni nei campionati CSI, nel 2014 viene iscritta nei campionati FIGC partendo dalla Serie D. Nel 2016/2017 vince il campionato salendo in Serie C2 (calcio a 5) (con squadre da tutte le provincie lombarde), nella quale tutt\u2019oggi partecipa. Le partite casalinghe vengono disputate al palazzetto di Manerba del Garda.\nGolf.\nParte del territorio del comune di Polpenazze del Garda ospita Gardagolf Country Club, uno dei migliori campi da Golf in Italia. Progettato dagli Architetti britannici Cotton, Pennik Steel &amp; Partners e costruito nel 1986, \u00e8 oggi un \"lenzuolo verde curatissimo\" che occupa parte dei Comuni di Polpenazze, Soiano e Manerba.\nOccupano la superficie del Comune di Polpenazze del Garda circa 19 buche sulle 27 totali. Si snoda dalla localit\u00e0 \"Aglera\" fino ai margini dell'industria Camozzi, attraversato da molti fiumiciattoli e laghetti artificiali. Sono inoltre presenti sul perimetro dello stesso diversi complessi residenziali e cascine di prestigio ristrutturate nel tempo.\nNote.\n6"}
{"id": "29306", "revid": "124285101", "url": "https://it.wikipedia.org/wiki?curid=29306", "title": "Boville Ernica", "text": "Boville Ernica (anticamente \"Bauco\") \u00e8 un comune italiano di abitanti della provincia di Frosinone nel Lazio. Fa parte del circuito dei borghi pi\u00f9 belli d'Italia in qualit\u00e0 di Ospite Onorario.\nGeografia fisica.\nTerritorio.\nLa citt\u00e0, un tempo nota come \"Bauco\", sorge a 487 , su di una collina solitaria da cui \u00e8 possibile ammirare un ampio panorama. L\u2019area \u00e8 all\u2019interno di mura del castello medievale tra le quali si innalzano diciotto torri. Non lontano dalla citt\u00e0 scorre il torrente Amaseno, un torrente di 28\u00a0km affluente del fiume Liri (che non va confuso con l'omonimo e non distante fiume).\nOrigini del nome.\nBoville Ernica veniva chiamata \"Bauco\" fino al secolo scorso, per la precisione fino all'anno 1907 quando l'allora amministrazione cittadina chiese ed ottenne il cambio nella denominazione attuale.\nNella localit\u00e0 di Monte di Fico sono stati trovati molti reperti di terracotta votiva raffiguranti il bue. Ernica, aggettivo che indica una diramazione della catena dei Monti Ernici, dove sorge la cittadina. Per diversi secoli la cittadina fu chiamata Buca anche se verosimilmente l'appellativo pi\u00f9 in voga fosse Babuco poi abbreviato in Bauco. Questi nomi possono essere derivati dalla natura del colle su cui sorge; infatti ancora oggi si osservano grandi buche o grotte a nord del territorio, le quali spinsero i primi abitanti a chiamare con questo nome la loro dimora: Buca o Bauco. Ma potrebbe anche essere vero il fatto che un tempo il colle fosse boscoso e fosse abbondante di sambuco (vegetazione che ancora si riscontra): sambuco-bambuco-banbucus-bauco.\nStoria.\nHa origini antichissime e si \u00e8 sviluppata con tre diverse fasi di insediamento: una protostorica o preromana, una romana ed una medievale. Le testimonianze delle varie epoche della storia attraversate dalla cittadina, sono conservate nei resti degli insediamenti dell'et\u00e0 del ferro, nelle mura megalitiche di Monte di Fico, nei reperti del periodo romano e nella cinta muraria medievale con le diciotto torri a base quadrata o circolare, che racchiude ad anello interrotto, tutto il centro storico, sorto attorno al X secolo. La storia di Boville Ernica affonda le radici nell'epoca romana.\nUn tempo la cittadina sorgeva al piano ma, avendo subita totale distruzione dai Saraceni e nel 939 dagli Ungari, gli abitanti si trasferirono sul colle, sia per cercare maggiore sicurezza, sia perch\u00e9 attratti dalla fama del santo pellegrino Pietro Ispano, il quale, giungendo dalla Spagna, dopo aver combattuto in difesa della religione cristiana, aveva qui posto la sua dimora vivendo in una grotta.\nGrazie alla posizione strategica ed al baluardo costituito dalle mura sorrette da 18 torri medievali,nel 1204 i baucani riuscirono a respingere gli attacchi delle truppe del regno di Napoli che intendevano attaccare lo Stato Pontificio. Il Papa Innocenzo III, per ringraziare i valorosi cittadini don\u00f2 loro l'autonomia amministrativa. Ebbe inizio cos\u00ec una \u201crepubblica\u201d che governata a turno da dodici famiglie, and\u00f2 avanti per pi\u00f9 di quattrocento anni, caratterizzati dalla pace e dalla ricchezza, queste 12 famiglie che aveva la giurisdizione erano: Vittori-Roberti in Valentini; Crescenzi; De Angelis; De Oliva; Arduini; Pollastrelli; Tarquini; Tomasi; Morsi; dalla quale Ippolito che chiuse la serie dei Vicari essendone esso l'ultimo; Gavilla, la quale il 10 luglio 1364 cede a Casamari porzione dei suoi diritti del domini che aveva con gli altri sopra Bauco, e finalmente la famiglia Filonardi \nBauco fu patria dei marchesi Filonardi, i quali diedero alla chiesa cardinali, arcivescovi e vescovi.\nLa figura preminente di questo casato fu il cardinale Ennio Filonardi.\nNel 1500 l'antico castello e lo stesso abitato, subirono una rilevante trasformazione urbanistica e di ammodernamento ad opera del cardinale Ennio Filonardi, che si serv\u00ec di grandi architetti dell'epoca .\nIl cardinale Ennio Filonardi, fece costruire a Bauco il proprio castello di Famiglia e lo dedico al pontefice Paolo III Farnese, per la sua villeggiatura estiva con la corte papale, come recita l'epigafe posta sopra l'artistico architrave, opera del Vignola (Giacomo Barozzi)\nSotto il pontificato di Gregorio XIII, Bauco (attuale Boville Ernica) torno sotto lo Stato pontificio.\nA tale scopo il 12 gennaio 1582 il pontefice Gregorio XIII, mand\u00f2 mons. Rinchieri, che prendesse a nome della R. C. possesso con Breve in data 15 dicembre 1581 con la quale priv\u00f2 le dodici famiglie del dominio, e concedeva a loro la facolt\u00e0 di eleggere un Vicario, che dopo l'elezione attendessero la conferma della Santa Sede .\nA Bauco, il 28 gennaio 1861, Theodule Emile De Christen insieme al capo brigante Luigi Alonzi detto Chiavone riusc\u00ec a prevalere su 3500 nemici. Il bilancio piemontese fu pesante: 500 uomini persi tra morti, feriti e prigionieri.\nSimboli.\nLo stemma di Boville Ernica \u00e8 costituito da una torre con tre finestre, sovrastata da due chiavi e una corona muraria.\nMonumenti e luoghi d'interesse.\nArchitetture religiose.\nNella chiesa di San Pietro Ispano, oltre ad un sarcofago paleocristiano con una particolarissima decorazione a bassorilievo, \u00e8 conservata una rarissima opera a mosaico di Giotto, L', proveniente dall'antica basilica costantiniana di San Pietro di Roma dove affiancava il grande mosaico della Navicella e che il monsignor Simoncelli, segretario del Papa Paolo V Borghese, riusc\u00ec a preservare dalla distruzione durante i lavori di ammodernamento e a portare nel suo paese, insieme ad altre importanti opere del Sansovino (la Madonna con Bambino) e di Andrea Bregno, che si possono ammirare nella stessa chiesa.\nDi poco posteriori all'epoca di Giotto, sono gli affreschi rinvenuti nei restauri dell'ex chiesa dell'antico convento di San Francesco.\nIn Santo Stefano si trova una raccolta di tele di scuola bolognese del XVII secolo.\nIn San Michele Arcangelo \u00e8 conservata una tela del Cavalier d'Arpino ed il monumento funebre del cardinale Ennio Filonardi.\nArchitetture militari.\nLa citt\u00e0 \u00e8 circondata da un'imponente cinta muraria risalente al medioevo. Da queste mura si innalzano diciotto torri. Alcune di queste torri sono a pianta quadrata, mentre altre sono a pianta rotonda.\nSu un fianco del Monte del Fico sono invece presenti mura megalitiche pi\u00f9 antiche, risalenti al periodo pre-romano, che sono state considerate dagli studiosi sia mura a difesa di un villaggio e poi, sulla base di alcuni ritrovamenti, connesse a un luogo religioso.\nAltro.\nBoville Ernica un tempo sorgeva al piano, con tutta probabilit\u00e0 nella zona dove \u00e8 ubicata l'odierna contrada di Sasso ma dopo le invasioni dei Saraceni e degli Ungari (X sec.), vide la sua popolazione trasferirsi sul colle e divenne uno dei centri pi\u00f9 fortificati: ancora oggi \u00e8 visibile la possente cinta muraria medioevale con ben 18 torri (alternate tonde e quadrate) ancor oggi totalmente in piedi.\nPoco prima dell'ingresso al paese si trova il monumento a ricordo della battaglia risorgimentale che nel 1861 si svolse a Bauco tra le truppe piemontesi ed alcuni componenti dell'esercito borbonico che avevano cercato riparo proprio a Bauco, all'epoca territorio pontificio.\nLa citt\u00e0 ha dato i natali a Vincenzo Paglia, arcivescovo cattolico, attuale presidente della Pontificia accademia per la vita e gran cancelliere del Pontificio istituto Giovanni Paolo II.\nCultura.\nIstruzione.\n\u00c8 presente l'Istituto Comprensivo di Boville Ernica che fa capo a tre scuole dell'infanzia, tre plessi della scuola primaria distribuiti nelle varie frazioni e una scuola secondaria di primo grado vicina alle mura del paese.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 567 imprese operanti nel territorio comunale, che rappresentavano l'1,69% del totale provinciale (33.605 imprese attive), hanno occupato 1.357 addetti, l'1,27% del dato provinciale; in media, ogni impresa nel 2015 ha occupato poco pi\u00f9 di due addetti (2,39).\nIndustria.\nBoville Ernica rientra nel distretto tessile della Valle del Liri, un distretto industriale specializzato nell'industria tessile, nato con la Legge Regionale 36/2001.\nArtigianato.\nA Boville Ernica sopravvive ancora l'arte del ricamo.\nTurismo.\n\u00c8 stato selezionato tra i Borghi pi\u00f9 belli d'Italia, che raccoglie piccoli centri italiani di spiccato interesse artistico e storico. Ha partecipato al concorso sulla Rai dedicato ai Borghi d\u2019Italia insieme ad altri tre comuni della provincia di Frosinone: Castro dei Volsci, Monte San Giovanni Campano e Pico.\nInfrastrutture e trasporti.\nStrade.\nNella parte settentrionale del territorio comunale si trova la strada statale 214 Maria e Isola Casamari (SS 214), gi\u00e0 Strada statale 214 (Via M\u00e0ria), che collega Frosinone a Sora.\nMobilit\u00e0 extraurbana.\nCOTRAL effettua collegamenti quotidiani con Roma, Frosinone e altre localit\u00e0 della provincia.\nAmministrazione.\nNel 1907 \"Bauco\" cambi\u00f2 denominazione in Boville Ernica.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Boville Ernica pass\u00f2 dalla provincia di Roma a quella di Frosinone.\nSport.\n\u00c8 presente sul territorio un'associazione sportiva di pallavolo denominata I Barbuti, il suo presidente \u00e8 Salvino Licatini.\nHanno sede nel comune le societ\u00e0 di calcio A.S.D. Atletico Boville Ernica e Unione Sportiva Bovillense, che hanno disputato campionati dilettantistici regionali."}
{"id": "29307", "revid": "2039709", "url": "https://it.wikipedia.org/wiki?curid=29307", "title": "Broccostella", "text": "Broccostella \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nIl comune di Broccostella si trova nei pressi della citt\u00e0 di Sora.\nIl centro storico si trova a 527\u00a0m s.l.m. sul colle Brocco; il paese poi si \u00e8 sviluppato a valle, a \"Madonna della Stella\", il centro principale lungo la SS 627.\nSotto il colle Brocco scorre il fiume Fibreno, che nasce nel vicino lago di Posta Fibreno, e confluisce nel Liri, nel comune di Sora.\nOrigini del nome.\nIl nome del comune fa riferimento a due antiche localit\u00e0. Una \u00e8 Brocco (\"Broctus\" nel medioevo) il cui nome deriva dal colle ove giace, forse derivante a sua volta da nome latino di persona. L'altra \u00e8 contrada Madonna della Stella, lungo la via Sferracavalli, la strada che collega Sora con Cassino.\nStoria.\nPresso il centro Madonna della Stella sono stati ritrovati reperti che fanno pensare ad un insediamento di epoca romana.\nIn un documento del 1017 si fa riferimento al colle Brocco e ad una chiesa di San Vito, ma non ad un centro abitato. Il castello fu eretto tra questa data e il 1137.\nIl castello di Brocco, seguendo le vicende di Sora, fu al centro dello scontro tra Imperatori e Papi nel basso Medioevo Nel 1230 fu distrutto da Federico II come altri centri fortificati della Ducato di Sora. Un anonimo nel 1579 lo descrive come:\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo\nCultura.\nIstruzione.\nScuole.\nBroccostella \u00e8 sede dei seguenti istituti scolastici statali, inerenti al ciclo scolastico della scuola primaria di primo grado:\nArte.\nStorica era la lavorazione della terracotta, ancora diffusa: di questi ultimi prodotti brocchesi si conservano degli esemplari nel Museo nazionale delle arti e tradizioni popolari di Roma.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 187 imprese operanti nel territorio comunale, che rappresentavano lo 0,56% del totale provinciale (33.605 imprese attive), hanno occupato 651 addetti, lo 0,61% del dato provinciale; in media, ogni impresa nel 2015 ha occupato pi\u00f9 di tre addetti (3,48).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto 2 gennaio 1927, n. 1, per volont\u00e0 del governo fascista, quando venne istituita la provincia di Frosinone, \"Brocco\" pass\u00f2 dalla provincia di Caserta a quella di Frosinone.\nIn seguito al terremoto del 13 gennaio 1915 la sede comunale fu trasferita - dapprima provvisoriamente ma dal 24 settembre 1915 definitivamente - da Piazza Municipio (Brocco Alto) a valle, nel Palazzo Ferri, in contrada \"Madonna della Stella\", nei pressi dell'incrocio tra la strada per Brocco Alto e la via Sferracavalli, la strada che collega Sora con Cassino.\nLa costruzione del nuovo Palazzo civico, in via Stella, rese definitivo, nei fatti, il trasferimento della sede comunale in pianura e per qualche anno ancora venne mantenuta la denominazione di Brocco. Poi, con decreto del Presidente della Repubblica 26 aprile 1954, n. 524, venne aggiunto \"Stella\", da \"Madonna della Stella\"."}
{"id": "29308", "revid": "1534111", "url": "https://it.wikipedia.org/wiki?curid=29308", "title": "Pompiano", "text": "Pompiano (\"Pompi\u00e0\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nIl paese sorge nella bassa bresciana occidentale e confina con i comuni di Barbariga, Comezzano-Cizzago, Corzano, Orzinuovi ed Orzivecchi. Il centro principale del comune \u00e8 all'interno del abitato di Pompiano, mentre esistono altri 2 centri abitati Gerolanuova distante 3,6\u00a0km e Zurlengo dististante 2,3\u00a0km dal centro comunale. Caratteristica del territorio \u00e8 la presenza di numerose risorgive.\nStoria.\nLe prime testimonianze della presenza di abitanti sul territorio di Pompiano risalgono all'arrivo dei romani nella pianura Padana. I popoli stanziati gi\u00e0 in precedenza su questo territorio erano i Galli Cenomani.\nIn epoca medievale, l'abitato di Pompiano \u00e8 noto in un documento della seconda met\u00e0 dell'XI secolo dove viene ricordata anche la presenza delle localit\u00e0 di \"Gerola\" e \"Surlengo\" come propriet\u00e0 del chierico locale Odone, il quale aveva posto gran parte dei suoi possedimenti sotto la giurisdizione del priore di Pontida.\nNella prima met\u00e0 del XV secolo, il paese venne annesso ai territori della Repubblica di Venezia, il cui dominio si protrasse sino al 1797 quando l'intero territorio bresciano pass\u00f2 sotto la dominazione napoleonica, seguendo quindi il corso degli eventi della storia nazionale.\nGeografia antropica.\nFrazioni.\nOltre al centro principale di Pompiano vi sono due frazioni:\nInfrastrutture e trasporti.\nFra il 1928 e il 1950 Pompiano era servita da una stazione posta lungo la tranvia Brescia-Soncino."}
{"id": "29312", "revid": "2128848", "url": "https://it.wikipedia.org/wiki?curid=29312", "title": "Ponte di Legno", "text": " \nPonte di Legno (: \", Pont de L\u00e8gn o Put de L\u00e8gn\" in dialetto camuno) \u00e8 un comune italiano di abitanti della provincia di Brescia in Lombardia. Situato all'estremit\u00e0 settentrionale della Valle Camonica, confina tramite il Passo del Tonale con il comune di Vermiglio in provincia di Trento.\nGeografia fisica.\nTerritorio.\nLa localit\u00e0 turistica di Ponte di Legno si trova all'estremit\u00e0 della Valle Camonica (di cui rappresenta l'ultimo e, per estensione territoriale, il pi\u00f9 grande comune) e a sud del gruppo Ortles Cevedale (Corno dei Tre Signori e Monte Confinale). Completamente immersa in un ampio fondovalle, funge da confine tramite il Passo del Tonale tra la Lombardia e il Trentino-Alto Adige, mentre tramite il Passo di Gavia fra le provincie di Brescia e Sondrio.\n\u00c8 il comune pi\u00f9 a nord della valle Camonica e della provincia di Brescia ed \u00e8 il secondo pi\u00f9 popolato dopo Edolo dell'Alta Valle Camonica.\nLa frazione di Poia ( ), ormai inserita nell'abitato, ne costituisce la propaggine occidentale. Le frazioni di Zoanno ( m). e Precasaglio ( m) si trovano poco pi\u00f9 in alto del capoluogo, verso nord in direzione del passo del Gavia. La frazione di Pezzo ( m) rappresenta il paese abitato tutto l'anno della provincia di Brescia posto alla maggiore altitudine.\nPonte di Legno \u00e8 il punto geografico dove il torrente Narcanello, che scende dal ghiacciaio del Pisgana, ed il torrente Frigidolfo, proveniente da Val Malza e dal Lago Nero, si incontrano dando vita all'Oglio, importante fiume del nord e uno degli affluenti principali del Po.\nConfluiscono verso Ponte di Legno quattro valli: due da nord (Valle delle Messi e Valle di Viso) e due da sud (Val Sozzine e Val Bione).\nDal centro dell'abitato \u00e8 possibile ammirare in direzione sud-est il gruppo del Castellaccio, costituito dall'omonimo monte, dalla cima Lagoscuro, dalla cima Payer e dalla cima Venezia.\nClima.\nIl clima di Ponte di Legno \u00e8 di tipo alpino caratterizzato da lunghi inverni molto rigidi e nevosi e da brevi e fresche estati.\nLa temperatura minima registrata \u00e8 di -31,5C\u00b0, mente d'estate la media minima \u00e8 di +5\u00b0C e la media massima \u00e8 intorno a +19C\u00b0.\nD'estate, a Ponte di Legno la temperatura pi\u00f9 bassa registrata \u00e8 stata di -3C\u00b0, mentre la massima registrata ha fatto salire i termometri fino a +25C\u00b0\nStoria.\nNel 774 d.C., nel documento di donazione della Valle Camonica da parte di Carlo Magno al monastero di San Martino di Tours (Abbazia di Marmoutier), la parte pi\u00f9 settentrionale della vallata, al confine con Trentino, \u00e8 denominata \"Dalanias\": \nIn epoca medievale e moderna il nome diviene \"Daligno\" o \"Dalegno\". In et\u00e0 veneziana (1428-1797) una delle divisioni amministrative della Valle Camonica era composta dalle due comunit\u00e0 non confinanti di Borno e Dalegno.\nAttorno all'anno Mille, la chiesa matrice della comunit\u00e0 di Dalegno, quella di San Martino di Villa Dalegno, ottiene la facolt\u00e0 di avere una fonte battesimale, senza dover rifarsi a quella della pieve di Edolo.\nNel 1158 il vescovo di Brescia Raimondo: \"in specifico, in riguardo a ogni onore, distretto e castellanza di Dalegno e di ogni diritto di imporre la decima, quale esiste adesso ed esister\u00e0 nel tempo a venire, che nel territorio di Delegno e nelle sue pertinenze (...) e inoltre dell'onore e del distretto che il vescovo ha in Cimbergo vengano investiti Pietro e Laffranco Martinengo\".\nIl 18 gennaio 1350 il vescovo di Brescia Bernardo Tricardo investe iure feudi dei diritti di decima nei territori di Dalegno la comunit\u00e0 e gli uomini di Dalegno.\nAlla pace di Breno del 31 dicembre 1398 i rappresentanti della comunit\u00e0 di Dalegno, Giacomo di Faustino Favalino e il notaio Antonio Pedercino di Davena, si schierarono sulla sponda ghibellina.\nIl 9 aprile 1411 Giovanni Federici viene nominato da Giovanni Maria Visconti di Milano conte della \"Contea di Edolo e Dalegno\".\nCon la pace di Lodi del 1454, tutta la Valle Camonica pass\u00f2 sotto la Serenissima Repubblica Veneta. All'interno della Serenissima ci fu un relativamente lungo periodo di tranquillit\u00e0 e di pace durata fino alla caduta della Repubblica nel 1797.\nLa politica della Serenissima era di rispettare gli usi e le consuetudini, nonch\u00e9 alcuni regolamenti e leggi locali.\nFu sotto la dominazione della Serenissima che, nello stemma di Ponte di Legno fu inserito il Leone di San Marco, protettore della Repubblica.\nNel XVII secolo l'erudito padre Gregorio Brunelli riporta che gli abitanti migravano d'ottobre sino a maggio nel bresciano, nel cremonese e nello stato di Milano a portar le pecore.\nNel 1624 si effettua la separazione di Dalegno tra le \"terre di fuori\" (Tem\u00f9, Villa, Pontagna, Lecan\u00f9) e le \"terre di dentro\" (Ponte, Poia, Zoanno, Precasaglio e Pezzo).\nPer quanto riguarda la storia del XX secolo, Ponte di Legno ha conosciuto in prima persona le due guerre mondiali, in particolare la prima, essendo avamposto principale fra l'Italia e l'Impero austro-ungarico.\nIl 27 settembre 1917, per rappresaglia, Ponte di Legno, gi\u00e0 evacuata dagli abitanti, venne bombardata dai cannoni austriaci. Dopo la fine delle ostilit\u00e0 si decise di avviare il piano di ricostruzione che termin\u00f2 in data 3 settembre 1922 con la presenza in paese del Re Vittorio Emanuele III.\nNel 1911 viene fondato lo \"Ski Club Ponte di Legno\", uno dei primi d'Italia, mentre l'anno successivo Ponte di Legno \u00e8 nominata dal Touring Club Italiano \"prima stazione italiana di turismo e sports invernali\".\nIl comune \u00e8 stato per questo numerose volte punto di passaggio importante per i ciclisti del Giro d'Italia che, scesi dal Tonale ed imboccata la strada statale del Gavia, hanno potuto osservare questo paese. Tra le tante volte in cui Ponte di Legno \u00e8 stato teatro della carovana del Giro, il 29 maggio 2010 \u00e8 transitata la 20\u00aa tappa con arrivo al Passo del Tonale.\nIl 28 ottobre 2012 \u00e8 stata sottoposta a referendum la proposta di fusione fra i comuni di Ponte di Legno e Tem\u00f9 che non \u00e8 passata.\nMonumenti e luoghi d'interesse.\nArchitetture religiose.\nLe chiese di Ponte di Legno sono:\nSociet\u00e0.\nCon i suoi Ponte di Legno \u00e8 il secondo comune pi\u00f9 vasto della provincia di Brescia dopo Bagolino.\nEtnie e minoranze straniere.\nAl 1\u00ba gennaio 2019 gli stranieri residenti nel comune di Ponte di Legno sono 75 e costituiscono il 4,3% della popolazione totale. La comunit\u00e0 pi\u00f9 consistente \u00e8 quella albanese che conta 36 individui.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomignoli, a volte personali, altre indicanti tratti caratteristici di una comunit\u00e0. \nGeografia antropica.\nFrazioni e localit\u00e0.\nIl comune di Ponte di Legno presenta diverse frazioni e localit\u00e0:\nEconomia.\nTurismo.\nIl comune di Ponte di Legno offre molte attrattive sia per la stagione estiva sia per quella invernale.\nLa possibilit\u00e0 di svolgere numerose attivit\u00e0 immersi nella natura, come gite all'aria aperta, escursioni in mountain bike, arrampicate su roccia e traversate sui ghiacciai \u00e8 garantita in tutte le stagioni dell'anno. Sagre gastronomiche goderecce accompagnano il finire dell'estate nel mese di settembre.\nInfrastrutture e trasporti.\nStrade.\nLa strada statale 42 del Tonale e della Mendola collega la Val Camonica con la citt\u00e0 di Bergamo e prosegue in Val di Sole e nella Val di Non in direzione Bolzano.La strada provinciale 300 di Gavia collega Ponte di Legno con il comune di Santa Caterina di Valfurva in Valtellina.\nImpianti a fune.\nPonte di Legno fa parte del comprensorio sciistico Adamello Ski. Possiede una cabinovia inaugurata il 2 dicembre 2006 che collega in meno di 15 minuti Ponte di Legno con il Passo del Tonale. Gli impianti sono attivi durante la stagione estiva (giugno-agosto) e in quella invernale (dicembre-marzo).\nAmministrazione.\nDi seguito l'elenco dei sindaci eletti direttamente dai cittadini (dal 1995):\nUnione di comuni.\nPonte di Legno fa parte dell\"'Unione Comuni dell'Alta Valle Camonica\", assieme ai comuni di Tem\u00f9, Vione, Vezza d'Oglio, Incudine e Monno.\nL'unione di comuni, che ha sede a Ponte di Legno, \u00e8 stata creata il 30 ottobre 2000, ed ha una superficie di circa 284,10\u00a0km\u00b2."}
{"id": "29319", "revid": "580", "url": "https://it.wikipedia.org/wiki?curid=29319", "title": "Preseglie", "text": "Preseglie (\"Pres\u00e8i\" in dialetto bresciano) \u00e8 un comune italiano di abitanti della provincia di Brescia in Lombardia. Il comune appartiene alla Comunit\u00e0 Montana della Valle Sabbia.\nGeografia fisica.\nTerritorio.\nIl paese occupa la parte nordorientale della cosiddetta \"Conca d'Oro\", nella Valsabbia. A nord si erge il monte Poffe (861\u00a0m s.l.m.), ammantato di boschi di rovere, castagno e conifere, e sulle cui pendici ondulate si distende il territorio del comune. Il paese si caratterizza per difettare di un assetto territoriale unico, dividendosi infatti in numerose frazioni, per l'esattezza sette..\nSismologia.\nSecondo la Classificazione sismica il comune appartiene alla zona 2 (zona con pericolosit\u00e0 sismica media dove possono verificarsi terremoti abbastanza forti).\nClima.\nPreseglie appartiene alla zona climatica \"E\"..\nStoria.\nIl territorio di Preseglie fu sfruttato per la ricchezza di metalli probabilmente fin da epoca romana e successivamente longobarda (il nome di una frazione, Gazzane, \u00e8 tipicamente longobardo e verosimilmente deriva da gahagium = bosco demaniale). Gran parte del territorio divenne propriet\u00e0 del vescovo di Brescia e con esso anche le miniere di galena (ovvero piombo argentifero) esistenti nel territorio in particolare in localit\u00e0 Pirla, Bamboi e Visello, nonch\u00e9 le miniere di rame, carbonato ed ossidato esistenti sempre in localit\u00e0 Visello. Lo storico Theodor Mommsen ci ha lasciato una testimonianza del periodo romano-barbarico del paese censendo un'epigrafe (CIL 4894).\nIn un documento apografo del secolo XVI raccolto dal padre Luchi, conservato nell'archivio di stato di Brescia, si legge di una convenzione, risalente al 1244, dei nobili Sala o De Salis di Brescia, con la quale si obbligano a mantenere due gastaldi (funzionari della corte regia) per la sorveglianza delle miniere, dei minatori e della societ\u00e0: \"Gastaldos in loco Preselliarum (Presei) super facto arimeti (per argenti), qui Gastaldos debeant facere rationes inter medallos et laboratorihus medallorum\" e comporre societ\u00e0 \"super vena argenti Preselliarum, que vena debeat stare in comuni utilitote eorum\".\nAll'inizio del Rinascimento il comune appartenne alla famiglia Visconti di Milano e con il nome di Presellis fece parte della Quadra di Valle Sabbia. Preseglie diviene teatro degli scontri fra Milano e Venezia e, nel 1427, cos\u00ec come altri comuni vicini, entra stabilmente a far parte sia economicamente che dal punto di vista amministrativo, dei domini della Serenissima.\nNel 1440 il doge di Venezia, Francesco Foscari cede in feudo il territorio del paese (insieme a quelli di Odolo, Agnosine, e Abbione (Bione) a Galvano da Nozza, che aveva combattuto per Venezia \"mostrando valore tra le militari fatiche\" ed aveva perso suo figlio Aldreghino in battaglia.\nLe origini del nome.\nL'etimologia del nome \u00e8 presumibilmente romana, collegata alla presenza nella zona di una colonia di prigionieri costretti a lavorare nelle miniere del monte Visello. Questi prigionieri la notte venivano riuniti in un castrum o castello, probabilmente localizzato nell'attuale contrada Piazza.\nI prigionieri erano sorvegliati da legionari. Secondo la tradizione il nome del comune deriva dall'appello degli schiavi fatto ogni sera, al quale il sorvegliante rispondeva: \"Praesens est ille\"\nIl termine con l'andar del tempo fu alterato in Presilli quindi, fra il secolo XV e XVII, in Preseio e Presei ed infine nel secolo XVIII in Preseglie.\nSecondo altri invece il nome deriverebbe molto pi\u00f9 semplicemente dal latino \"praedium\" che significa podere o fondo rurale. Sono infatti numerossissimi i fondi o \"predi\" in cui \u00e8 diviso il territorio. Da predi a \"presei\", nome dialettale del paese, il passo sarebbe stato assai breve.\nMonumenti e luoghi d'interesse.\nArchitetture religiose.\nIl Santuario della Madonna di Visello.\nIl Santuario della Madonna di Visello, costruito nel 1527, si trova a circa 3\u00a0km di distanza dal nucleo principale del paese, in una valletta solitaria. In un'antica memoria diffusa e pubblicata nel 1614 dallo stampatore bresciano Paolo Rizzardi viene riferito che nel luogo dove si erge il santuario sarebbe apparsa la Madonna, vestita di un semplice abito bianco, accompagnata da due sante del paradiso.\nTestimone dell'apparizione un certo Bonfadino Dossi, originario della frazione di Gazzane di Preseglie. Bonfadino, pastorello muto, \u00e8 alle prese con il pascolo del suo gregge, quando la Vergine gli appare improvvisamente e gli comanda di avvisare i suoi concittadini della sua comparsa e del suo desiderio che nel luogo dell'apparizione venga eretto in suo onore un tempio per le preghiere.\nLa Vergine per vincere la diffidenza del pastore gli comanda di mungere una giovenca di soli sei mesi. Il Bonfadino allibito per la prima volta riesce a parlare ed esclama: \"Ma la fa m\u00eca el lat!\" (Ma non fa latte!). In realt\u00e0 il pastore riesce a mungere latte in abbondanza dall'animale. Convintosi della realt\u00e0 dell'apparizione torna in paese e la gente, nel sentirlo parlare, gli credette.\nSecondo la tradizione popolare il latte munto in quell'occasione dalla giovenca di pochi mesi si conserv\u00f2 per due anni e fu utilizzato per guarire numerosi infermi ritenuti incurabili, quali appestati ed affetti da colera, due tipi di epidemie molto frequenti in quel tempo.\nIl proprietario del luogo ove era avvenuta l'apparizione, il nobile Giovanni Battista Montini, commosso al racconto del pastore, si affrett\u00f2 a donare il terreno affinch\u00e9 fosse costruito un tempio alla Vergine, la qual cosa fu realizzata nel breve volgere di pochi anni.\nNello stesso periodo il Vescovo di Brescia ritenne di concedere un'indulgenza di quaranta giorni a tutti coloro che avessero visitato la Chiesa o elargito offerte per gli ornamenti.\nIl santuario venne definitivamente consacrato il 21 settembre 1652, ed il primo cappellano fu Don Battista Montini. Con il trascorrere del tempo divenne per\u00f2 difficile trovare altri religiosi disposti a prestare custodia al santuario che venne quindi affidato ad un eremita, tale Giovanni Antonio Ferlinga di Preseglie. Il Ferlinga venne ricompensato per la dedizione mostrata con lo sfruttamento di un bosco di 7,58 pertiche, e granoturco, fieno, foglia di gelsi e i due terzi della frutta e dell'uva raccolte nel terreno cedutogli per il sostentamento."}
{"id": "29321", "revid": "287204", "url": "https://it.wikipedia.org/wiki?curid=29321", "title": "Prestine", "text": "Prestine (\"Pr\u00e8hten\" in dialetto camuno) \u00e8 una frazione geografica di 390 abitanti del comune italiano di Bienno. Per preservare la sua identit\u00e0 storica, ha assunto il titolo di borgo di Prestine con una propria personalit\u00e0 giuridica.\nGeografia fisica.\nTerritorio.\nIl paese \u00e8 posto in capo alla Val Grigna, raggiungibile dalla strada statale 345 delle Tre Valli\nClima.\nI dati provenienti dalla stazione meteorologica di Breno indicano, in base alla media trentennale di riferimento 1961-1990, che la temperatura minima media del mese pi\u00f9 freddo, gennaio, si attesta a -5.8\u00a0\u00b0C, mentre la temperatura massima del mese pi\u00f9 caldo, luglio, \u00e8 di +26.4\u00a0\u00b0C.\nStoria.\nIl paese, posto in posizione strategica all'ingresso della Valle Camonica sfrutt\u00f2 questo suo vantaggio riuscendo sempre a mantenere una propria indipendenza e a contrattare favorevolmente sia con i Duchi di Milano che con la Serenissima.\nIl 17 ottobre 1336 il vescovo di Brescia Jacopo de Atti investe iure feudi dei diritti di decima nei territori di Prestine il comune e gli uomini di Prestine.\nNel 1367 scoppia una lite tra i vicini di Prestine e di Bagolino per il possesso dell'alpe Rondinino.\nAlla pace di Breno del 31 dicembre 1397 il rappresentante della comunit\u00e0 di Prestine, Andrea di Albertino Crescini, si schier\u00f2 sulla sponda ghibellina.\nNel 1433 il Senato Veneto concede a Prestine l'esenzione dalle imposte per 10 anni, a compenso della fedelt\u00e0 mostrada contro la ribellione dei Federici supportati dai Visconti. Nel 1448 il Doge sancisce che Prestine pagher\u00e0 i tributi separatamente dal resto della Comunit\u00e0 di Valle Camonica.\nNel 1509-1512 i biennesi, spalleggiati dai francesi, effettuarono varie razzie nel territorio di Prestine, colpevole di non appoggiare il regime filo-francese.\nIl 7 luglio del 1634 un fenomeno alluvionale del torrente Valle della Valli che attraversa l'abitato, distrusse parte degli edifici ed in particolare la chiesa di S. Apollonio, che verr\u00e0 successivamente ricostruita in altra sede.\nUnificazione con Bienno.\nNel 1927 il comune venne unito a quello di Bienno con regio decreto. Nel 1947 il comune di Prestine fu ripristinato e torn\u00f2 ad essere un'entit\u00e0 autonoma.\nIl 20 dicembre 2015 si \u00e8 svolto un referendum che ha sancito l'unione dei Comuni di Prestine con Bienno.\nIl 19 aprile 2016 il consiglio regionale della Lombardia ha approvato l'unione dei comuni da ufficializzare entro il quindicesimo giorno seguente la pubblicazione in Gazzetta Ufficiale del decreto presidenziale che la delibera. Il 23 aprile 2016 Prestine ha cessato di essere comune ed \u00e8 divenuto frazione di Bienno.\nAntichi Originari.\nGli \"Antichi Originari\" erano, al tempo delle vicinie, i capifuoco delle famiglie native del paese: essi erano gli unici che avevano il potere di deliberare nei consigli, mentre i nobili, gli ecclesiastici e gli stranieri (anche se risedenti da diverse generazioni nel paese) ne erano esclusi. I cognomi degli \"Originari\" di Prestine, riportati nei registri della vicinia, erano:\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese di Prestine sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Prestine \u00e8 \"Magh\u00e8nde\".\nI cognomi Tottoli e Trombini nel 1867 erano registrati solamente a Prestine, e delle 136 famiglie del paese i Tottoli ne rappresentavano un terzo, i Trombini un sesto, ed i Monchieri un settimo.\nAmministrazione.\nIl 23 aprile 2016, in seguito alla fusione con il comune di Bienno, \u00e8 avvenuta la definitiva decadenza del Sindaco e del Consiglio comunale di Prestine."}
{"id": "29322", "revid": "124332619", "url": "https://it.wikipedia.org/wiki?curid=29322", "title": "Prevalle", "text": "Prevalle (\"Gui\u00f9\" in dialetto bresciano) \u00e8 un comune italiano di abitanti della provincia di Brescia in Lombardia.\nStoria.\nIl comune di Prevalle venne creato nel 1928 dall'unione di due precedenti comuni, denominati rispettivamente Goglione di Sopra e Goglione di sotto.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nStando allo Statuto comunale non sono presenti frazioni. Tuttavia attorno all'abitato principale si trovano le seguenti localit\u00e0: Aquatica, Baderniga, Bassina, Borgolungo, Celle, Masserina, Mosina e Notica."}
{"id": "29323", "revid": "1534111", "url": "https://it.wikipedia.org/wiki?curid=29323", "title": "Provaglio d'Iseo", "text": "Provaglio d'Iseo (\"Pro\u00e0i d'Iz\u00e9\" in dialetto bresciano) \u00e8 un comune italiano di abitanti della provincia di Brescia in Lombardia, a 16\u00a0km da Brescia. Fa parte della Franciacorta. Degni di nota il Monastero di San Pietro in Lamosa e le Torbiere del Sebino.\nGeografia fisica.\nTerritorio.\nIl paese \u00e8 ubicato in Franciacorta, ai piedi del Monte Cognolo (674 m) e sopra la Riserva naturale Torbiere del Sebino. \nEd \u00e8 proprio da tale collocazione geografica che deriva il nome del paese, dal latino \"pro-vallem\" (\"prima della valle\"), che si riferisce alla depressione sottostante Provaglio in direzione del Sebino, dove si estende l'ampio bacino delle torbiere.\nIl centro del paese si trova ad un'altezza di circa 330 metri s.l.m.; in ogni caso il paese \u00e8 prevalentemente pianeggiante.\nIdrografia.\nIl principale specchio d'acqua \u00e8 quello della Riserva naturale Torbiere del Sebino, importante per la ricchezza di flora e fauna.\nIl paese \u00e8 molto vicino al Lago d'Iseo anche se, come potrebbe far intuire il nome, non \u00e8 bagnato dalle sue acque.\nStoria.\nIl territorio di Provaglio era sicuramente abitato in epoca preistorica. Reperti rinvenuti nelle torbiere fanno ritenere che vi esistesse un villaggio palafittico. Altri reperti archeologici attestano che Provaglio d'Iseo fu abitato ai tempi dell'Impero Romano. Provaglio, in epoca romana, era attraversato da un'importante strada romana consolare che metteva in comunicazione Brescia (lat. \"Brixia\") con la Val Camonica (lat. \"Vallis Camunnorum\") costeggiando il lago d'Iseo (lat. \"Sebinus lacus\": da cui il nome della strada) e terminando a \"Rognum\" (Rogno).\nPoi fece parte della pieve di Iseo, dalla quale si stacc\u00f2 attorno al 1200 come parrocchia stabilita nel Monastero di San Pietro in Lamosa, la cui rilevanza artistica e architettonica merita un cenno a parte. Provaglio fu per secoli localit\u00e0 di transito dei prodotti agricoli e di legname del vicino mercato d'Iseo, mentre l'occupazione principale era quella agricola. Fu coinvolto nelle discordie, spesso violente, tra guelfi e ghibellini. Agli inizi del Quattrocento Pandolfo III Malatesta ne distrusse il castello. Lungo le dominazioni Veneta, durata circa tre secoli e mezzo, napoleonica e austriaca la grande storia sfior\u00f2 appena Provaglio. Nel 1493 il comune di Provaglio contava 1080 abitanti, quello di Provezze 620. Nel 1590 gli abitanti dell'uno e dell'altro erano rispettivamente 981 e 672.\nNel novembre del 1629, un reparto di lanzichenecchi in fuga dall'assedio di Mantova venne affrontato nei pressi di Provaglio. Ne rimasero uccisi una cinquantina e diciotto finirono prigionieri. Ma nella primavera successiva venne la peste a colpire duramente i due paesi: nel 1637 Provaglio scese a 744 abitanti e Provezze a 484. Nel secolo successivo la popolazione aument\u00f2 e nel 1766 Provaglio era abitato da 988 persone e Provezze da 573. Si ritenne che la chiesa di San Pietro in Lamosa fosse inadeguata a raccogliere i fedeli e sul finire del Settecento si pose la prima pietra della nuova parrocchiale dei Santi Pietro e Paolo terminata nel 1817. Il clarense Giuseppe Teosa (1758\u20131848) la decor\u00f2 con buoni affreschi.\nGi\u00e0 dal finire del Settecento era iniziato lo sfruttamento dei depositi di torba nelle lame che occup\u00f2 sempre pi\u00f9 addetti alle escavazioni fino a raggiungere i duecento operai alla fine dell'Ottocento, quando erano aperte sette cave. Poi gli occupanti diminuirono perch\u00e9 alla torba si sostitu\u00ec prima il carbone e poi l'energia elettrica nelle filande iseane.\nL'escavazione di torba riprese durante la seconda guerra mondiale per cessare del tutto negli anni sessanta. Si accentu\u00f2 cos\u00ec il fenomeno, gi\u00e0 in corso ma in misura limitata, dei lavoratori pendolari soprattutto verso Brescia; negli anni ottanta essi salirono a quasi ottocento, malgrado iniziative locali avessero avviato piccole e grandi industrie soprattutto nei settori meccanico, elettronico, della plastica e delle costruzioni.\nNel 1928 al comune fu aggregato il soppresso comune di Provezze.\nDai 3161 abitanti censiti nel 1931 dopo l'aggregazione del comune di Provezze, si sono superati i 4000 abitanti nel 1951 e i 5000 nel 1991, allorch\u00e9 gli occupanti erano 1439 di cui 536 nelle aziende metalmeccaniche, 406 nel settore tessile ed alimentare, 141 nelle costruzioni.\nA Provaglio fino al 1850 prosperavano gli ulivi sulle pendici esposte al sole e al riparo dai geli. Da circa un ventennio la coltura dell'olivo \u00e8 stata ripresa cos\u00ec che in Franciacorta Provaglio \u00e8 secondo in tale coltura solo a Monticelli Brusati. Sempre negli anni settanta \u00e8 diminuita invece di circa il 40 per cento la superficie riservata alla vite, bench\u00e9 rappresenti ancora un quinto della superficie agricola. Ci\u00f2 coincide con un calo dei coltivatori diretti, mentre prospera e s'ingrandisce a circa trenta ettari la grande azienda vitivinicola Bersi Serlini del Cerreto. Al Fontan\u00ec, localit\u00e0 di accesso alle torbiere di Provaglio, nel 1993 \u00e8 stato aperto un piccolo museo illustrante le torbiere stesso con materiale vario, naturalistico ed etnografico.\nMonumenti e luoghi d'interesse.\nCastello.\nRimangono oggi solo pochi resti di quello che era il castello di Provaglio, posto a guardia della strada che conduce a Brescia.\n\u00c8 annotato nel \"Catastico Bresciano\" di Giovanni Da Lezze.\nIl Palazzo Francesconi.\nL'edificio che ospita il Municipio di Provaglio \u00e8 un complesso edilizio pluristratificato, sorto alla fine del XV secolo sopra preesistenze medioevali: il muro di recinzione a spina di pesce e una piccola costruzione rurale. L'edificio rinascimentale era costituito da due corpi di fabbrica con altezze diverse, che presentavano verso sud un ampio porticato sovrastato da logge. Le caratteristiche edilizie e la qualit\u00e0 delle decorazioni pittoriche, di cui si \u00e8 trovata traccia, consentono di capire che si trattava di una dimora di prestigio, presumibilmente adibita ad uso di casa di campagna. Durante i secoli successivi il complesso sub\u00ec alcune trasformazioni parziali, in grado di adattarlo alle nuove esigenze legate al progredire dell'agricoltura; in particolare fu aggiunta una nuova ala adibita a cantina ed a locali legati ad una corte rustica.\nI diversi adattamenti avevano sempre pi\u00f9 compromesso l'immagine dell'antica dimora signorile, tanto che nel XVII secolo si sent\u00ec la necessit\u00e0 di promuovere una radicale opera di ristrutturazione dell'intero complesso. Con questo intervento la costruzione fu adattata al nuovo gusto neoclassico. Il corpo centrale, che mantenne una destinazione a uso signorile, fu dotato, al piano terra, di un nuovo porticato con colonne in pietra di Sarnico e di una torretta: gli interni, inoltre, furono decorati con pitture murali di carattere geometrico. Le due nuove barchesse erano invece destinate a deposito di prodotti e macchinari agricoli. In sostanza si costitu\u00ec un grande complesso prestigioso e rispondente nella forma al gusto dei tempi, attento comunque nel riporre una commistione tra parti residenziali e parti pi\u00f9 prettamente destinate al supporto di attivit\u00e0 agricole. Nei secoli XIX e XX l'edificio sub\u00ec nuovi adattamenti fino a diventare sede del Municipio.\nIl palazzo \u00e8 stato restaurato nel 1992-1993 dopo un attento studio architettonico-archeologico, attuato secondo le pi\u00f9 moderne tecniche della ricerca stratigrafica, che ha evidenziato le preesistenze e la complessit\u00e0 della sua storia secolare.\nChiesa della Madonna del Corno.\nLa chiesa fu eretta intorno al 1500 e dedicata all'Annunciazione della Madonna. Meta di numerose visite pastorali, viene descritta come una Chiesa piccola ma molto frequentata dalla popolazione locale.\nNel 1598 la Chiesa viene chiamata \"Madonna della Ceriola\", come che per\u00f2 scompare per diventare \"Madonna del Corno\", per via della sua posizione sulla montagna.\nNel 1992 il Comune di Provaglio d'Iseo inizia il recupero di questo monumento, consolidandone le strutture.\nA partire dall'8 maggio 1994, la parte abitativa \u00e8 stata concessa in comodato al gruppo CAI di Provaglio d'Iseo che, con opera di volontariato, rende la struttura fruibile da parte dell'intera popolazione.\nGeografia antropica.\nFrazioni.\nFantecolo.\nFrazione posta a oriente del saliente delle valli sorde, a meridione di Provezze e ad occidente di Camignone.\nSecondo il Mazza (1986), il toponimo deriverebbe dal latino \"fanticulus\" o \"fantecculus\": piccola fonte.\nIl Monastero di Santa Giulia ebbe dei possedimenti nell'alto medioevo. Fu feudo della famiglia Fenaroli dal XIII al XIV secolo: il ramo acquisir\u00e0 la distinzione \"da Fantecolo\" a partire dal XVII secolo al fine di segnalarsi da altri membri della nobile famiglia bresciana.\nLa chiesa di Sant'Apollonio fu edificata fra il Quattrocento e il Cinquecento. Nel medioevo non \u00e8 certo se la comunit\u00e0 appartenesse alla pieve d'Iseo o a quella di Bornato. Fino al 1946 fu dipendente dalla parrocchia di Provezze.\nDal punto di vista amministrativo, non vi sono testimonianze dell'esistenza di un comune autonomo: nella Descrizione Generale del 1764 la comunit\u00e0 risulta aggregata al comune di Provezze e sotto tale amministrazione vi rimase dall'epoca napoleonica fino al 1928, quando la municipalit\u00e0 provezzese fu soppressa.\nProvezze.\nLa frazione \u00e8 posta ad occidente di Monticelli Brusati. Fu comune autonomo fino al 1928, quando fu soppresso secondo quanto stabilito dal Regio Decreto 28 giugno 1928, n. 1682.\nSport.\nPro\u00e0i-G\u00f6lem.\nLa \"Pro\u00e0i-G\u00f6lem\" (Maratona del Guglielmo) \u00e8 una gara nazionale di fondo in montagna che si svolge da Provaglio d'Iseo al Monte Guglielmo. La corsa nacque nel 1991 per iniziativa di alcuni componenti del CAI di Provaglio d'Iseo e si estende su una distanza di 30\u00a0km e 400 metri, con un dislivello di 2278 m in salita e 550 m in discesa.\nCorsa dei carat\u00ec.\nLa corsa dei carat\u00ec \u00e8 una gara caratteristica di \"slitte\" artigianali, costruite generalmente in legno, con dei cuscinetti a sfera come ruote. I \"carat\u00ec\" gareggiano sulla discesa che dalla chiesa di San Bernardo giunge fino alla Parrocchiale di San Pietro e Paolo. La gara tradizionalmente si svolge ogni 20 agosto.\nScacchi.\nA Provaglio ha sede l'Associazione scacchistica della Franciacorta, fondata nel 1983."}
{"id": "29326", "revid": "1003477", "url": "https://it.wikipedia.org/wiki?curid=29326", "title": "Isola del Cantone", "text": "Isola del Cantone (\"L'Isoa do Canton\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nTerritorio.\nIl territorio comunale, il pi\u00f9 settentrionale della Liguria, \u00e8 situato sull'Appennino ligure nell'alta valle Scrivia, alla confluenza del torrente Vobbia nello Scrivia. L'odierno abitato \u00e8 inserito, racchiuso, tra l'autostrada A7, la strada statale 35 dei Giovi e la ferrovia Torino-Genova.\nTra le vette del territorio il Bric delle Camere (1018 m), il monte Lerta (997 m), il Bric Castellazzo (942 m), il monte Reale (902 m), il monte Cagnola (887 m), il Bric Monte di Fave (873 m), il monte Eremita (807 m), il monte Brignone (802 m), il monte Pagliaro (796 m), il Bric della Bordona (789 m), il monte Succhio (780 m), il monte Zuccaro (767 m), il monte Crovo (758 m), il Bric Grosso (748 m), la Rocca del Tagliele (663 m), il Bric Presica (646 m), il monte Lusci (645 m), il monte Magon (592 m).\nStoria.\nL'attuale territorio comunale deriva dall'unione dei due borghi di Isola e di Cantone. Insula \u00e8 il nome antico latino e trae origine dalla posizione alla confluenza di due fiumi: lo Scrivia e il Vobbia. In tempi pi\u00f9 recenti l'area di Campolungo, dove sorge la locale chiesa parrocchiale sulla sinistra dello Scrivia, ha assunto il nome di Isola mentre la rimanente \u00e8 diventata Cantone.\nL'abitato sorse intorno ad un monastero benedettino, fondato nel 1216 lungo l'antica via Postumia e dedicato a san Michele Arcangelo.\nAppartenente a partire dal Medioevo ai marchesi di Gavi, fu terra di scontri tra la Repubblica di Genova e la diocesi di Tortona per il dominio sul territorio. Soltanto nel 1218 si avvi\u00f2 una trattativa tra le due fazioni politiche, dividendo in due parti il feudo: la sezione sinistra del torrente Scrivia fu attribuita alla repubblica genovese - ad eccezione del borgo di Serravalle Scrivia - mentre la parte destra del fiume a Tortona.\nNel 1235 divenne unico feudo della famiglia Malaspina e dal 1256 pass\u00f2 agli Spinola facendo parte, sino al 1797, dei Feudi imperiali dell'alta valle Scrivia, soppressi da Napoleone Bonaparte in seguito.\nNel 1797 con la nuova dominazione francese la municipalit\u00e0 rientr\u00f2 dal 2 dicembre nel dipartimento dei Monti Liguri Occidentali, con capoluogo Rocchetta Ligure, all'interno della Repubblica Ligure. Dal 28 aprile del 1798 con i nuovi ordinamenti francesi, Isola del Cantone divenne capoluogo del VII cantone della giurisdizione dei Monti Liguri Occidentali e dal 1803 centro principale del VI cantone dei Monti Liguri Occidentali nella giurisdizione del Lemmo. Annesso al Primo Impero francese dal 13 giugno 1805 al 1814 venne inserito nel dipartimento di Genova.\nNel 1815 fu inglobato nel Regno di Sardegna, cos\u00ec come stabil\u00ec il congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel VIII mandamento di Ronco del circondario di Genova dell'allora provincia di Genova. Nel 1863 assunse l'odierna denominazione di Isola del Cantone.\nDal 1973 al 31 dicembre 2008 ha fatto parte della Comunit\u00e0 montana Alta Valle Scrivia e, con le nuove disposizioni della Legge Regionale n\u00ba 24 del 4 luglio 2008, ha fatto parte fino al 2011 della Comunit\u00e0 montana Valli Genovesi Scrivia e Polcevera.\nSimboli.\nI due corsi d'acqua rappresentati sono riferiti allo Scrivia e al Vobbia entrambi presenti nel territorio comunale; tra le raffigurazioni delle montagne vi \u00e8 il monte Reale (902\u00a0m s.l.m.) La scritta in lingua latina pu\u00f2 essere tradotta in \"Sono lavato dai fiumi, protetto dai monti\". \nMonumenti e luoghi d'interesse.\nArchitetture militari.\nNel territorio sono presenti diversi castelli costruiti dalla famiglia Spinola, signori feudali locali. Secondo alcune testimonianze il castello Spinola di Cantone fu eretto nel XIV secolo e oggi \u00e8 quasi completamente inglobato tra le costruzioni adiacenti.\nUn secondo castello, il castello Spinola-Mignacco, fu edificato a pianta quadrata dal capitano Guglielmo II Spinola tra il 1553 e il 1562. Il maniero si trova in localit\u00e0 Piano e ancora oggi l'edificio \u00e8 propriet\u00e0 della famiglia Mignacco.\nUn'ulteriore costruzione difensiva fu costruita tra l'XI e il XII secolo nella frazione di Montessoro, Bric Castellazzo,; la costruzione del castello di Montessoro era costituita da due torri ancora oggi in parte visibili.\nArchitetture civili.\nNella frazione di Pietrabissara, sita sul versante sinistro dello Scrivia, \u00e8 ubicato il palazzo Spinola che secondo alcune fonti storiche fu edificato nel 1648 per volere del marchese Luciano Spinola. L'aspetto dell'edificio, sorto come le altre abitazioni lungo l'allora mulattiera, richiama le caratteristiche forme del XVII secolo dei palazzi nobiliari genovesi. Il palazzo, lasciata la dimora del castello sulle alture, divenne la residenza nobiliare della famiglia Spinola. In seguito abbandonato \u00e8 stato recentemente sottoposto ad un intervento di restauro riportando alla scoperta i caratteristici elementi architettonici, tra i quali un portale in arenaria quest'ultima tipica della frazione.\nLungo la strada provinciale 8, collegante i comuni di Isola del Cantone e Vobbia, poco prima di giungere nella frazione odierna di Vobbietta \u00e8 presente un antico ponte detto \"di Zan\". Una leggenda locale racconta che tale passaggio viario fu costruito dal diavolo in persona in cambio della prima anima che lo avesse attraversato. Quando sopraggiunse il paesano \"Zan\" - diminutivo di Zane, Giovanni in dialetto genovese - quest'ultimo ingann\u00f2 Satana facendo rotolare sul ponte una formaggetta mandando poi il suo cane a riprenderla. La leggenda paesana continua raccontando la vendetta del diavolo che, sub\u00ecto l'affronto e vedendo Zan seppellire nei pressi del ponte un forziere con un tesoro, lanci\u00f2 una maledizione su chiunque tentasse di prelevare il tesoro scatenando improvvise frane. Quando la comunit\u00e0 parrocchiale di Vobbia si rec\u00f2 a recuperare il forziere - per la costruzione della locale chiesa - il parroco cospargendo il terreno con acqua benedetta e facendo il segno della croce scacci\u00f2 per sempre la presenza diabolica.\nGli unici dati storici, ben documentati rispetto ad una tradizione popolare, affermano che il ponte potrebbe essere stato costruito dal paesano Giovanni (\"Zan\") Malaspina, figlio di Opizzone della Pietra, quest'ultimo signore locale dell'omonimo castello a Vobbia. Dal ponte prendono corso due storici sentieri boschivi: il \"Sentiero dei sette seccherecci\" (locali in pietra per l'essiccazione delle castagne) e il \"Sentiero dell'acqua pendente\".\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti ad Isola del Cantone sono , cos\u00ec suddivisi per nazionalit\u00e0, elencando per le presenze pi\u00f9 significative:\nReligione.\nLe otto comunit\u00e0 parrocchiali presenti, pur facendo parte dello stesso territorio comunale, sono divise in due distinte diocesi appartenenti alla stessa regione ecclesiastica Liguria. La parrocchia di San Michele Arcangelo di Isola del Cantone, originariamente sottoposta alla diocesi di Tortona, venne nel 1216 inserita nei territori dell'arcidiocesi di Genova, nel vicariato Valle Scrivia.\nLe restanti parrocchie di Sant'Andrea di Montessoro, Santa Croce di Pietrabissara, Santa Maria di Borlasca, San Michele di Marmassana, San Michele di Prarolo e San Pietro di Mereta sono tuttora inserite nella diocesi tortonese.\nCultura.\nIstruzione.\nMusei.\nIl 19 ottobre 2013 \u00e8 stato inaugurato il museo archeologico dell'alta valle Scrivia, in cui sono custoditi reperti risalenti ad un arco temporale compreso tra la preistoria, il Neolitico, l'epoca medievale e feudale e i secoli immediatamente precedenti al XX secolo. Il materiale - ospitato in due piani del castello Spinola del Cantone - proviene quasi esclusivamente dal territorio della valle Scrivia. Il museo \u00e8 stato altres\u00ec realizzato grazie alla collaborazione della Soprintendenza per i beni archeologici della Liguria e gli enti comunali di Isola del Cantone e Savignone.\nGeografia antropica.\nIl territorio comunale \u00e8 costituito, oltre il capoluogo, dalle dieci frazioni di Borlasca, Creverina, Griffoglieto, Marmassana, Mereta (il centro abitato pi\u00f9 settentrionale della Liguria), Montecanne, Montessoro, Pietrabissara, Prarolo e Vobbietta per un totale di 47,97\u00a0km\u00b2.\nConfina a nord con i comuni di Arquata Scrivia (AL), Grondona (AL) e Roccaforte Ligure (AL), a sud con Ronco Scrivia e Busalla, a ovest con Arquata Scrivia, Gavi (AL) e Voltaggio (AL), ad est con Roccaforte Ligure, Mongiardino Ligure (AL) e Vobbia.\nEconomia.\nL'economia comunale si basa soprattutto sull'attivit\u00e0 agricola, industriale (settore elettrotecnica e metalmeccanico) e sul turismo. Specie in passato usuale era la produzione della calce e proprio nella frazione di Creverina \u00e8 ancora oggi ben conservata nella struttura l'antica fornace in mattoni.\nInfrastrutture e trasporti.\nStrade.\nIl centro di Isola del Cantone \u00e8 attraversato principalmente dalla strada statale 35 dei Giovi che gli permette il collegamento stradale con Ronco Scrivia, a sud, e con Arquata Scrivia in provincia di Alessandria a nord ovest.\nLa strada provinciale 8 di Vobbia collega Isola del Cantone con l'omonimo comune, mentre la strada provinciale 46 di Montessoro permette il collegamento con l'omonima frazione isolese.\nInoltre \u00e8 raggiungibile anche grazie al proprio casello autostradale sull'autostrada A7.\nFerrovie.\nIsola del Cantone ha una piccola e locale stazione ferroviaria sulla linea Torino-Genova dove fermano i treni locali diretti a Arquata Scrivia e a Genova Brignole.\nMobilit\u00e0 urbana.\nDal comune di Busalla un servizio di trasporto pubblico locale gestito dall'AMT garantisce quotidiani collegamenti bus con Isola del Cantone e per le altre localit\u00e0 del territorio comunale.\nAmministrazione.\nAltre informazioni amministrative.\nIsola del Cantone fa parte dell'Unione dei comuni dello Scrivia."}
{"id": "29327", "revid": "3115", "url": "https://it.wikipedia.org/wiki?curid=29327", "title": "Lavagna (Italia)", "text": "Lavagna (\"Lavagna\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nTerritorio.\nLa cittadina si sviluppa nella piana alluvionale sinistra del fiume Entella lungo la costa della Riviera di Levante, nel Tigullio orientale. Ubicato ad est di Genova, l'odierno abitato si sviluppa, oltre allo storico insediamento medievale, lungo il suo entroterra chiuso a monte da una serie di colline coltivate prevalentemente ad uliveti.\nTra le vette del territorio il monte Capenardo (693 m), il monte Costello (498 m).\nStoria.\nIl borgo, a differenza della vicina Chiavari che presenta evidenze pre-romane, pare essersi sviluppato in epoca romana con il nome latino di Lavania. Il nome \u00e8 rimasto nei secoli inalterato fino a trasformarsi nei secoli successivi nell'attuale toponimo di Lavagna.\nSecondo fonti storiche locali, in epoca longobarda venne affidata ai monaci dell'abate irlandese san Colombano, i quali, sotto la direzione dell'abbazia di San Colombano di Bobbio, ne promuoveranno lo sviluppo. Nei possedimenti bobbiesi della \"Carta di Wala\", redatta nell'834 dall'abate Wala, cugino di Carlo Magno, vengono citate le celle monastica di Rezza (\"Reda\") e \"Villa Floriano\" o \"Florania\" in \"Lavannia\".\nContea dei carolingi e soggetta successivamente ai vescovi di Genova, fu roccaforte feudale del nascente ramo nobiliare della famiglia dei Fieschi creando, fino al 1198, una sorta di indipendenza giurisdizionale e politica da Genova. Questa famiglia, che avr\u00e0 come sede il vicino borgo di San Salvatore di Cogorno, costruir\u00e0 un vasto dominio nobiliare nel Levante ligure ed entroterra chiavarese.\nDurante il medioevo innumerevoli furono gli scontri politici per il dominio di questa parte del Levante ligure tra i Fieschi e la Repubblica di Genova, che aveva nella vicina Chiavari una sempre fedele alleata e un caposaldo difensivo di confine. Sicuramente i pi\u00f9 forti antagonisti della famiglia fliscana si rivelarono i Doria, signori della repubblica genovese.\nQuando il borgo si costitu\u00ec in libero comune, intorno al XII secolo, i signori fliscani continuarono - nei limiti - a svolgere il compito amministrativo e politico della cittadina. Nel XIV secolo, con l'assorbimento dei Fieschi nella pi\u00f9 alta nobilt\u00e0 genovese, si avvi\u00f2 un progressivo ridimensionamento dei domini lavagnesi. Nel 1564 il suo circondario fu saccheggiato dal turco Dragut, subendo devastazioni come in altre vicine localit\u00e0 della costa del Tigullio gi\u00e0 colpite dal \"pirata saraceno\" negli anni prima. Dopo l'incursione barbaresca vi si costruirono nuove fortificazioni dotate di artiglierie.\nNel 1797 con la dominazione francese di Napoleone Bonaparte la costituita municipalit\u00e0 rientr\u00f2 dal 2 dicembre nel dipartimento dell'Entella, con capoluogo Chiavari, all'interno della Repubblica Ligure. Dal 28 aprile del 1798 con i nuovi ordinamenti francesi, Lavagna rientr\u00f2 nel II cantone, come capoluogo, della giurisdizione dell'Entella e dal 1803 centro principale del I cantone dell'Entella nella giurisdizione dell'Entella. Annessa al Primo Impero francese, dal 13 giugno 1805 al 1814 venne inserita nel dipartimento degli Appennini con capoluogo ancora Chiavari.\nNel 1815 fu inglobato nel Regno di Sardegna, secondo le decisioni del congresso di Vienna del 1814, che sottopose la municipalit\u00e0 di Lavagna nella provincia di Chiavari sotto la divisione di Genova. Dal 1859 al 1926 il territorio fu compreso nell'VIII mandamento omonimo del circondario di Chiavari dell'allora provincia di Genova, nel Regno d'Italia. Con regio decreto del 12 maggio 1889 fu elevata al titolo di Citt\u00e0.\nSimboli.\nLo stemma \u00e8 stato concesso con il regio decreto datato al 23 febbraio del 1890. Il gonfalone cittadino \u00e8 stato insignito dalla Presidenza della Repubblica della medaglia d'argento al merito civile il 5 giugno 2012.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Lavagna sono , cos\u00ec suddivisi per nazionalit\u00e0, elencando per le presenze pi\u00f9 significative:\nIstituzioni, enti e associazioni.\nL'ospedale di Lavagna rappresenta il presidio pi\u00f9 importante dell'ASL 4 \"Chiavarese\" e della citt\u00e0 metropolitana dopo i poli ospedalieri di Genova. Contiene le specialit\u00e0 e reparti di: anestesiologia e rianimazione, aritmologia, cardiologia, centro trasfusionale, chirurgia, emodinamica, gastroenterologia ed endoscopia digestiva d'urgenza, laboratorio analisi, medicina d'urgenza, neurologia, ostetricia e ginecologia, pediatria e neonatologia, psichiatria, radiologia, riabilitazione infantile, traumatologia.\nIl polo di Lavagna \u00e8 altres\u00ec sede di DEA di I livello (pronto soccorso) e della centrale operativa locale del servizio 118 (\"118-Tigullio Soccorso\"). L'ospedale \u00e8 comprensivo di 195 posti letto, pi\u00f9 altri 10 per il day hospital.\nUn servizio di trasporto pubblico locale gestito dall'ATP Esercizio garantisce quotidiani collegamenti bus con la struttura ospedaliera, oltrech\u00e9 da Lavagna (scambio autobus presso la semi centrale piazza Cordeviola), anche dai vicini centri di Chiavari, Sestri Levante, dalle localit\u00e0 dell'entroterra chiavarese e bassa val Fontanabuona e dal Tigullio occidentale con corse da Santa Margherita Ligure e Rapallo. A sostegno di tale collegamento \u00e8 stata istituita una apposita linea extraurbana (linea 98) che, di fatto, collega oltre ai centri della costa pure gli altri presidi ospedalieri di Rapallo (\"Nostra Signora di Montallegro\") e di Sestri Levante.\nQualit\u00e0 della vita.\nIl comune di Lavagna ha conseguito nell'agosto del 2012 la certificazione del proprio sistema di gestione ambientale conformemente alla norma ISO 14001.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera Blu per la qualit\u00e0 delle sue spiagge.\nCultura.\nMedia.\nA partire dal 1986 iniziano le proprie trasmissioni l'emittente locale Entella TV (la cui sede \u00e8 attualmente ubicata a Lavagna), che trasmette programmi auto-prodotti ed ai cui programmi si alternano, fino a tutti gli anni novanta, i notiziari e i programmi auto-prodotti del Centro Televisivo Regionale (con sede a Chiavari); nei suoi primi anni di vita, tale emittente trasmette anche il telegiornale di VideoTaro.\nStampa.\nA Lavagna ha sede, da fine 2013, la redazione de \"Il Nuovo Levante\", settimanale del levante ligure ed entroterra che fa parte del gruppo Dmedia e che in passato era ubicato a Chiavari.\nMusica.\nSaranno degli ex combattenti della Prima guerra d'indipendenza italiana, nel corso del 1853, a fondare nella cittadina il Corpo Bandistico \"Citt\u00e0 di Lavagna\". Nel 2001, tra le varie esibizioni, mise in scena l'opera di Giuseppe Verdi \"Rigoletto\" e nel 2003 si classific\u00f2 al primo posto al concorso nazionale di Scandicci, nel fiorentino.\nCucina.\nTipica di Lavagna \u00e8 l'oliva lavagnina, cultivar molto diffusa nel Tigullio che permette la produzione di un ottimo olio.\nGeografia antropica.\nIl territorio comunale \u00e8 costituito, oltre il capoluogo, dalle quattro frazioni di Barassi, Cavi di Lavagna, Santa Giulia di Centaura e Sorlana per un totale di 13,88\u00a0km2.\nConfina a nord con i comuni di Cogorno e Ne, a sud \u00e8 bagnato dal mar Ligure, ad ovest con Chiavari e ad est con Ne e Sestri Levante, da cui \u00e8 divisa dalle gallerie di Sant'Anna.\nSuddivisione storica.\nLavagna \u00e8 divisa in diversi quartieri, che prendono il nome dagli antichi \"sestieri\" in cui era divisa la cittadina ai tempi della famiglia Fieschi.\nEssi sono: il sestiere del Borgo, corrispondente al centro storico; il sestiere della Scafa, posto nella zona portuale e confinante con Chiavari; il sestiere della Moggia, nella parte pi\u00f9 interna della citt\u00e0; il sestiere di Ripamare nella zona est; il sestiere di Cavi, che comprende la frazione omonima di Cavi di Lavagna e le frazioni collinari di Santa Giulia, Sorlana e Barassi.\nL'unico antico sestiere che non rientra nel territorio comunale \u00e8 il sestiere di San Salvatore, che rimane nel comune di Cogorno.\nEconomia.\nL'economia del comune si basa sul turismo, specie nel settore balneare; la frazione marinara di Cavi di Lavagna registra molti bagnanti, anche provenienti dai comuni vicini, grazie ai numerosi stabilimenti balneari. Anche il porto \u00e8 di notevole importanza turistica, essendo uno dei pi\u00f9 importanti della zona.\nArtigianato.\nL'artigianato locale \u00e8 incentrato sull'arte tessile finalizzata alla realizzazione di merletti e di macram\u00e8.\nInfrastrutture e trasporti.\nStrade.\nIl centro di Lavagna \u00e8 attraversato principalmente dalla strada statale 1 Via Aurelia che gli permette il collegamento stradale con Chiavari, ad ovest, e Sestri Levante ad est. La strada provinciale 33 di San Salvatore di Cogorno collega invece il centro costiero con il suo immediato entroterra nella zona di Cogorno.\nInoltre \u00e8 raggiungibile anche grazie al proprio casello autostradale sull'autostrada A12.\nFerrovie.\nLa stazione di Lavagna \u00e8 la fermata ferroviaria principale sulla linea Genova-Pisa. A servizio della frazione di Cavi di Lavagna e della parte pi\u00f9 orientale del territorio comunale vi \u00e8 la stazione di Cavi.\nMobilit\u00e0 urbana.\nDai comuni di Chiavari, Santa Margherita Ligure e Sestri Levante un servizio di trasporto pubblico locale gestito dall'AMT garantisce quotidiani collegamenti bus con Lavagna e per le altre localit\u00e0 del territorio comunale.\nSport.\nCalcio.\nA.C. A Ciassetta, neo promossa nel campionato di prima Categoria, avendo vinto il girone E di seconda categoria\nCiclismo.\nPer una volta Lavagna \u00e8 stata sede di arrivo di tappa del Giro d'Italia: la 17\u00aa tappa del 1994 Santa Maria della Versa-Lavagna, vinta da J\u00e1n Svorada."}
{"id": "29328", "revid": "6923", "url": "https://it.wikipedia.org/wiki?curid=29328", "title": "Provaglio Val Sabbia", "text": "Provaglio Val Sabbia (\"Proai\" in dialetto bresciano) \u00e8 un comune italiano di 877 abitanti della provincia di Brescia in Lombardia. Situato nella Val Sabbia, il comune appartiene alla Comunit\u00e0 montana della Valle Sabbia.\nStoria.\nLa storia di Provaglio Val Sabbia segue le vicende dei comuni confinanti, si caratterizza per l'assenza di ogni forma di fortificazione e si identifica sin dal secolo VIII (secondo altre fonti il VI) nella sua Pieve: denominata \u00abPle(b)s Provalei Inferioris\u00bb (pieve di Provaglio Inferiore), \u00e8 dedicata fin dalle sue origini ai due santi Quirico e Giuditta, la sua giurisdizione si estendeva fino a Pavone Chiese, comprendendo Sabbio, Barghe e Preseglie. Ma gi\u00e0 al tempo dei Romani vi furono sicuri insediamenti, infatti nel 1959 durante alcuni lavori ci fu il ritrovamento di una tomba risalente a tale epoca. In tempi antichi ed in epoca romana i monti furono utilizzati per l'estrazione di minerali argentiferi e di rame, lo sfruttamento delle miniere cess\u00f2 gradualmente nel XVI secolo per la concorrenza di altri giacimenti pi\u00f9 ricchi.\nIl territorio fu prima di propriet\u00e0 del monastero benedettino di Leno che svilupp\u00f2 notevolmente le attivit\u00e0 agricole, nel 1337 circa divenne possedimento dei Visconti e dal 1427 al 1797 pass\u00f2 sotto il dominio della Repubblica Veneta. Nel XVII secolo venne eretto il Santuario della Madonna delle Cornelle in localit\u00e0 Livrio sul luogo dove fu ritrovata un'immagine miracolosa. Al dominio della Serenissima subentr\u00f2, nel 1797, il dominio francese e la Valle Sabbia venne divisa in Dipartimenti e in Distretti. Provaglio Sopra e Provaglio Sotto furono inclusi nel Dipartimento del Benaco. Alla caduta di Napoleone il territorio ritorn\u00f2 sotto il dominio austriaco, la Valle Sabbia venne divisa in due distretti amministrativi e i due Provaglio vennero inclusi in quello di Preseglie. Nel giugno del 1859 Provaglio entr\u00f2 a far parte del Regno d'ltalia.\nCon regio decreto 26 aprile 1928, n. 1070, furono soppressi i comuni di Provaglio Sopra e di Provaglio Sotto i quali vennero aggregati nell'unica municipalit\u00e0 di Provaglio. Qualche mese dopo, con regio decreto 13 novembre 1928, n. 2764, la denominazione del nuovo comune fu tramutata in Provaglio Val Sabbia.\nNel 1930 nacque a Provaglio Val Sabbia Mario Tonni, unico ammiraglio della Val Sabbia nella storia della Marina Militare, scomparso nel 2005, cui nel maggio 2011 \u00e8 stato intitolato il Porto del Lago d'Idro a Crone nel comune di Idro Val Sabbia.\nIl 5 marzo 1945 avvenne l'eccidio di dieci partigiani della 7\u00aa Brigata Matteotti, fucilati dalle Brigate Nere in localit\u00e0 Cesane, dopo essere stati catturati in seguito ad uno scontro a fuoco sul Monte Besume. \u201cDieci eroi della Resistenza che per la libert\u00e0 del paese hanno sacrificato la loro stessa vita\u201d sta scritto sul cippo di marmo che ricorda i loro nomi: Amilcare Baronchelli, Arnoldo Bellini, Angelo Bruno Cocca, Luigi Cocca, Teodoro Copponi, il belga Pierre Lanoy, Alfredo Poli, Gaetano Resa, Domenico Signori e Ferruccio Vignoni. Questo fatto \u00e8 commemorato ogni anno la prima domenica di marzo presso il cippo commemorativo di Cesane e l'ultima domenica di maggio presso la chiesetta sul Monte Besume situata ad un'altitudine di 1100 m.\nIl 4 luglio 2010 Provaglio Val Sabbia accolse il cardinale Giovanni Battista Re (giunto per celebrare cresime e prime comunioni e per inaugurare il busto di Papa Paolo VI realizzato dallo scultore locale Massimo Pasini).\nSociet\u00e0.\nNel dopo guerra un graduale abbandono dell'attivit\u00e0 agricola sempre pi\u00f9 insufficiente a garantire un reddito adeguato ai tempi, fu il motivo scatenante di un'emigrazione verso le industrie dei paesi limitrofi. L'agricoltura sopravvive molto marginalmente.\nCultura.\nArchitetture religiose.\nIl territorio di Provaglio Val Sabbia si caratterizza per i numerosi luoghi di culto.\nSantuario della Madonna delle Cornelle a Livro (XVII).\nSituato in posizione dominante la conca sottostante la tradizione vuole che un gruppo di fanciulli, mentre giocavano, furono abbagliati da un fascio di luce improvvisa che and\u00f2 a depositarsi sopra un antico frassino. I ragazzi si arrampicarono sull'albero e vi trovarono una tavola di stucco raffigurante la Vergine Santa con il Bambino Ges\u00f9 fra le braccia. La popolazione si affrett\u00f2 a portare tale immagine alla chiesa di San Michele, ma quando il giorno dopo entrarono in chiesa per pregare la vergine miracolosa, non vi trovarono il quadro, che ritrovarono al frassino. Fecero vanamente vari tentativi di riporre l'immagine nella chiesa parrocchiale, ma la tavola veniva sempre ritrovata sul frassino. Si decise quindi di costruirvi un santuario e nel 1611 veniva aggiunto un campanile. La Madonna da parte sua svolse funzione di protezione sul paese dall'invasione dei Francesi e dei Germanici, per questo l'edificio \u00e8 \"ex voto suscepto\" alla stessa. Nel 1758 fu aggiunto un porticato a cavallo della strada. La cupola sormontata da un proporzionato lucernario \u00e8 sostenuta da quattro coppie di colonne. Nella nicchia posta sull'unico altare \u00e8 deposta l'immagine miracolosa e i quattro evangelisti sono dipinti ai lati dell'edificio.\nParrocchia di Santa Maria Assunta in Cedessano (XVIII).\nGi\u00e0 sede di Pieve, della chiesa primitiva non rimane nulla, vi sono alcuni resti forse romanici nell'affresco sull'angolo esterno dell'attuale sagrestia e certe incavature del campanile, che segnano la posizione, la misura del primitivo edificio. Iniziata nel 1779 da don Giambattista Gazzaroli, fu terminata nel 1816 e consacrata nel 1919. L'esterno \u00e8 semplice e lineare, ma l'interno \u00e8 ampio e sontuoso di un tardo barocco che gi\u00e0 annunciava il classicismo avanzante. L'altare maggiore in marmo \u00e8 dominato da una bella tela raffigurante l'Assunta, la chiesa ha quattro altari laterali dedicati ai SS. Apostoli, Madonna del Rosario, S. Giuseppe e S. Rocco.\nParrocchia di San Michele a Livro (XVII).\nMolto bella ed elegante domina da un appoggio tutta la valle. Particolarmente prezioso per marmi ed intarsi \u00e8 l'altare maggiore la cui interessante pala raffigura la Madonna in gloria con S. Michele che pesa le anime nelle bilance. Notevoli sono anche le tele dei due altari laterali, quello di destra raffigura la Madonna delle Cornelle, sull'altare di sinistra vi \u00e8 una tela dell'ultima cena. Di buon effetto sono gli affreschi che coprono il presbiterio e parte della navata. Nella calotta del presbiterio vi \u00e8 l'esaltazione del Nome di Ges\u00f9 con ai quattro lati gli Evangelisti. Sul lato sinistro, sempre nel presbiterio, \u00e8 raffigurata la caduta della manna, firmata da Pietro Melzani (7.10.1950), sul lato destro, sempre dello stesso autore, \u00e8 raffigurata la moltiplicazione dei pani. Un bel confessionale \u00e8 opera della bottega di Bonomi di Avenone (1709). Le campane furono fuse da Giovanni Crespi di Crema nel 1849.\nChiesa di San Lorenzo ad Arveaco.\nNella frazione di Provaglio di Sopra, la chiesetta ricorda probabilmente la diaconia dipendente dell'antica Pieve di Provaglio. L'esterno \u00e8 molto semplice e l'interno \u00e8 dominato da un altare sul quale sta una pala che raffigura San Lorenzo e Santo Stefano con San Michele Arcangelo e una Madonna col bambino. Oltre alla soasa in legno ornato, sono conservati dei piccoli teliquiari in legno dorato, molto antichi, di artigianato locale. La chiesa fu completamente restaurata nel 1946 sotto la guida del Parroco Don Bruno Belli e con l'opera del pittore Trainini.\nChiesa di San Francesco in Barnico (XVII).\nSu una precedente Santella venne costruita intorno al 1646 e consacrata nel 1684. Fra il 1703 ed il 1759 furono effettuati ulteriori ampliamenti tra cui la sacrestia ed il rifacimento del campanile. Nel 1982 fu restaurato ad opera di Don Arturo Viani.\nChiesa San Antonio da Padova a Mastanico (XVIII).\nFu eretta nel 1722 con il contributo della popolazione, e terminata nel 1736. \u00c8 un edificio ad un solo altare, di marmo intarsiato e con una bella pala che, raccolta in una elegante soasa, raffigura l'immacolata, venerata da S. Antonio da Padova, S. Filippo Neri, S. Francesco di Paola.\nSantuario della Madonna del Ronchino a Cesane (XVIII).\nDedicato alla presentazione di Maria SS. al Tempio, venne eretto dal 1703 al 1712 ai piedi del dosso del Ronchino, su una precedente cappella di inizio '600. Fu successivamente aggiunta la sagrestia e nel 1725 il campanile.\nSantuario della Madonna di Trobbiaco (XVIII).\nFu originato da una Santella sulla strada per Barnico e Provaglio Sopra e fu completato nel 1720. Dopo la met\u00e0 del XX secolo venne sconsacrato ed adibito prima a cinema e poi a palestra.\nChiesetta sul Monte Besume.\nSituata a 1.100 m sulla vetta della medesima montagna, i lavori per la sua realizzazione sono iniziati nel 1965 e terminati nel 1972 a cura del locale Gruppo Alpini. Ricorda i caduti di tutte le guerre e i dieci partigiani trucidati nel 1945. La gestione e la manutenzione \u00e8 affidata al Comitato Monte Besume.\nAmministrazione.\nNelle elezioni amministrative dell'11 giugno 2017 sono stati assegnati in consiglio comunale solo 7 seggi sui 10 disponibili per mancanza di candidati sufficienti nelle liste.\nAssociazioni.\nNumerose associazioni arricchiscono il tessuto sociale di Provaglio Val Sabbia, promuovendo varie attivit\u00e0 sportive, ricreative e sociali.\nGRUPPO ALPINI PROVAGLIO VAL SABBIA\nGRUPPO SPORTIVO\nGRUPPO AVIS\nGRUPPO TEATRALE \"LES PROVAGLIENS\"\nGRUPPO CACCIATORI FIDC\nGRUPPO CACCIATORI ANUU\nGRUPPO ANPI\nGRUPPO MONTE BESUME\nGRUPPO CANTORI DELLA STELLA\nGRUPPO MASTANICO\nGRUPPO DEI PASATEP\nGRUPPO DI PROTEZIONE CIVILE"}
{"id": "29330", "revid": "57872", "url": "https://it.wikipedia.org/wiki?curid=29330", "title": "Lorsica", "text": "L\u00f2rsica (\"L\u00f2rsega\" in ligure) \u00e8 un comune italiano sparso di 423 abitanti della citt\u00e0 metropolitana di Genova in Liguria, noto per la produzione artigianale di sete damascate. Possiede alcune cave di ardesia. La sede comunale \u00e8 situata nella frazione di Figarolo.\nGeografia fisica.\nIl territorio del comune \u00e8 situato nella val Fontanabuona, nei pressi del torrente Tirello. Le localit\u00e0 di Costafinale, Scorticata e Pian della Chiesa fanno parte dell'exclave di Barbagelata, che si estende in alta val Trebbia e, in minima parte, in val d'Aveto.\nTra le vette del territorio il monte Pietrabianca (1198 m), il monte Larnaia (1185 m), il monte Rondanara (1048 m), il monte Verzi (774 m).\nStoria.\nIl paese divenne dominio feudale della famiglia Malaspina a partire dal 1174 e in seguito dei conti Fieschi di Lavagna. Nel 1433 la famiglia fliscana cedette il feudo alla Repubblica di Genova, seguendone le sorti, ed \u00e8 proprio da questo secolo che, con la collaborazione degli artigiani genovesi, prese corpo la fortunata lavorazione della seta e la produzione dei damaschi.\nNel 1797 con la dominazione francese di Napoleone Bonaparte la costituita municipalit\u00e0 di Lorsica rientr\u00f2 dal 2 dicembre nel dipartimento del Golfo del Tigullio, con capoluogo Rapallo, all'interno della Repubblica Ligure. Dal 28 aprile del 1798 con i nuovi ordinamenti francesi, Lorsica rientr\u00f2 nel VI cantone, come capoluogo, della giurisdizione del Tigullio e dal 1803 centro principale del II cantone del Golfo del Tigullio nella giurisdizione dell'Entella. Annesso al Primo Impero francese, dal 13 giugno 1805 al 1814 venne inserito nel dipartimento degli Appennini.\nNel 1815 fu inglobato nel Regno di Sardegna, secondo le decisioni del congresso di Vienna del 1814, che sottopose la municipalit\u00e0 di Lorsica nella provincia di Chiavari sotto la divisione di Genova. Dal 1859 al 1926 il territorio fu compreso nel VI mandamento di Cicagna del circondario di Chiavari dell'allora provincia di Genova, nel Regno d'Italia.\nNel corso della seconda guerra mondiale la frazione di Barbagelata, per la sua collocazione strategica, fu un avamposto importante per le formazioni partigiane. Per questo motivo, nel corso di un rastrellamento, fu data alle fiamme dai nazi-fascisti. L'incendio avvenne nella notte fra il 12 il 13 agosto 1944. In quella occasione furono uccisi tre contadini che erano stati utilizzati come guide.\nDal 1973 al 30 aprile 2011 ha fatto parte della Comunit\u00e0 montana Fontanabuona.\nSimboli.\nNello stemma \u00e8 raffigurato un orso rampante e tale simbolo potrebbe essere ricercato nell'antico toponimo del comune; secondo alcune fonti storiche la primitiva denominazione Orsica deriverebbe proprio dalla presenza di questi animali. Le stelle corrisponderebbero alla costellazione dell'Orsa Minore.\nLo stemma \u00e8 stato concesso con il decreto del Presidente della Repubblica n\u00b0 736 datato al 27 febbraio del 1980. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Lorsica sono .\nCultura.\nIstruzione.\nMusei.\nAlla storica tradizione e produzione locale dei damaschi \u00e8 stato dedicato il 30 giugno del 2007 il museo del damasco e della storia del territorio vicino all'unica azienda locale operante nel settore.\nPresso la frazione di Monteghirfo, divisa amministrativamente con il comune di Favale di Malvaro, \u00e8 stato istituito nel 1975 un museo etnografico all'interno della casa natale di Maria Ferretti. Il museo descrive nel suo complesso la rappresentazione scenica, la vita quotidiana, di una tipica famiglia contadina di fine Ottocento con la presenza di oggetti, mobili e attrezzi da lavoro dell'epoca.\nGeografia antropica.\nIl territorio comunale comprende, oltre all'abitato di Lorsica, le frazioni di Acqua di Sopra, Barbagelata, Castagnelo, Figarolo, Verzi per un totale di 17,72\u00a0km2. Le localit\u00e0 di Costafinale, Scorticata e Pian della Chiesa fanno parte dell'exclave di Barbagelata, che si estende in val Trebbia e, in minima parte, in val d'Aveto. Dalla frazione, attraverso sentieri boschivi, \u00e8 possibile raggiungere la vetta del monte Caucaso (1.245 m).\nConfina a nord con il comune di Favale di Malvaro, a sud con Cicagna e Orero, ad ovest con Moconesi e ad est con Rezzoaglio e Orero. L'exclave di Barbagelata confina a nord con l'exclave di Moconesi e il comune di Montebruno, a sud con Neirone e Favale di Malvaro, ad ovest con Torriglia e Neirone, e ad est con Montebruno e Rezzoaglio.\nEconomia.\nTradizionalmente l'economia comunale fu basata anticamente sulla produzione tessile, in particolare la lavorazione della seta e dei damaschi arabeschi. Questa attivit\u00e0, effettuata maggiormente da manodopera femminile, \u00e8 stata particolarmente attiva fino al XIX secolo e le prime notizie storiche sulla lavorazione dei tessuti risalgono al XV secolo; a Lorsica venivano prodotte le pregiate sete e trasportate a manodopera conclusa nel porto di Genova per essere poi esportate in Italia e in tutta Europa.\nAttualmente \u00e8 rimasta un'unica azienda artigianale che mantiene la tradizione utilizzando telai originali datati all'inizio del XX secolo.\nNel territorio sono presenti cave per l'estrazione dell'ardesia a Verzi, finalizzata ad un uso edilizio ed a elementi d'arredo, oppure artistico.\nInfrastrutture e trasporti.\nStrade.\nIl centro di Lorsica \u00e8 attraversato principalmente dalla strada provinciale 24 di Lorsica che gli permette il collegamento stradale con la strada provinciale 23 della Scoglina, a sud ovest presso la localit\u00e0 di Acqua di Sopra, e a nord con la strada provinciale 25 di Orero nell'omonimo comune fontanino. L'exclave di Barbagelata \u00e8 raggiungibile invece dalla strada provinciale 56, distante dal capoluogo comunale circa 20\u00a0km dopo aver attraversato il territorio comunale di Favale di Malvaro.\nMobilit\u00e0 urbana.\nDal comune di Cicagna un servizio di trasporto pubblico locale gestito dall'AMT garantisce quotidiani collegamenti bus con Lorsica e per le altre localit\u00e0 del territorio comunale."}
{"id": "29331", "revid": "1534111", "url": "https://it.wikipedia.org/wiki?curid=29331", "title": "Puegnago del Garda", "text": "Puegnago del Garda (\"Puegn\u00e0ch\" in dialetto gardesano) \u00e8 un comune italiano di abitanti della provincia di Brescia in Lombardia.\nGeografia fisica.\nLa cittadina \u00e8 localizzata nell'anfiteatro naturale delle Colline Moreniche della Valtenesi; molto ricca di prati e boschi e soleggiata, offre panorami sul lago e sul monte Baldo.\nIl Comune si compone di sei frazioni: Castello, Mura, Palude, Monteacuto, Raffa e San Quirico. Castello \u00e8 un la frazione centrale perch\u00e9 sede del Municipio e della Parrocchia; della Biblioteca comunale, dell'Ufficio Postale e del Dispensario farmaceutico. Vi si trovano anche una Scuola Materna privata ed un ambulatorio medico.\nStoria.\nCome testimoniano i reperti archeologici e la presenza di palafitte rinvenute presso i laghi di Sovenigo, la localit\u00e0 fu abitata sin dall'et\u00e0 del bronzo. Il nome sembra derivi dal latino di persona \"Popinius\", (da cui \"Popiniacus\" e il toponimo medievale \"Puviniaco\"); all'epoca romana (primo secolo A.C.) risalgono le vestigia di una villa romana rinvenute nel 1971 e, secondo testimonianze del X secolo, sembra fosse stato eretto anche un tempio dedicato alla dea Vittoria.\nDurante il X secolo gli abitanti edificarono un fortilizio dalla pianta irregolare vagamente esagonale al fine di fronteggiare le incursioni di popolazioni nordiche, particolarmente di origine ungarica. Dotato di torri, una di esse fu trasformata nell'attuale torre campanaria.\nPass\u00f2 nel Quattrocento dalla signoria dei Visconti al dominio della repubblica di Venezia, fino all'occupazione napoleonica e poi austriaca. Segu\u00ec poi le vicende storiche successive all'unit\u00e0 d'Italia.\nInteressante costruzione il Castello di Puegnago del Garda.\nEnogastronomia.\nLa cucina tipica si avvale dell'olio extra vergine di oliva D.O.P. (un tipo di olio lombardo) e dei vini D.O.C. di questi luoghi, di cui il \u201cGroppello\u201d \u00e8 l'emblema. In estate una fiera \u00e8 dedicata a queste eccellenze; una vivanda tradizionale \u00e8 rappresentata dagli \"gnocchi di Puegnago\", a base di pane ed aromatizzati al basilico, vengono serviti in salsa di pomodoro.\nMonumenti e luoghi d'interesse.\nNegli antichi borghi non mancano preziose opere d'arte e particolari angoli suggestivi: a Castello fra il verde e l'azzurro spicca l'ottocentesca Torre campanaria (1827), circondata dal Castello con torri rettangolari ai lati. Le mura di cinta seguono la forma irregolare del cocuzzolo sul quale sono state erette.\nTra le rilevanze storico-architettoniche figurano la parrocchiale di San Michele Arcangelo, degli inizi del '600, che custodisce una Via Crucis di Antonio Dusi, e la chiesa della Madonna della Neve, edificata sul finire dell'Ottocento.\nAltre chiese valgono la pena di essere visitate, anche per le opere d'arte che ospitano.\nDel territorio comunale fa parte l'oasi naturalistica dei Laghi di Sovenigo, tre specchi d'acqua di origine intramorenica; nel pi\u00f9 grande di essi \u00e8 caratteristica, in luglio e agosto, la fioritura dei fiori di loto, importati, secondo la tradizione, dal Giappone."}
{"id": "29332", "revid": "57872", "url": "https://it.wikipedia.org/wiki?curid=29332", "title": "Lumarzo", "text": "Lumarzo (\"Lumarso\" in ligure) \u00e8 un comune italiano sparso di abitanti della citt\u00e0 metropolitana di Genova in Liguria. La sede comunale \u00e8 situata nella frazione di Ferriere.\nGeografia fisica.\nIl territorio comunale \u00e8 situato in alta val Fontanabuona lungo le sponde del torrente Lavagna, ad est di Genova, a cui \u00e8 collegato tramite l'alta val Bisagno, oggigiorno attraverso il tunnel Bargagli-Ferriere e la galleria di Boasi. Dalle pendici del monte Bargagli nasce il torrente Lavagna.\nTra le vette del territorio il monte Bado (911 m).\nStoria.\nIl toponimo Lumarzo deriverebbe dal latino Locus Martius, cio\u00e8 \"boschetto-campo di Marte\": questo ha fatto pensare che nell'attuale territorio comunale vi fosse un tempio, con annesso boschetto, consacrato al dio romano della guerra.\nFin dall'epoca longobarda vi operarono i monaci dell'abbazia di San Colombano di Bobbio.\nCitato ufficialmente per la prima volta come Limarce, in un documento del 1100 l'odierno territorio comunale divenne dominio della famiglia Malaspina e poi dei Fieschi di Lavagna che, nel 1198, cedettero il feudo alla Repubblica di Genova. Quest'ultima assoggett\u00f2 la comunit\u00e0 alla podesteria di Roccatagliata-Neirone e, in seguito, nella podesteria di Rapallo.\nNel 1797 con la dominazione francese di Napoleone Bonaparte la costituita municipalit\u00e0 di Lumarzo rientr\u00f2 dal 2 dicembre nel dipartimento del Golfo del Tigullio, con capoluogo Rapallo, all'interno della Repubblica Ligure. Dal 28 aprile del 1798 con i nuovi ordinamenti francesi, Lumarzo rientr\u00f2 nel VI Cantone, capoluogo Neirone, della giurisdizione della Frutta e dal 1803 centro principale del III cantone dell'Appennino nella giurisdizione dell'Entella. Annesso al Primo Impero francese, dal 13 giugno 1805 al 1814 venne inserito nel dipartimento degli Appennini.\nNel 1815 fu inglobato nel Regno di Sardegna, secondo le decisioni del congresso di Vienna del 1814, che sottopose la municipalit\u00e0 di Lumarzo nella provincia di Chiavari sotto la divisione di Genova. Dal 1859 al 1926 il territorio fu compreso nel VI mandamento di Cicagna del circondario di Chiavari dell'allora provincia di Genova, nel Regno d'Italia.\nDurante la seconda guerra mondiale fu terreno di scontri fra le truppe tedesche e la Resistenza italiana dei partigiani.\nDal 1973 al 30 aprile 2011 ha fatto parte della Comunit\u00e0 montana Fontanabuona.\nSimboli.\nLo stemma \u00e8 stato concesso con il decreto del Presidente del Consiglio dei Ministri datato al 27 febbraio del 1976. \nVi \u00e8 rappresentato il dio Marte, vestito da guerriero, che emerge da un bosco, ai cui piedi scorrono tre corsi d'acqua: i torrenti Lumarzo, Ferriere e Lavagna.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Lumarzo sono .\nGeografia antropica.\nIl territorio comunale comprende le frazione di Boasi, Ferriere (sede comunale), Lumarzo, Pannesi, Tasso e Vallebuona per un totale di .\nTra le localit\u00e0: Campi, Carega, Case Soprane, Castello, Cerese, Chiappato, Cornega, Costa della Ca', Craviasco, Crovara, Forca, Gattorne, Lagomarsino, Lain\u00e0, Piancerese, Piane, Recroso, Rossi, Sanguinara, San Martino del Vento, Santuario di Nostra Signora del Bosco, Scagliola, Scagnelli, Sottotasso, Tasso Alto, Tassorello e Tolara.\nConfina a nord con il comune di Torriglia, a sud con Sori, ad ovest con Davagna e Bargagli e ad est con Neirone e Uscio.\nEconomia.\nL'economia comunale si basa principalmente sulla produzione agricola e sull'allevamento di bestiame.\nInfrastrutture e trasporti.\nStrade.\nIl centro di Lumarzo \u00e8 attraversato principalmente dalla strada provinciale 19 di Lumarzo che gli permette il collegamento stradale con Uscio, nella valle del torrente Recco a sud, e riallacciandosi a nord con la principale arteria della strada statale 225 della Val Fontanabuona, in val Fontanabuona, nel comune di Neirone.\nLa strada provinciale 77 di Boasi collega il comune con l'alta val Bisagno e la strada statale 45 di Val Trebbia. La strada provinciale 82 di Sant'Alberto di Bargagli la collega anche con il territorio di Bargagli in alta val Bisagno.\nMobilit\u00e0 urbana.\nDai comuni di Chiavari e Genova un servizio di trasporto pubblico locale gestito dall'AMT garantisce quotidiani collegamenti bus con Lumarzo e per le altre localit\u00e0 del territorio comunale.\nSport.\nIn ambito sportivo l'attivit\u00e0 pi\u00f9 praticata \u00e8 il gioco delle bocce. Tra le societ\u00e0 pi\u00f9 rilevanti vanno segnalate l'ACLI Ferriere e la Societ\u00e0 Polisportiva Tasso che svolgono inoltre importanti attivit\u00e0 del sociale. Il calcio \u00e8 ora poco diffuso, l'unica societ\u00e0 che rivendica il ruolo di societ\u00e0 di riferimento \u00e8 la FC Lumarzo 2016 iscritta nel campionato di Terza Categoria."}
{"id": "29333", "revid": "2183723", "url": "https://it.wikipedia.org/wiki?curid=29333", "title": "Quinzano d'Oglio", "text": "Quinzano d'Oglio (\"Quins\u00e0\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\n\u00c8 situato a circa 30 chilometri a sud del capoluogo e a circa 23 chilometri a nord della citt\u00e0 di Cremona. \u00c8 bagnato dal fiume Oglio che lo divide dalla provincia di Cremona.\nStoria.\nLe origini storiche di Quinzano d'Oglio risalgono a un'epoca molto antica, come ha confermato il ritrovamento di diversi reperti archeologici lungo il fiume Oglio, appartenenti a insediamenti umani dell'et\u00e0 preistorica. Le tracce, tuttavia, pi\u00f9 importanti vennero lasciate dai Romani. Lo stesso toponimo rivela una derivazione latina risalendo, in particolare, al nome della famiglia romana dei Quinti, casato che allora disponeva di numerosi possedimenti nella zona.\nIn concomitanza con il declino dell'Impero Romano, il territorio di Quinzano fu coinvolto dalle invasioni delle popolazioni barbariche, attratte probabilmente dalla presenza del fiume. Durante questo periodo, il borgo visse una trasformazione dell'organizzazione sociale e religiosa, a seguito della quale, le pievi tra cui anche quella di Quinzano, divennero un importante centro di aggregazione spirituale e civile.\nIntorno al X secolo, Quinzano pass\u00f2 sotto il controllo della famiglia Martinengo, la quale fece costruire un castello.\nNei secoli successivi, il territorio comunale fu al centro di numerose dispute politiche che videro fronteggiarsi storiche casate tra cui Ezzelino da Romano, che saccheggi\u00f2 il comune nel 1256, i Visconti e la Repubblica di Venezia.\nSoprattutto nel XV secolo, il paese fu teatro di sanguinose battaglie a cui si aggiunsero i disastri causati dal sisma del 1471. Fu, tuttavia, in questo periodo che furono realizzate opere di ristrutturazione idraulica ed edilizia. Nel 1457 Quinzano divenne, inoltre, sede di uno dei principali vicariati del territorio bresciano.\nIl dominio veneziano, nei secoli XVI e XVII, coincise con un momento di relativa stabilit\u00e0 politica e prosperit\u00e0 socio-economica, testimoniata dall'edificazione di infrastrutture come il Chiavicone (1575) che regola le acque della Savarona, e nuovi luoghi di culto e palazzi, tra cui la riedificazione della parrocchiale dei SS. Faustino e Giovita (consacrata nel 1625). Periodo in cui il paese ha affrontato anche gravi pericoli: come l'accampamento dei lanzichenecchi a Bordolano nel 1629 e le epidemie di peste che sia nel 1576 che nel 1630 hanno mietuto numerosissime vittime. Quinzano segu\u00ec le sorti politiche della Serenissima fino al marzo 1797, quando, a seguito dell'occupazione delle truppe francesi di Napoleone Bonaparte, fu istituita la Repubblica bresciana, poi confluita in quella cisalpina.\nA seguito del Congresso di Vienna, il paese entr\u00f2 a far parte del Regno Lombardo-Veneto, retto dalla Casa d'Asburgo. Il governo austriaco apport\u00f2 un notevole miglioramento al sistema viario comunale.\nDopo l'Unit\u00e0 d'Italia furono realizzati l'asilo infantile (1885) e l'ospedale (1879). Sempre all'Ottocento risale la decisione di aggiungere al toponimo del comune la denominazione del fiume Oglio.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 945 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nNel territorio di Quinzano d'Oglio, accanto all'italiano, \u00e8 parlato il dialetto bresciano.\nAmministrazione.\nSindaci eletti dal Consiglio comunale:\nSindaci eletti direttamente dai cittadini:"}
{"id": "29334", "revid": "1534111", "url": "https://it.wikipedia.org/wiki?curid=29334", "title": "Remedello", "text": "Remedello (\"Remed\u00e9l\" in dialetto bresciano) \u00e8 un comune italiano di abitanti della provincia di Brescia in Lombardia. \u00c8 suddiviso in due frazioni: Remedello Sopra, sede comunale, e Remedello Sotto. Entrambe furono municipalit\u00e0 autonome fino al 1927, quando confluirono nell'attuale istituzione.\nGeografia fisica.\nIl territorio di Remedello \u00e8 pianeggiante e appartenente geologicamente alla Bassa padana, formato dai depositi alluvionali del Chiese. Questo fiume passa a oriente delle due frazioni remedellesi, separando il territorio comunale da quello di Acquafredda e, parzialmente, da quello di Casalmoro. A meridione il territorio \u00e8 percorso dalla seriola Asolana che nasce ad Isorella e defluisce nel Chiese ad Asola.\nOrigini del nome.\nSecondo il Mazza (1986) l'origine del nome \u00e8 controversa: si ipotizza derivi dal latino \"Rus Metelli\" o da \"Ramus\" (ramo) da quale poi si sarebbe tramutato in \"ramet-ellum\".\nStoria.\nI primi insediamenti risalgono all'Et\u00e0 del Rame. Presso la localit\u00e0 Dovarese \u00e8 stata rinvenuta una necropoli risalente al IV e al III millennio a.C., la cui ricchezza e numerosit\u00e0 dei reperti ha fatto s\u00ec che la cultura a cui essa appartiene \u00e8 stata denominata \"di Remedello\".\nAnche le epoche successive risultano documentate. A Dovarese sono stati trovati dei reperti appartenenti alla cultura del vaso campaniforme, pi\u00f9 precisamente risalenti ad un periodo tra il 2000 e 1800 a.C., mentre il particolare ritrovamento del ripostiglio di asce in bronzo a Remedello Sopra risulta appartenente al Bronzo antico (1800-1500 a.C.). Nei pressi del confine con Asola sono stati rinvenuti reperti del Bronzo medio (1500-1300 a.C.).\nRisultano assenti le epoche del cosiddetto Bronzo tardo (XIII secolo a.C.) e del Bronzo finale (XII-X secolo a.C.), sebbene esistano documentazioni nei comuni vicini. Sono infine stati trovati degli insediamenti di epoca gallica e romana, grazie all'iniziativa di met\u00e0 anni ottanta del XIX secolo del coadiutore della parrocchia di Asola, don Luigi Ruzzenenti, e di studiosi come Chierici e Bandieri. Nella localit\u00e0 \"di Sotto\" sono attestate tracce di quattro ville o edifici rustici uno dei quali, in localit\u00e0 San Giovanni, fu distrutto nel III secolo a causa di un incendio.\nDi epoca longobarda sono stati infine trovati dei reperti datati V e VI secolo, mentre in epoca carolingia (VIII e XI secolo) risulta che i terreni del luogo erano di propriet\u00e0 del monastero di Leno e di quello di Acquanegra. In seguito il Vescovo di Brescia assoggett\u00f2 la pieve di San Donato sia a livello spirituale sia a livello feudale, tanto che nel 1194 l'abate di Leno, tal Gonterio, port\u00f2 a processo la diocesi con l'obiettivo di recuperare beni e diritti su gran parte della Bassa bresciana, compreso la chiesa remedellese.\nA partire dal 1218, Remedello compare pi\u00f9 volte nel \"Liber Potheris\" del comune di Brescia: dotato di \"castrum\" era d'importanza strategica per il controllo dei confini con il mantovano.\nNell'estimo visconteo del 1385 viene citato come appartenente alla quadra di Asola. Tuttavia \u00e8 attestata nel secolo XIV la sua tributariet\u00e0 nei confronti dei Gonzaga: nel 1427 il castello remedellese fu occupato dal Carmagnola. La comunit\u00e0 fece giuramento di fedelt\u00e0 alla Repubblica di Venezia la quale tuttavia cedette il territorio a Francesco Gonzaga il quale lo aveva reclamato motivandone l'appartenenza storica alla giurisdizione asolana.\nPer due secoli fu conteso fra Venezia e Mantova, come tutto l'asolano: durante il dominio della Serenissima i due abitati fecero parte della quadra di Asola come \u00e8 attestato anche dal \"Catastico bresciano\" di Da Lezze (1610) e dall'\"Estimo Mercantile del Territorio\" (1750).\nEntrate a far parte della provvisoria Repubblica bresciana (marzo 1797), con il Decreto 1\u00ba maggio 1797 \"Remedello di Sopra\" e \"Remedello di Sopra\" furono considerate municipalit\u00e0 separate all'interno del \"cantone del Clisi\"; questo inquadramento fu poi mantenuto con il passaggio al Dipartimento del Mella della Cisalpina (novembre 1797).\nNel maggio dell'anno seguente, i due comuni furono inseriti nel \"Distretto di Gottolengo\", poi di \"Caccia Libera\", del dipartimento del Mella. Dopo la breve parentesi dell'occupazione austro-russa (1799-1800), durante la seconda repubblica cisalpina si procedette ad un riassetto amministrativo (maggio 1801) che si mantenne anche durante la napoleonica Repubblica Italiana: le due municipalit\u00e0 remedellesi furono affidate al \"Distretto III di Verola Alghise\" del \"Dipartimento del Mella\".\nCon la tramutazione dello Stato in Regno si procedette ad un'altra riorganizzazione amministrativa. Nel giugno 1805 i due comuni furono inseriti nel Cantone II di Leno a sua volta appartenente al \"Distretto III di Verolanuova\" del \"Dipartimento del Mella\". Nel 1810 Remedello di Sotto fu soppresso e il suo territorio fu incorporato in quello di Remedello di Sopra. A sua volta il nuovo comune fu inserito nel \"cantone V di Montechiaro\" del \"distretto I di Brescia\".\nDopo l'assegnazione dei territori del bresciano al Regno Lombardo-Veneto a seguito del Congresso di Vienna, Remedello di Sotto riottenne la municipalit\u00e0 autonoma. I due comuni furono compresi all'interno del \"Distretto IV di Montechiaro\" della provincia di Brescia.\nDopo gli eventi della seconda guerra di indipendenza italiana e il Decreto Rattazzi (1859), i due comuni remedellesi entrarono a far parte del Regno di Sardegna (dal 1861, Regno d'Italia). Furono inquadrati nel \"Mandamento II di Montechiaro\" del Circondario V di Castiglione della nuova provincia di Brescia.\nDurante gli ultimi decenni del XIX secolo, i due comuni furono al centro di alcune attivit\u00e0 di miglioramento della produzione agraria. Nel 1895 a \"Remedello Sopra\" Padre Piamarta e don Giovanni Bonsignori fondarono la \"Colonia Agricola Bresciana\" in cui fu sperimentato il principio di Stanislao Solari sulla rotazione delle colture di leguminose allo scopo di favorire l'azotofissazione. Tobia Bresciani, invece, collabor\u00f2 con Ottorino Villa a Remedello Sotto e progett\u00f2 un canale per lo sfruttamento delle acque del Chiese.\nNel 1927, con Regio Decreto 11 dicembre 1927, n. 2479, le due municipalit\u00e0 furono soppresse e i loro territori furono assegnati al nuovo comune di Remedello.\nSimboli.\nLo stemma, concesso con Decreto del presidente della Repubblica del 13 dicembre 2011, si blasona:\nSociet\u00e0.\nLingue e dialetti.\nNel territorio di Remedello, accanto all'italiano, \u00e8 parlata la Lingua lombarda prevalentemente nella sua variante di dialetto bresciano.\nReligione.\nLa religione prevalente \u00e8 quella cristiano cattolica. Da questo punto vista il comune \u00e8 organizzato all'interno della diocesi di Brescia e le due frazioni sono dotati entrambi di una propria parrocchia: quella di San Lorenzo, per Remedello Sopra, e quella di San Donato, per Remedello Sotto. A partire dall'ottobre 2009, le due comunit\u00e0 sono gestite dallo stesso sacerdote. La parrocchia di San Lorenzo \u00e8 inoltre sede della vicaria zonale.\nEconomia.\nIl mercato si riunisce il mercoled\u00ec mattina a Remedello Sopra davanti al Municipio, in piazza Bonsignori.\nInfrastrutture e trasporti.\nI centri abitati sono serviti rispettivamente dalla stazione di Remedello Sopra e dalla fermata di Remedello Sotto, poste lungo la ferrovia Brescia-Parma sono servite da treni regionali eserciti da Trenord e cadenzati a frequenza oraria nell'ambito del contratto di servizio stipulato con la Regione Lombardia. Nel comune vi sono anche numerose fermate autobus servite da Saia e Apam."}
{"id": "29336", "revid": "1534111", "url": "https://it.wikipedia.org/wiki?curid=29336", "title": "Roccafranca", "text": "Roccafranca (\"R\u00f2cafranca\" in dialetto bresciano) \u00e8 un comune italiano di 4.800 abitanti della provincia di Brescia in Lombardia.\nGeografia fisica.\nTerritorio.\nRoccafranca \u00e8 situata nella parte sud-occidentale della Bassa Bresciana, sulla riva sinistra del fiume Oglio, che la separa dalla provincia di Cremona e da quella di Bergamo. Il territorio comunale \u00e8 allungato nella parte nord e si protende verso Chiari,qui si trova la localit\u00e0 San Fermo; a sud-est si trova invece la frazione di Ludriano, comune autonomo fino alla sua annessione a Roccafranca nel 1900.\nLa superficie del comune di Roccafranca \u00e8 di 19,13\u00a0km\u00b2, l'altitudine media \u00e8 di 117 m s.l.m. (minima 82, massima 118). Tutto il territorio \u00e8 attraversato da numerosi corsi d'acqua; oltre al fiume Oglio ci sono rogge e canali irrigui gestiti dal consorzio di bonifica Roggia Vescovada e numerosi fontanili e risorgive che per\u00f2 irrigano i terreni di competenza dei comuni pi\u00f9 a sud.\nClima.\nSituato nella pianura padana, Roccafranca ha un clima di tipo continentale con inverni freddi con molte giornate di gelo e pioggia. Le estati sono calde, afose, umide e moderatamente piovose. Le temperature, in tale periodo, possono superare i 30\u00a0\u00b0C e l'umidit\u00e0 superare il 90%, causando il fenomeno dell'afa. La nebbia caratterizza l'inverno di Roccafranca perdurando anche per intere settimane. Solitamente \u00e8 poco ventilato e soprattutto d'inverno ristagna lo smog creando problemi per la concentrazione in atmosfera di PM10.\nStoria.\nIl primo insediamento risale al IV secolo quando un gruppo di celti si stanziarono presso l'attuale abitato di Roccafranca. Nel 1368 entr\u00f2 a far parte dei possedimenti della regina della Scala. Nel 1426 Roccafranca si separava da Brescia e due anni pi\u00f9 tardi veniva annesso ai territori del Carmagnola, al quale si sostitu\u00ec in seguito la famiglia degli Albini a loro volta sostituiti nel 1453 da Francesco Sforza. Il nome del paese sembra derivi dal Castello e appare per la prima volta in un documento del XIII sec. Nella chiesa parrocchiale dedicata ai Santi Gervasio e Protasio sono conservati i frammenti di alcuni affreschi del 1500. Anche nel palazzo che fu costruito dai Martinengo si trovano affreschi del XVI secolo che portano la firma di Lattanzio Gambara. Dal 1695 Roccafranca ha sempre celebrato con grande solennit\u00e0 i \"fist\u00f9\", festivit\u00e0 quinquennale che cade nel mese di maggio ed ha una valenza religiosa e nello stesso tempo folcloristica. Infatti i tre martiri venerati a Roccafranca (Santa Chiara, San Vincenzo e San Vittorino) vengono ricordati non solo con le consuete celebrazioni religiose ma anche con i \"festoni\" addobbi trionfali a guisa di arco, da cui il nome \"arcate\", preparati dalle singole famiglie con i quali si ornano e decorano le porte e le finestre delle case del paese. La tradizione \u00e8 rimasta intatta per secoli e le arcate di Roccafranca hanno sempre stimolato l'inventiva degli abitanti nell'elaborare arcate che si distinguessero le une dalle altre per bellezza originalit\u00e0 ed innovazione. Intorno agli anni '50 \u00e8 comparso l'uso di utilizzare le \"piantiline\" ossia rami piantati per terra abbelliti con foglie e fiori di pesco in carta.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 999 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "29337", "revid": "1888309", "url": "https://it.wikipedia.org/wiki?curid=29337", "title": "Sant'Abbondio (San Siro)", "text": "Sant'Abbondio (\"Sant Ab\u00f3ndi\" in dialetto locale) \u00e8 una frazione del comune di San Siro in provincia di Como.\nStoria.\nGli annessi agli Statuti di Como del 1335 riportano il \"\u201ccomune conscilii Sancti Abondij montis Rezonici\u201d\" come il comune che, all'interno che, all'interno della pieve di Menaggio, aveva il compito della manutenzione del tratto di \"via Regina\" compreso tra una predeterminata \"porta in alto\" (\"a predicta porta in sursum\") e la valle che separa Rezzonico (\"Rezonicum\") e Cremia (\"Cremiam\").\nIl comune di Sant'Abbondio non risulta pi\u00f9 nella pieve menaggina nel 1664, anno in cui risulta invece inserito nella \"Squadra di Rezzonico\" cui facevano parte anche i comuni di Rezzonico (caposquadra), Plesio, Sant\u2019Abbondio, Nobiallo, Pianello e Breglia. Il comune risulta inserito nella Squadra ancora nel 1751, anno in cui nel territorio comunale si registravano anche i cassinaggi di Acquaseria, Merledi, Pezzo e Semnago. Nello stesso anno il comune risulta aver gi\u00e0 pagato la redenzione dall'infeudazione, pagamento per cui il comune risultava ancora in debito con alcune suore del Monastero di Campo. \nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione di Sant'Abbondio al comune di San Siro, decisione che fu cancellata dalla Restaurazione.\nDal 1928 al 1957 Sant'Abbondio fece parte, assieme a Rezzonico, del comune di Santa Maria Rezzonico. \nNel 2003 una nuova riunione con Santa Maria Rezzonico comport\u00f2 l'annessione di Sant'Abbondio nell'attuale comune di San Siro, con la legge della Regione Lombardia 29 novembre 2002, N.29. \nMonumenti e luoghi d'interesse.\nArchitetture religiose.\nParrocchiale di Sant'Abbondio.\nDedicata ai santi Abbondio e Felice, la parrocchiale fu progettata da Ugo Zanchetti. La chiesa fu edificata nel terzo decennio del XX secolo, dietro cospicuo finanziamento da parte del medico protestante inglese Federico Newland Pedley. Oltre a un altare del XVIII secolo, la parrocchiale ospita un affresco datato 1618, opera attribuita al Morazzone.\nOratorio di Sant'Abbondio.\nLa parte pi\u00f9 a monte dell'abitato ospita l'antico oratorio di Sant'Abbondio, probabilmente realizzato nel XV secolo ma rimaneggiato nel corso dei secoli successivi."}
{"id": "29338", "revid": "1888309", "url": "https://it.wikipedia.org/wiki?curid=29338", "title": "Santa Maria Rezzonico", "text": "Santa Maria Rezzonico \u00e8 stato il nome assunto dal comune di Rezzonico, in provincia di Como, quando nel 1928 assorb\u00ec per Regio Decreto i soppressi municipi di San Siro e Sant'Abbondio, quest'ultimo poi restaurato nel dopoguerra.\nTale comune \u00e8 poi confluito, nuovamente insieme a Sant'Abbondio, nel ricostituito comune di San Siro, ricreato il 30 marzo 2002 con legge della Regione Lombardia 29 novembre 2002, N. 29.\nOrigini del nome.\n\"Santa Maria\" si riferisce all'omonima chiesa, parrocchiale dal XV secolo, mentre \"Rezzonico\" \u00e8 legato all'omonima famiglia. \nAnche il toponimo della frazione \"Gallio\" \u00e8 legato a quello della famiglia nobiliare avente lo stesso nome.\nSociet\u00e0.\nEvoluzione demografica.\nLa seguente tabella simula la popolazione del municipio anche prima di essere creato:"}
{"id": "29340", "revid": "1652635", "url": "https://it.wikipedia.org/wiki?curid=29340", "title": "Rodengo-Saiano", "text": "Rodengo Saiano (\"Rud\u00e8nch Sai\u00e0\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nRodengo dal punto di vista della geografia fisica \u00e8 collinare, ma presenta comunque un rilievo montano, Monte Pianello (678 m s.l.m.)\nAltri rilievi collinari sono il Monte Delma ,(340 m s.l.m.) e il colle della Rocca (299 m s.l.m.)\nStoria.\nRodengo, in epoca romana, era attraversato da un'importante strada romana consolare che metteva in comunicazione Brescia (lat. \"Brixia\") con la Val Camonica (lat. \"Vallis Camunnorum\") costeggiando il lago d'Iseo (lat. \"Sebinus lacus\": da cui il nome della strada) e terminando a \"Rognum\" (Rogno). Il comune venne costituito nel 1927 dalla fusione dei comuni di \"Rodengo\" e \"Saiano\".\nMonumenti e luoghi d'interesse.\nAree naturali.\nInsieme ai comuni di Collebeato, Brescia, Botticino, Cellatica, Bovezzo, Rezzato \u00e8 stato istituito il Parco delle colline.\nEconomia.\nA Rodengo Saiano era localizzata una \"fonderia di alluminio\" della Trevisan Cometal, poi chiusa per la crisi aziendale.\nGeografia antropica.\nFrazioni.\nMuraga, Saiano, Bettola, Bettolino, Delma, Moie, Padergnone e Ponte Cingoli.\nSport.\nL'Associazione Calcio Rodengo Saiano, fondata nel 1983, utilizzava lo \"Stadio Polisportivo Comunale\", sito in via Colombaia, 1. \u00c8 una struttura dotata di un campo da calcio in erba, dalle dimensioni di 105x65 m e di una tribuna laterale da 2500 posti a sedere.\nEssa nel 2011 rinuncia all'iscrizione al campionato di Lega Pro Seconda Divisione, ma senza fallire, mantenendo il proprio numero di matricola.\nNel 2013, la Virtus Rodengo ne acquisisce il nome.\nAttualmente, dopo la retrocessione del 2017, milita in 1\u00aa categoria.\n\u00c8 presente inoltre il C.S. Saiano, nato nel 2000 e, dopo due promozioni consecutive, attualmente milita nel girone D di Promozione."}
{"id": "29341", "revid": "1516566", "url": "https://it.wikipedia.org/wiki?curid=29341", "title": "Mele (Italia)", "text": "Mele (\"M\u00ea\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nIl territorio comunale \u00e8 collocato alle pendici dell'Appennino ligure, nella val Leira; la sede comunale \u00e8 posta ad ovest/nordovest di Genova. Il suo territorio \u00e8 percorso da tre principali corsi d'acqua, il Gorsexio, il Ceresolo e l'Acquasanta, che assieme confluiscono verso sud, prendendo il nome di torrente Leira, sfociante nel mar Ligure presso Voltri.\nL'altitudine del comune varia dai 35 ai 933 m sul livello del mare.\nTra le vette del territorio il Bric Prato d'Erma (760 m), il Monte Ottine (725 m), il monte Turchino (671 m), il Bric Picciu (653 m), il Poggio (603 m), il Bric Caramello (536 m).\nStoria.\nNegli anni novanta del XX secolo il ritrovamento di un cippo in pietra, risalente all'et\u00e0 romana, ha confermato che l'insediamento di Mele ebbe origine antiche e alcuni studiosi ritengono che il territorio comunale fosse un luogo di incontro delle popolazioni celtiche insediatesi nel nord Italia.\nFin dall'epoca longobarda, inoltre, vi operavano i monaci celtici-irlandesi dell'abbazia di San Colombano di Bobbio.\nLa prima documentazione ufficiale, relativa all'esistenza di un paese chiamato Mele, Melle o Amele, risale alla fine del XII secolo quando il borgo fu sottoposto dapprima alla podesteria e in seguito al capitaneato di Voltri nei confini della Repubblica di Genova.\nCon la dominazione francese di Napoleone Bonaparte rientr\u00f2 dal 2 dicembre 1797 nel dipartimento della Cerusa, con capoluogo Voltri, all'interno della Repubblica Ligure. Dal 28 aprile del 1798 con i nuovi ordinamenti francesi, Mele rientr\u00f2 nel I cantone, capoluogo Voltri, della giurisdizione della Cerusa e dal 1803 centro principale del IV cantone della Cerusa nella giurisdizione del Centro. Annesso al Primo Impero francese, dal 13 giugno 1805 al 1814 venne inserito nel dipartimento di Genova.\nNel 1815 fu inglobato nel Regno di Sardegna, secondo le decisioni del congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel XIII mandamento di Voltri del circondario di Genova dell'allora provincia di Genova.\nDal 1973 al 31 dicembre 2008 ha fatto parte della Comunit\u00e0 montana Argentea e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana Valli Stura, Orba e Leira.\nSimboli.\nLo stemma \u00e8 stato concesso con il Decreto del presidente della Repubblica datato al 20 gennaio del 1961.\nLa scritta in lingua latina pu\u00f2 essere tradotta in \"Dal miele il mio nome\". \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Mele sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nIstruzione.\nMusei.\nNella frazione dell'Acquasanta \u00e8 presente il Centro di Testimonianza ed Esposizione dell'Arte Cartaria (nato nel 1997 come museo della carta di Acquasanta sotto la direzione di Francesco Pirella, editore e ideatore dell'Antilibro) in un'antica cartiera risalente al 1756. Restaurata nel 1992 ed aperta al pubblico nel 1997 come appunto museo, raccoglie testimonianze storiche sulla locale attivit\u00e0 di produzione della carta e offre interessanti attivit\u00e0 didattiche pratiche.\nGeografia antropica.\nIl territorio comunale comprende, oltre al capoluogo, le cinque frazioni di Acquasanta, Biscaccia, Fado, Ferriera e Fondo Crosa per un totale di 16,93\u00a0km2.\nConfina a nord con il comune di Masone e Bosio (AL), e a sud, ovest ed est con Genova.\nEconomia.\nL'economia del comune si basa principalmente sull'attivit\u00e0 industriale (legno, carta, alimentare). Il comune \u00e8, inoltre, meta per escursioni di trekking e di cicloturismo.\nIl comune di Mele ospita una pala eolica, installata nel 2012 e prodotta dalla societ\u00e0 tedesca Enercon, che produce una potenza elettrica massima di 3 megawatt. Si tratta del generatore eolico pi\u00f9 grande d'Italia ed \u00e8 uno dei pochi generatori caratterizzato dalla tipologia E101 in Europa.\nInfrastrutture e trasporti.\nStrade.\nIl centro di Mele \u00e8 attraversato principalmente dalla strada statale 456 del Turchino che gli permette il collegamento stradale con Masone, a nord, e con Genova Voltri a sud.\nFerrovie.\nLa stazione di Mele, situata nella frazione di Fado basso che dista 3,7\u00a0km dalla sede comunale, \u00e8 la fermata ferroviaria pi\u00f9 vicina sulla linea Asti-Genova.\nMobilit\u00e0 urbana.\nDal comune di Genova un servizio di trasporto pubblico locale gestito dall'AMT garantisce quotidiani collegamenti bus con Mele e per le altre localit\u00e0 del territorio comunale.\nAmministrazione.\nAltre informazioni amministrative.\nMele fa parte dell'Unione dei comuni delle Valli Stura, Orba e Leira."}
{"id": "29344", "revid": "57872", "url": "https://it.wikipedia.org/wiki?curid=29344", "title": "Mezzanego", "text": "Mezz\u00e0nego (\"Mez\u00e0nego\" in ligure) \u00e8 un comune italiano sparso di abitanti della citt\u00e0 metropolitana di Genova in Liguria. La sede comunale \u00e8 situata nella frazione di Prati di Mezzanego.\nGeografia fisica.\nIl territorio di Mezzanego \u00e8 situato nella valle Sturla vicino al torrente Sturla di Carasco, ad est di Genova.\nParte del territorio fa parte dei confini del Parco naturale regionale dell'Aveto. Ai confini amministrativi tra Borzonasca e Mezzanego, presso le pendici settentrionali del monte Zatta (1.404 m), \u00e8 presente un'ampia faggeta costituita da antichi esemplari.\nTra le vette del territorio il monte Cian (1108 m), il monte Bocco (1085 m), il monte Pinello (1058 m), il monte Camilla (1001 m), il monte Breccalupo (937 m), il monte Carmona (724 m), il monte Carnella (712 m), il monte dei Preti (712 m), il monte Stuggiassi (596 m), il monte Castello (574 m), il Pietra Bruciata (501 m).\nStoria.\nLa storia del toponimo del comune attesta le origini antiche dell'insediamento: sembra, infatti, che il nome originario del comune sia Vicus mezzanicum, riferito al fatto che il territorio si collocava fra due strade, una sottocosta e una in fondo valle collegandosi con il paese di Summun vicus (l'attuale frazione di Semovigo).\nFin dall'epoca longobarda il territorio fu una pertinenza monastica dell'abbazia di San Colombano di Bobbio, fondata nel 614 dall'abate san Colombano, con il possedimento della corte di Caregli (Carelio) che si estendeva in valle Sturla nel territorio degli odierni comuni di Borzonasca e Mezzanego, citate nella corte anche le celle monastiche di Mezzanego (Mezanule), del Bocco (Bocho o Boco), Cerreto (Cerredo), Corerallo (Colleralli), Pontegiacomo (Pontiliaco), Porciletto, Semovigo, Vignolo (castrum de Vignale). La corte di Caregli era posta fra la corte di Torrio di Ferriere in val d'Aveto (Ferriere, Santo Stefano d'Aveto e Rezzoaglio) a nord, la corte di Calice di Bedonia (Bedonia, Tornolo, Santa Maria del Taro, Compiano ed il territorio di Giaiette) in val di Taro a nord-est e la grande corte di Comorga di Carasco a ovest-sud-est, che si estendeva dalla val Fontanabuona alla val Graveglia fino a comprendere la marittima ligure da Chiavari e Lavagna fino all'Alpe Adra della val Petronio ed i possedimenti nello spezzino e nella Lunigiana con gli altri porti del monastero bobbiese di Moneglia e Porto Venere, inseriti nel grande feudo reale ed imperiale monastico bobbiese.\nVerso l'XI secolo il territorio di Mezzanego divenne soggetto all'abbazia di Borzone (resasi autonoma ed indipendente da Bobbio), cui dipesero tutte le parrocchie e le chiese con i loro possedimenti terrieri fino al 1536.\nIl borgo fu nativamente feudo della famiglia Fieschi di Lavagna che nell'XI secolo dotarono il paese di un castello. Nel 1145 la Repubblica di Genova, gi\u00e0 in lotta con la famiglia fliscana, assedi\u00f2 il borgo distruggendo i due castelli presenti e negli scontri rimase ucciso Ansaldo Fieschi. Conquistato quindi dalla repubblica genovese, fu sottoposto al capitaneato di Chiavari seguendone le sorti.\nNella zona di Mezzanego a met\u00e0 del XVI secolo spadroneggi\u00f2 il bandito Vincenzo Zenoglio, detto \"il Crovo\". Il Crovo comp\u00ec diverse imprese su tutto il territorio, attaccando Chiavari e anche i signori del luogo. Il granduca di Toscana Cosimo I de' Medici fu assalito mentre si trovava in viaggio verso il capoluogo genovese, che vendic\u00f2 l'atto arrestando in un agguato il bandito e condannandolo a morte nel 1543.\nNel 1748, in localit\u00e0 Fano del Bocco, le truppe austriache subirono una sconfitta da parte dell'esercito genovese per il dominio sul territorio.\nNel 1797 con la dominazione francese di Napoleone Bonaparte la municipalit\u00e0 rientr\u00f2 dal 2 dicembre nel dipartimento dell'Entella, con capoluogo Chiavari, all'interno della Repubblica Ligure. Dal 28 aprile 1798 Mezzanego rientr\u00f2 nel V cantone, come capoluogo, della giurisdizione dell'Entella e dal 1803 centro principale del I cantone dell'Entella nella giurisdizione dell'Entella. Annesso al Primo Impero francese, dal 13 giugno 1805 al 1814 venne inserito nel dipartimento degli Appennini.\nNel 1815 fu inglobato nel Regno di Sardegna, secondo le decisioni del Congresso di Vienna del 1814, che sottopose la municipalit\u00e0 di Mezzanego nella provincia di Chiavari sotto la divisione di Genova. Dal 1859 al 1926 il territorio fu compreso nel I mandamento di Borzonasca del circondario di Chiavari dell'allora provincia di Genova, nel Regno d'Italia.\nDal 1973 al 30 aprile 2011 ha fatto parte della Comunit\u00e0 montana Valli Aveto, Graveglia e Sturla.\nSimboli.\nLo stemma e il gonfalone del comune di Mezzanego sono stati concessi con decreto del presidente della Repubblica del 17 luglio 1982.\nMonumenti e luoghi d'interesse.\nAree naturali.\nNel territorio comunale di Mezzanego \u00e8 presente e preservato un sito di interesse comunitario per il suo particolare interesse naturale e geologico. Il sito \u00e8 collocato tra la citt\u00e0 metropolitana di Genova e la provincia della Spezia - condiviso tra i comuni di Borzonasca, Mezzanego, Ne e Varese Ligure - e che comprende l'area del monte Zatta, passo del Bocco, passo Chiapparino e il monte Bossea per una superficie di oltre tremila ettari.\nAl passo del Bocco, all'interno del Parco naturale regionale dell'Aveto, \u00e8 presente un giardino botanico intitolato a Federico Delpino, celebre naturalista e botanico dell'Ottocento di Chiavari.\nSociet\u00e0.\nEvoluzione demografica.\nDi particolare interesse da parte dei media locali e nazionali ha avuto la notizia della nascita, il 22 gennaio 2009, di una bimba all'ospedale Giannina Gaslini di Genova da una coppia residente nel piccolo borgo arroccato di Cafferata dopo 67 anni e 26 giorni. L'ultima nascita del paese \u00e8 infatti datata al 27 dicembre del 1941.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Mezzanego sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale \u00e8 formato dalle undici frazioni di Borgonovo Ligure, Case Zatta, Corerallo, Isola di Borgonovo, Passo del Bocco, Pontegiacomo, Porciletto, Prati di Mezzanego (sede comunale), San Siro Foce, Semovigo e Vignolo per un totale di 28,65\u00a0km2.\nConfina a nord con il comune di Borzonasca, a sud con Carasco e Ne, ad ovest con San Colombano Certenoli e Carasco e ad est con Tornolo (PR) e l'exclave di Gaiette (Borzonasca) raggiungibili, queste ultime, attraverso il valico del passo del Bocco a 956 m s.l.m..\nEconomia.\nL'antica e storica attivit\u00e0 economica del comune si basava principalmente sulla raccolta delle nocciole, notevole \u00e8 infatti la presenza di noccioleti sul territorio, oggi invece l'attivit\u00e0 si \u00e8 concentrata principalmente nel settore industriale (calzaturiera, legno, abbigliamento). Modesta \u00e8 la coltivazione della vite e la produzione dell'olio di oliva.\nPer aiutare i produttori di olio, nel 2007 \u00e8 stato inaugurato un moderno frantoio gestito da una cooperativa locale. Mezzanego rappresenta per la nocciola un'isola di biodiversit\u00e0, infatti sul territorio sono presenti ben sette variet\u00e0 di nocciole che insieme costituiscono la nocciola \"Misto Chiavari\".\nInfrastrutture e trasporti.\nStrade.\nIl centro di Mezzanego \u00e8 attraversato principalmente dalla strada statale 586 della Valle dell'Aveto che gli permette il collegamento stradale con Borzonasca, a nord, e Carasco a sud. Altre arterie stradali del territorio sono la provinciale 37 di Semovigo per raggiungere l'omonima frazione e, proseguendo, diverse frazioni del comune di Ne; la provinciale 42 di Romaggi che, dal bivio con la SS 586 presso la localit\u00e0 di Terrarossa (tra i comuni di Carasco e Mezzanego), permette il collegamento con la frazione di Romaggi nel comune di San Colombano Certenoli.\nA Borgonovo Ligure diparte la provinciale 26 bis di Valmogliana, attraversante le frazioni e localit\u00e0 di Isola di Borgonovo, Solarolo, Pontegiacomo, San Siro Foce (dove, a sud, poco prima dell'abitato si raccorda con la provinciale di Semovigo) e quindi Montemoggio nel comune di Borzonasca; proseguendo sulla stessa, per 5\u00a0km, si arriva al passo del Bocco che \u00e8 la frazione pi\u00f9 alta di tutto il comune di Mezzanego posta a 956 m s.l.m..\nMobilit\u00e0 urbana.\nDa Chiavari e Carasco un servizio di trasporto pubblico locale gestito dall'ATP Esercizio garantisce quotidiani collegamenti bus con Mezzanego e per le altre localit\u00e0 del territorio comunale.\nAmministrazione.\nAltre informazioni amministrative.\nMezzanego fa parte dell'Unione dei comuni montani Le Valli dell'Entella.\nSport.\nDal 2001 al 2005 Mezzanego ha avuto una squadra di calcio ricordata statisticamente per aver battuto una serie di record negativi. La squadra si chiamava A.C. Borgomezzanego e partecip\u00f2 a tre edizioni del campionato di Terza categoria (2002-2003; 2003-2004; 2004-2005) vincendo, nel totale, solo due partite e pareggiando una sola volta.\nIl 9 maggio 2011 sulle strade di Mezzanego perse la vita il ciclista belga Wouter Weylandt, nella frazione Isola di Borgonovo, in seguito ad una caduta durante la terza tappa del Giro d'Italia 2011."}
{"id": "29345", "revid": "123883305", "url": "https://it.wikipedia.org/wiki?curid=29345", "title": "Ro\u00e8 Volciano", "text": "Ro\u00e8 Volciano (\"Ro\u00e8 Urs\u00e0\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nTerritorio.\n\u00c8 uno dei primi paesi della Valle Sabbia e appartiene alla omonima comunit\u00e0 montana.\nStoria.\nIl comune di Ro\u00e8 Volciano ha assunto l'attuale denominazione solo nel Novecento, in seguito alla crescita di un importante centro industriale in localit\u00e0 Ro\u00e8 (in dialetto \"roveto\", a dimostrazione della mancanza di insediamenti precedenti di rilievo) attorno al cotonificio Hefti, aperto nel 1884 e chiuso nel secondo dopoguerra. In precedenza il comune era denominato semplicemente \"Volciano\" e da esso dipendevano altri centri (Gazzane, Liano) rivolti verso la riviera gardesana, nel quadro di un'economia prevalentemente agricola. Le realizzazioni viarie a cavallo fra Ottocento e Novecento (ferrovia Rezzato-Vobarno, nuova strada per Sal\u00f2) hanno valorizzato anche la localit\u00e0 di Tormini, tradizionale \"imbocco\" della Valle Sabbia.\nInfrastrutture e trasporti.\nPosta sul percorso della strada statale 237 del Caffaro e lungo il fiume Chiese, Ro\u00e8 Volciano pot\u00e9 avvalersi in passato di due importanti collegamenti su ferro per la mobilit\u00e0 delle persone e delle merci, la ferrovia Rezzato-Vobarno, attiva fra il 1897 e il 1968 e raccordata con il locale Cotonificio Hefti, e la tranvia Brescia-Vestone-Idro, operante fra il 1881 e il 1932.\nBibliografia.\nUlteriori approfondimenti (non utilizzati nella stesura della voce):"}
{"id": "29346", "revid": "2220635", "url": "https://it.wikipedia.org/wiki?curid=29346", "title": "Rudiano", "text": "Rudiano (\"Rudi\u00e0\" in dialetto bresciano) \u00e8 un comune italiano di abitanti nella provincia di Brescia in Lombardia.\nCentro di pianura di antica origine, accanto alle tradizionali attivit\u00e0 agricole ha sviluppato il tessuto industriale e il commercio. La comunit\u00e0 dei rudianesi, con un indice di vecchiaia inferiore alla media, risiede quasi tutta nel capoluogo comunale, che fa registrare una forte espansione edilizia. Il territorio, attraversato da pi\u00f9 canali che, irrigando abbondantemente il terreno ne accrescono la produttivit\u00e0, presenta un profilo geometrico molto regolare e con minime differenze di altitudine, che imprimono all'abitato un andamento pianeggiante. Lo stemma comunale aureo, concesso con Decreto del Presidente della Repubblica, raffigura una torre d'argento, merlata alla ghibellina, che sostiene due grifoni azzurri posti l'uno di fronte all'altro nell'atto di afferrare una ruota munita di otto raggi.\nGeografia fisica.\nIl Comune di Rudiano \u00e8 situato nella parte centro-occidentale della provincia di Brescia e si estende lungo la sponda sinistra del fiume Oglio. Il territorio rudianese confina con i comuni di Urago d'Oglio, Chiari, Roccafranca, Pumenengo (BG) e Calcio (BG). \nI collegamenti viari risultano alquanto agevoli: Rudiano dista appena 4 chilometri dalla strada statale n. 11 Padana superiore e soltanto 17 chilometri la separano dal casello di Rovato, da cui si accede all'autostrada A4 Torino-Trieste. Dal 2014 Rudiano \u00e8 lambita, al confine nord con Urago d'Oglio, dalla linea ferroviaria ad alta velocit\u00e0 Milano-Venezia, e dal tracciato dell'autostrada A35 BreBeMi. Altrettanto agevole risulta il collegamento con la rete ferroviaria: la stazione di riferimento, sulla linea Milano-Venezia, si trova infatti solo a 8 chilometri. Per i voli nazionali e internazionali lo scalo pi\u00f9 vicino \u00e8 quello dell'Aeroporto di Bergamo-Orio al Serio (\"Il Caravaggio\"), mentre per le linee intercontinentali dirette ci si serve dello scalo aeroportuale di Milano-Malpensa. \nInserita in circuiti turistici, fa capo a Brescia e a Chiari per i servizi e le strutture burocratico-amministrative non presenti sul posto.\nStoria.\n\u00c8 comune dal 1144, quando, per concessione di Brescia, acquist\u00f2 l'autonomia amministrativa. Il toponimo, dal quale traspaiono le sue antiche origini, deriva da \"Rutilius\", nome di un nobile romano, proprietario della zona. Le notizie relative al Medioevo vedono il territorio al centro di contese e teatro di eventi bellici. Citata come \"Rudiliano\" in un documento della fine dell'undicesimo secolo, fu a lungo possedimento del capoluogo cittadino, che la trasform\u00f2 in luogo fortificato, costruendovi un castello, con fossati e torri, a difesa dei propri territori. Coinvolta nelle lotte tra Brescia e le alleate Bergamo e Cremona, nel 1191 vi si svolse una sanguinosa battaglia, detta della \"Malamorte\" (o \"Battaglia di Rudiano\"), che vide la vittoria dei bresciani. Alla fine del XIV secolo il condottiero Giovanni Acuto, comandante delle truppe scaligere, affront\u00f2 e sconfisse l'esercito visconteo, guidato da Taddeo Dal Verme. Annessa ai domini veneziani, dopo la battaglia di Maclodio del 1427, fu sottomessa al regime feudale (con Chiari e Roccafranca) al conte di Carmagnola. Il 4 giugno 1528 Rudiano venne saccheggiata dalle truppe tedesche del duca di Brunswich. La storia successiva alla caduta della Serenissima (sul finire del XVIII secolo) ha seguito quella del resto della provincia bresciana, attivamente impegnata nella lotta a sostegno della causa nazionale. \nDel suo patrimonio storico-culturale fanno parte, tra le altre cose: la seicentesca parrocchiale, dedicata alla Nativit\u00e0 di Maria Vergine; l'antica chiesa di San Martino di Tours, costruita su un'edicola pagana; la chiesa intitolata a Santa Maria della Misericordia (conosciuta come il Santuario della Madonna dei Prati), ricostruita in stile neoclassico e dotata di un apparato d'affreschi interno riconducibile a Giulio Motta (pittore cremonese del XIX secolo).\nClima.\nIl clima del comune di Rudiano \u00e8 di tipo continentale, caratterizzato da una piovosit\u00e0 significativa durante tutto l'anno. La temperatura media annuale di Rudiano \u00e8 12.8\u00b0C. Situato nella pianura padana, il comune presenta estati molto calde e afose. Le temperature, in tale periodo, possono superare i 30\u00b0C e - insieme con l'elevata umidit\u00e0 dell'aria (che pu\u00f2 raggiungere il 90%) - provocano il fenomeno dell'afa. L'inverno \u00e8 caratterizzato da forti nebbie, che posso perdurare anche intere settimane. Il 7 agosto 2019 il Comune di Rudiano \u00e8 stato colpito da un violento downburst, che ha provocato ingenti danni naturali e ad abitazioni e imprese. \nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nL'agricoltura si mostra molto florida, grazie alle favorevoli caratteristiche del terreno, che consentono proficue coltivazioni di cereali, frumento e foraggi; abbastanza diffuso \u00e8 anche l'allevamento di avicoli e bovini, seguito da quello di suini, ovini e caprini. \nLo sviluppo industriale ha interessato diversi comparti e in particolare quelli edile, metalmeccanico e tessile, che vedono occupato un cospicuo numero di persone; sul posto sono presenti anche fabbriche volte alla produzione alimentari, calzaturiera, chimica e di pelletteria. Le aziende del territorio operano, inoltre, nei comparti della stampa, del legno e del vetro nonch\u00e9 di macchinari volti all'agricoltura, alla silvicoltura e alla produzione di bottoni. \nLe attivit\u00e0 terziarie, oltre a una buona rete distributiva, comprendono l'esercizio del credito e dell'intermediazione monetaria. Le strutture scolastiche garantiscono la frequenza delle classi dell'obbligo, mentre quelle culturali sono rappresentate dalla presenza di una biblioteca. Le strutture ricettive offrono possibilit\u00e0 di ristorazione ma non di soggiorno.\nRelazioni.\nSebbene non registri un significativo movimento turistico, il Comune di Rudiano vanta intense relazioni di carattere lavorativo dovute principalmente alla presenza degli insediamenti industriali, che consentono di richiamare manodopera dai dintorni. I suoi rapporti con i comuni vicini, ai quali i rudianesi si rivolgono - tra le altre cose - per l'istruzione secondaria di secondo grado e per i servizi ospedalieri, sono piuttosto intensi. \nLa vita solitamente tranquilla della comunit\u00e0 si anima in occasione di alcune manifestazioni ricreative, tra cui la tradizionale festa del 1\u00ba Maggio, denominata in dialetto bresciano \"Arti e mestieri de 'na 'olta\" (trad. it.: \"Arti e mestieri di una volta\"). La festa patronale, dedicata alla Nativit\u00e0 di Maria Vergine, viene celebrata l'otto settembre.\nSport, tempo libero e associazioni culturali.\nAll'interno del territorio sono presenti e attivi vari gruppi e associazioni legati allo sport, alle attivit\u00e0 del tempo libero e alle attivit\u00e0 culturali. Tra le pi\u00f9 importanti ed apprezzate sono da ricordare le seguenti.\nSport.\nLa principale squadra di calcio della citt\u00e0 \u00e8 l\"'A.S.D. Accademia Rudianese\". Altre realt\u00e0 importanti per il territorio in tema calcistico sono il \"G.S.O. Rudiano e il G.S. Rudiano\" che onorano il paese rispettivamente nei campionati C.S.I. e A.N.S.P.I., ottenendo risultati di rilevanza regionale e nazionale.\nRudiano vanta della presenza della pallacanestro (\"G.S.O. Rudiano\", che milita nel campionato di Prima Divisione) e della pallavolo femminile e maschile (con l\"'A.S.D. Volley Rudiano 1992).\" \nLe altre associazioni sportive presenti a Rudiano sono: \"A.S.D. Tennis Club\" (tennis)\", A.S.D. Le Libellule 1993\" (ginnastica artistica), \"Associazione Lolly Pop\" (twirling), \"Associazione Shotokan Karate\" (karate), \"A.S.D. Carp Fishing 1955\" (pesca sportiva, soprattutto pesca alla carpa), \"Gruppo Pescatori Sportivi\" (pesca sportiva).\nAssociazioni culturali e di volontariato.\nRudiano vanta la presenza di numerose associazioni attive nel comparto culturale e del volontariato. Il territorio rudianese ospita le sezioni locali di associazioni riconosciute a livello nazionale, come l'A.I.D.O. (Associazione Italiana per la Donazione di Organi, Tessuti e Cellule), l'A.V.I.S. (Associazione dei Volontari Italiani Sangue) e l'A.N.A. (Associazione Nazionale Alpini).\nTra le associazioni di volontariato che operano a livello locale, sono da riconoscere l\"Associazione Volontari del Soccorso Fraterno\" (volta alle attivit\u00e0 di trasporto e supporto sociale per gli anziani e le persone diversamente abili), l\"Associazione Don Pietro Bianchi\" (attivit\u00e0 culturali per gli anziani) e l\"Associazione Cure Palliative Maffeo Chiecca.\"\nInfine, all'interno del Comune di Rudiano sono presenti il \"Motoclub Rudiano Motori\", l'Associazione \"Rudiano e la sua Musica\", l'Associazione \"don Mario Vesconi\", l\"'A.Ge.\" (associazione dei genitori impegnati a supporto delle attivit\u00e0 scolastiche e culturali dei pi\u00f9 giovani) e la \"Vivi Rudiano\" (Associazione dei Commercianti e Artigiani Rudianesi)."}
{"id": "29347", "revid": "125723480", "url": "https://it.wikipedia.org/wiki?curid=29347", "title": "Sabbio Chiese", "text": "Sabbio Chiese (\"S\u00e0bio\" in dialetto bresciano) \u00e8 un comune italiano di abitanti della provincia di Brescia in Lombardia.\nFanno parte del comune di Sabbio Chiese le frazioni di Sabbio Sopra, Clibbio e Pavone.\nIl comune appartiene alla Comunit\u00e0 montana della Valle Sabbia.\nGeografia fisica.\nTerritorio.\nIl comune di Sabbio Chiese si trova in provincia di Brescia, all'incirca a met\u00e0 strada tra il lago di Garda ed il lago d'Idro. Si apre su una conca caratterizzata da terrazzamenti di sabbia e massi, trasportati dai ghiacciai, depositatisi ai due lati del fiume Chiese, che lo attraversa.\nStoria.\nFino al 1616 era denominato semplicemente Sabbio, L'origine del nome deriva dal latino \"sabulum\", sabbia. La specificazione si riferisce alla posizione del luogo sul fiume Chiese.\nAlcuni utensili in selce sono stati rinvenuti in contrada Pavone; oggetti del neolitico in grotte sul versante nord-ovest del monte Selvapiana; una fibula in bronzo nel centro del paese. Di qui passarono Etruschi, Reti e Celti. Il paese divenne centro della dominazione romana nella valle; tale epoca \u00e8 attestata da tre epigrafi catalogate dal Mommsen e da alcune sepolture romano-barbariche sulla \"strada del Bosco\" verso Odolo.\nLa chiesa pi\u00f9 antica sarebbe quella di Pavone, dedicata a San Giovanni Battista; \u00e8 solo leggenda che qui fosse la prima pieve, trasferita poi a Provaglio per maggior sicurezza da alluvioni e invasioni. La rocca ebbe un ruolo nel sistema difensivo della valle e fu coinvolta nei principali eventi, dal passaggio del Barbarossa nel 1162 a quello di Federico II nel 1238, fino a Mastino della Scala e Bernab\u00f2 Visconti (1362). Il riordinamento amministrativo visconteo (1385) colloc\u00f2 Sabbio nella quadra di Valle Sabbia; dopo il 1427 Venezia lo aggreg\u00f2 alla quadra di Montagna.\nNella prima met\u00e0 del '500 Sabbio assistette all'occupazione francese, seguita da una breve reggenza militare spagnola e dal passaggio dei lanzichenecchi, che spogliarono la parrocchiale di San Michele.\nMonumenti e luoghi d'interesse.\nLa Rocca.\nStoria.\nAl centro del paese, su una rupe di roccia dolomitica che si erge alcune decine di metri sopra il letto del fiume Vrenda, sorge la \"Rocca\".\nDalla sommit\u00e0 dell'edificio, in posizione dominante sul resto del paese, con lo sguardo \u00e8 possibile abbracciare gran parte della media Valle Sabbia. Elemento architettonico caratterizzante, l'edificio sorse tra il IX e il X secolo. Probabilmente in origine la \"Rocca\" era un semplice terrapieno protetto da palizzate che successivamente si trasform\u00f2 in bastione o fortezza militare, destinato a dare rifugio ai sabbiensi contro le invasioni di passaggio cos\u00ec frequenti nel Medioevo. Tra il XII ed il XIII secolo Sabbio Chiese e la Valle Sabbia sono teatro delle continue tensioni e scontri tra le fazioni dei Guelfi e dei Ghibellini.\nIl Vaglia riferisce che nel 1330 la Rocca venne occupata dai ghibellini di Mastino della Scala, signore di Verona, ma le vicende belliche la restituirono presto ai guelfi comandati da Tebaldo Graziotti di Vestone.\nSuccessivamente, per tutto il 1400, Sabbio Chiese segue il destino dell'intera Valle ed assiste al conflitto ed alle lotte fra il Ducato di Milano e la Repubblica di Venezia, ed \u00e8 periodicamente oggetto di tentativi di saccheggio a causa dell'incessante passaggio dei diversi eserciti.\nLa repubblica di Venezia, che ormai controlla la Valle Sabbia, decide la riorganizzazione del sistema difensivo dei propri territori. Alla fine del XV secolo i veneziani decidono di privilegiare la ristrutturazione ed il rinforzo della Rocca d'Anfo, decretando pertanto la fine della funzione militare e politica delle altre fortezze della Valle, tra cui la \"Rocca\".\nInizia cos\u00ec la trasformazione della Rocca in santuario dedicato alla Beata Vergine del Campanile (1527) mentre nel 1588, con bolla pontificia, l'edificio viene eletto ad oratorio non consacrato.\nAnche se ha ormai terminato da secoli il suo compito di difesa ed \u00e8 ormai trasformata in edificio di culto e di preghiera, ancora oggi \u00e8 possibile identificare nell'architettura della Rocca alcune parti dell'originario bastione: ad esempio il massiccio portone d'accesso, con posto di guardia e feritoie, le imponenti colonne all'ingresso e parte della scalinata interna.\nStruttura dell'edificio e patrimonio artistico.\nAll'attuale edificio si accede partendo dalla sottostante piazza Rocca.\nSi salgono i 107 scalini della scalinata e, attraversando alla sommit\u00e0 il massiccio portone militare, si accede al piccolo sagrato antistante la chiesa.\nAll'inizio della scalinata da segnalare la cinquecentesca Chiesetta di San Pietro, in passato utilizzata come ospizio e poi scuola elementare. \nNella roccia su cui sorge l'edificio sono stati scavati cunicoli sotterranei e prigioni. Successivamente nella prima met\u00e0 del Cinquecento l'edificio fu risistemato e trasformato in oratorio.\nDal sagrato posto in cima alla balza \u00e8 possibile accedere alla chiesa oltrepassando il pesante portone che la cela. La struttura dell'edificio \u00e8 estremamente originale e si articola in due chiese sovrapposte, entrambe dedicate all'Annunciazione.\nNella chiesa inferiore, di forma decisamente irregolare, si trovano due altari, uno laterale ed un altro centrale, arricchiti da sculture lignee policrome, opera della bottega dei Bosca\u00ec, antichi e celebri intagliatori valsabbini.\nSfortunatamente parte di questo patrimonio artistico venne gravemente danneggiato da un incendio scoppiato nel 1958.\nNella cantoria in legno osserviamo tre immagini e fra queste la Maternit\u00e0, che mostra sullo sfondo il paesaggio di Sabbio con la rocca.\nDal fondo della navata e dal lato della sacrestia, attraverso due scale poste una a destra ed una a sinistra, \u00e8 possibile salire fino alla parte superiore.\nQui l'abside appare protetta da un cancello in ferro battuto che risale ai primi del Cinquecento.\nNella nicchia da segnalare l'affresco della Vergine col Bambino, con ai lati quattro statue dei Profeti.\nNel volto numerosi affreschi: \"Annunciazione\", \"Visitazione\", \"Incarnazione\", \"Maternit\u00e0\", \"Morte di Maria\".\nAlle pareti delle due navate riconosciamo ex voto cinquecenteschi ormai deteriorati, uno dei quali raffigura San Aio.\nUna porticina introduce al campanile, che verosimilmente nel passato fu torre di vedetta e venne eretto nel Cinquecento, quando gi\u00e0 alloggiava un orologio.\nIl porticato esterno, settecentesco, \u00e8 caratterizzato da colonne di marmo.\nMuseo della civilt\u00e0 contadina e dei mestieri.\nIl museo si trova nella ex-chiesetta di S. Nicola da Tolentino, ai piedi del Santuario della Madonna della Rocca, ben visibile dalla Statale oltre il fiume Chiese.\nNella navata sono disposti, secondo una progressione di aree a tema, gli oggetti relativi all'agricoltura, all'allevamento, alle arti tessili, ai mestieri del falegname, fabbro, calzolaio, macellaio, muratore, postino, stagnaro, oste, conciatore, apicoltore, etc.\nUna stanza a soppalco ospita gli oggetti tipici della vita domestica della famiglia contadina : utensili per cucinare e relativi al focolare, ed oggetti relativi alla camera da letto. Nel portico sottostante trovano posto altri strumenti dell'agricoltore ed un barroccino (calesse da passeggio), mentre in una stanza adiacente sono sistemati gli strumenti per la produzione casalinga del vino e dei latticini.\nDi grande interesse \u00e8 la dimostrazione di lavorazione al telaio, da gomitoli di lana vengono creati coloratissimi tappeti, \u00e8 previsto per il futuro la dimostrazione completa del ciclo della lavorazione della lana.\nChiesa di San Michele.\nStoria.\nVerso il 1000 si costru\u00ec una chiesa dedicata a S. Michele.\nLa struttura della chiesa si presenta particolarmente ordinata ed equilibrata: nella facciata che segue lo schema a capanna del tetto (munita di contrafforti laterali, di un rosone e di un oculo tondo), si inserisce un portale cinquecentesco. Sulle pareti laterali vi sono dei contrafforti di pietra squadrata e si aprono finestre allungate, concluse in alto da archi inflessi. I contrafforti sono separati da due cornici che ribadiscono a breve distanza le normali conclusioni della bassa zoccolatura. Lo stile armonico e severo del romanico lombardo, sembra cessare con l'affermarsi della nuova architettura \u2018sacra\u2019 promossa dagli Ordini mendicanti, fiorita nel XIII secolo. Un modello semplice in apparenza, ad aula unica o a \u2018sala\u2019, derivato da influenze cistercensi, francesi e lombarde; architettura che si limita a riutilizzare strutture preesistenti. Uno stile che si rivel\u00f2 dominante anche nei confronti delle successive realizzazioni tra il XIV e XV secolo. Diffusione che non espresse episodi architettonici esaltanti, tuttavia \u00absignificanti e paradigmatici nella comune voluta riduzione dell'architettura a funzione e struttura, nel superamento del complesso percorso simbolico dei ritmi icnografici e figurativi romanici, verso una spazialit\u00e0 chiara, immediata e non priva di enfasi scenica. Nel corpus delle chiese mendicanti questa. unit\u00e0 di concezione, che potremmo dire meta-architettonica, precede e in un certo senso supera la specificit\u00e0 delle scelte spaziali e formali. In altre parole le chiese mendicanti realizzano tipi e modelli precisi sulla base di una scelta, paradossalmente indifferente alla tipologia, nella quale prevale l'utilizzo dell'architettura come luogo e non pi\u00f9 come simbolo\u00bb.\nTemi pi\u00f9 complessi sono nella zona absidale \u00abricavati per\u00f2 anch'essi, si pu\u00f2 dire, dalla stessa tradizione artigianale e innestati in un insieme di convincente unit\u00e0 e coerenza. L'interno, purtroppo guastato da una decorazione recente, comporta una serie di cinque campate separate da quattro archi acuti sostenuti da semipilastri. L'imposta \u00e8 segnata da una piccola cornice. Il profondo coro strutturato in una volta a vela, collegato attraverso una fitta seria di \u00abunghie\u00bb ad un sistema di pilastrini che fanno da tramite alla cornice d'imposta, rappresenta probabilmente la fase terminale della costruzione, con mezzi che si possono dire, per questo periferico angolo della provincia, \u2018rinascimentali\u2019\u00bb.\nSulle quadrelle del soffitto \u00e8 stata pi\u00f9 volte segnata la data 1548, sotto la cornice esterna in granito dell'abside centrale si legge 1549, quasi alla base della conchiglia decorativa dell'abside minore a destra \u00e8 scritto 1551.\nQueste date segnano alcune fasi della ricostruzione della chiesa, notizia confermata anche dall'indicazione 1482 figurante sotto al deposito degli olii santi. Sull'ampia abside romanica si \u00e8 innestata la nuova navata che utilizza il tracciato della vecchia chiesa forse altrettanto ampia. Della chiesa primitiva si sono in parte imitate le forme e lo stile, ma alla nuova costruzione si \u00e8 probabilmente dato maggiore ampiezza.\nLa chiesa lungo i secoli ha registrato molte trasformazioni, fortunatamente non furono irrimediabili e, con gli ultimi restauri, si \u00e8 riusciti in qualche modo a correggerle.\nOpere d'arte.\nNella parrocchiale di San Michele a Sabbio sono certamente del Caylina le quattro lunette con: Phrigia, Eliseus, Helias e Cumea, mentre le altre sono state realizzate da Vittorio Trainini.\nSulla parete di sinistra (voltando le spalle all'ingresso principale) la cappella della \u00abMadonna del Rosario\u00bb \u00e8 decorata con un'ancona lignea a colonne sormontate da trabeazione e timpano, contiene la pala di Giovan Battista Galeazzi (figlio del pittore Agostino Galeazzi a sua volta allievo del Moretto), opera realizzata nel 1585. La pala di Sabbio \u00e8 firmata in basso a sinistra: \u00abJohannes Baptista de Galeatijs Brixiensis fecit 1585\u00bb, olio su tela (185 x 275\u00a0cm), in discreto stato di conservazione. Con il tema della \u00abMadonna del Rosario\u00bb il pittore rinnova la pratica dell'ucronia, cio\u00e8 del mescolare un motivo religioso o mistico con personaggi del presente in un'unica immagine coerente. L'opera \u00e8 magistralmente dipinta soprattutto nella parte bassa con i gruppi di Santi, cardinali e vescovi, inoltre religiose, Sante e nobili donne colti in atteggiamento devoto.\nLa \u00abDeposizione\u00bb attribuita a Johannes da Ulma (l'ultimo recente restauro non ha fatto ritrovare alcuna firma) \u00e8 collocata nell'ancona lignea della cappella di destra (sempre voltando le spalle all'ingresso principale), chiusa in alto a semicerchio, con la croce posta quasi al limite della composizione, il Cristo calato e sorretto da pi\u00f9 figure maschili; pi\u00f9 in basso, il gruppo con la Madonna e la Maddalena.\nIl polittico di San Michele a Sabbio, datato dal Panazza 1548-1551 (anni della ricostruzione della chiesa) \u00e8 sicuramente opera di Dionisio Brevio; \u00e8 suddiviso in sei scomparti (in origine trattenuti da una cornice della \u00abBottega\u00bb dei Boscai: in alto \u00abSan Lorenzo\u00bb con \u00abSan Michele Arcangelo\u00bb e \u00abSanto Vescovo\u00bb, mentre in basso vi sono \u00abSan Giovanni Battista\u00bb, \u00abMadonna con Bambino e angeli\u00bb e \u00abSan Pietro\u00bb. Il Panazza assegnava al Brevio soltanto cinque delle sei tavole; la Madonna con Bambino aveva preferito assegnarla ad un artista vicino ai modi di Zenone Veronese. Invece \u00e8 del Brevio. Infatti se osserviamo il dipinto \u00abRitratto di donna\u00bb (La Velata) di Palazzo Pitti a Firenze (del 1516), certamente la \u00abFornarina\u00bb, e il \u00abRitratto di giovane donna\u00bb (La Fornarina) (intorno al 1519), della Galleria Nazionale di Roma, opere di Raffaello, e, li raffrontiamo con la Madonna di Sabbio, noteremo una straordinaria somiglianza che non \u00e8 soltanto palese. La Madonna di Sabbio \u00e8 un ritratto della senese Margherita Luti, figlia del fornaio della contrada di Santa Dorotea a Roma, amica intima di Raffaello.\nSono del 1940 gli affreschi \u00abPreludio all'istituzione dell'eucaristia\u00bb (Abramo che offre il pane e il vino a Melchisedec) e \u00abL'ultima cena\u00bb.\nCultura.\nSimboli.\nLo stemma del Comune \u00e8 costituito da uno scudo appuntato detto sannitico, con pezza araldica campagna.\nLa striscia che occupa la parte inferiore rappresenta un prato verde/giallo su cui insistono 10 covoni di fieno sormontati da un rastrello affiancato da due alabarde. Una corona araldica di comune sovrasta lo scudo mentre un ramo di ulivo ed un ramo di quercia, uniti da un nastro rosso, lo contornano a simboleggiare pace, forza e laboriosit\u00e0.\nIl Gonfalone \u00e8 costituito da un drappo blu cobalto al cui centro campeggia lo stemma del Comune sovrastato dalla scritta \u201cCOMUNE DI SABBIO CHIESE\u201d e contornato da un motivo floreale argenteo.\nLo stemma del Comune di Sabbio Chiese, che \u00e8 anche simbolo della Valle, venne ordinato nel 1909 al pittore Giovanni Vernini da Sal\u00f2 per la somma di Lire 500. L'opera di restauro, fatta circa 20 anni fa, fu affidata ad Achille Lazzari.\nSociet\u00e0.\nEtnie e minoranze straniere.\nGli stranieri residenti a Sabbio Chiese al 1\u00b0 gennaio 2021 sono 400 e rappresentano il 10,1% della popolazione residente. Le nazionalit\u00e0 maggiormente rappresentate sono:\nEconomia.\nStoricamente sede di attivit\u00e0 agricole, ai nostri giorni queste hanno assunto un ruolo del tutto marginale, mentre grande impulso hanno preso le attivit\u00e0 artigiane di lavorazione dei metalli, soprattutto per la produzione di coltelli e armi da taglio, e le attivit\u00e0 commerciali."}
{"id": "29348", "revid": "57872", "url": "https://it.wikipedia.org/wiki?curid=29348", "title": "Moconesi", "text": "Moc\u00f2nesi (\"Moconexi\" in ligure) \u00e8 un comune italiano sparso di abitanti della citt\u00e0 metropolitana di Genova in Liguria. La sede comunale \u00e8 situata nella frazione di Ferrada.\nGeografia fisica.\nIl territorio comunale si trova nell'alta val Fontanabuona lungo il torrente Lavagna, ad est di Genova. La frazione di Santa Brilla si trova in un'exclave del territorio comunale, che si estende interamente in alta val Trebbia.\nNel territorio \u00e8 collocato, tra Moconesi e Neirone, il monte Caucaso (1250 m.). Altre vette del territorio il Bric della Povera Donna (1118 m), il monte Rocio (852 m), il monte Mezzano (788 m), il monte Albareto (775 m).\nStoria.\nSul territorio di Moconesi sono stati ritrovati reperti relativi alla presenza umana risalente al periodo del Mesolitico.\nIl toponimo, con il significato \"casa di Moco\" o \"dei Mochi\", fa riferimento ai possedimenti di una famiglia di liguri romanizzati; il nome \u00e8 attestato ad esempio nella tavola bronzea di Polcevera, risalente al 117 a.C., dove \u00e8 citato un Moco Meticanio, rappresentante dei Genuati nella disputa con i Langatii oggetto della sentenza.\nIl comune \u00e8 stato soggetto alla famiglia Fieschi conti di Lavagna, per poi diventare dominio della Repubblica di Genova dal 1147. In Moconesi nacque Giovanni Colombo, nonno di Cristoforo.\nLa Repubblica genovese aveva sottoposto il paese nella podesteria di Rapallo e, dal 1608, nel successivo capitaneato, facente parte di quella porzione di territorio rapallese denominato \"d'oltremonte\" comprendente la media val Fontanabuona.\nNel 1797 con la dominazione francese di Napoleone Bonaparte la costituita municipalit\u00e0 rientr\u00f2 dal 2 dicembre nel dipartimento del Golfo del Tigullio, con capoluogo Rapallo, all'interno della Repubblica Ligure. Dal 28 aprile del 1798 con i nuovi ordinamenti francesi, Moconesi rientr\u00f2 nell'VIII cantone, capoluogo Ferrado (oggi Ferrada), della giurisdizione del Tigullio e dal 1803 centro principale del II cantone del Golfo del Tigullio nella giurisdizione dell'Entella. Annesso al Primo Impero francese, dal 13 giugno 1805 al 1814 venne inserito nel dipartimento degli Appennini. Durante la dominazione d'oltralpe si registrarono, intorno al 1800, ribellioni e contrasti tra la popolazione locale per tale avvenimento.\nNel 1815 fu inglobato nel Regno di Sardegna, secondo le decisioni del congresso di Vienna del 1814, che sottopose la municipalit\u00e0 di Moconesi nella provincia di Chiavari sotto la divisione di Genova. Dal 1859 al 1926 il territorio fu compreso nel VI mandamento di Cicagna del circondario di Chiavari dell'allora provincia di Genova, nel Regno d'Italia.\nDal 1973 al 30 aprile 2011 ha fatto parte della Comunit\u00e0 montana Fontanabuona.\nSimboli.\nLo stemma e il gonfalone del Comune di Moconesi sono stati concessi con il decreto del presidente della Repubblica del 22 ottobre 1963.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Moconesi sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nMedia.\nStampa.\nA Moconesi dal 2007, per iniziativa dell'Editoriale Publidea sas, si pubblica il mensile gratuito \"Il Giornale della Fontanabuona e dell'Aveto\", diretto dal giornalista genovese Fabrizio Cerignale.\nGeografia antropica.\nIl territorio comunale comprende, oltre al borgo di Moconesi e al capoluogo Ferrada, le frazioni di Cornia, Dragonaria, Gattorna, Pezzonasca, Santa Brilla e Terrarossa Colombo, per un totale di 16,27\u00a0km\u00b2.\nConfina a nord con il comune di Neirone e Favale di Malvaro, a sud con Tribogna e Cicagna, ad ovest con Neirone e Tribogna e ad est con Favale di Malvaro e Lorsica. L'exclave di Santa Brilla confina con Torriglia e Montebruno e, a sud, con l'exclave di Barbagelata del comune di Lorsica.\nEconomia.\nL'economia del comune \u00e8 principalmente legata al commercio e alla lavorazione dell'ardesia finalizzata ad un uso edilizio ed a elementi d'arredo, oppure artistico, (sono presenti cave per l'estrazione a C\u00f2rnia) e solo marginalmente all'agricoltura, specie nella coltivazione dell'olivo e della vite, oltre che al turismo.\nNel fondovalle, le frazioni di Ferrada e Gattorna sono rinomate per i moderni negozi e sono inoltre presenti piccole e medie aziende e imprese artigianali. Gattorna \u00e8 famosa per la produzione del giocattolo cosiddetto \"povero\": nel dopoguerra da qui partivano i venditori ambulanti che con i loro \"fundin\" (la tipica valigia che conteneva la merce e, aprendosi, fungeva da espositore) raggiungevano i mercati e le fiere di tutta Italia e dell'Europa centrale, portando ai bimbi le tipiche girandole, vero simbolo del paese.\nInfrastrutture e trasporti.\nStrade.\nIl centro di Moconesi \u00e8 attraversato principalmente dalla strada statale 225 della Val Fontanabuona che gli permette il collegamento stradale con Cicagna, ad est, e con Lumarzo ad ovest. Ulteriori collegamenti viari sono la strada provinciale 333 di Uscio che collega la costa di Recco (passando per i centri di Avegno e Uscio) con l'entroterra della media val Fontanabuona; la provinciale 21 e la provinciale 22 per il raggiungimento dei comuni di Neirone e Tribogna.\nMobilit\u00e0 urbana.\nDai comuni di Chiavari, Genova e Recco un servizio di trasporto pubblico locale gestito dall'AMT garantisce quotidiani collegamenti bus con Moconesi e per le altre localit\u00e0 del territorio comunale.\nSport.\nLe squadre di calcio del comune sono il F.C.D. Moconesi Fontanabuona 92, militante in terza categoria, e il Cornia, iscritto al campionato di Seconda Categoria."}
{"id": "29349", "revid": "1705737", "url": "https://it.wikipedia.org/wiki?curid=29349", "title": "Sale Marasino", "text": "Sale Marasino (\"Sale Maraz\u00ec\" in dialetto bresciano) \u00e8 un comune italiano di abitanti della provincia di Brescia, affacciato sulla sponda orientale del lago d'Iseo, in Lombardia.\nGeografia fisica.\nTerritorio.\nSale Marasino \u00e8 adagiato sulla riva orientale del lago d'Iseo, in un ampio anfiteatro naturale e si trova a circa 200 m s.l.m.Alle spalle dell'abitato si erge la cima montuosa pi\u00f9 alta del lago, \"Punta Almana\", con i suoi 1391 metri di altitudine, che fa parte del territorio di Sale Marasino e segna il confine col comune di Gardone Val Trompia.Il suo territorio confina a Nord con il comune di Marone, a Sud con il comune di Sulzano, a est con Polaveno e Gardone Val Trompia ed a ovest, via lago, col comune di Monte Isola.\nStoria.\nSale Marasino \u00e8 formato da due comuni anticamente separati: Sale, in riva al lago, e Marasino, che si trova in collina ed era gi\u00e0 abitato in epoca romana. Sale, in epoca romana, era attraversato da un'importante strada romana consolare che metteva in comunicazione Brescia (lat. \"Brixia\") con la Val Camonica (lat. \"Vallis Camunnorum\") costeggiando il lago d'Iseo (lat. \"Sebinus lacus\": da cui il nome della strada) e terminando a \"Rognum\" (Rogno).\nNel Medioevo i monaci Benedettini procedettero alla bonifica della costa acquitrinosa creando le premesse per lo sviluppo di Sale nel Cinquecento, periodo nel quale furono anche costruite molte abitazioni signorili.\nLe attivit\u00e0 economiche di maggior rilievo furono sino all'Ottocento la produzione del carbone di legna, la lavorazione della lana e la coltura dell'olivo.\nGrazie alla sua posizione geografica, fu a lungo anche scalo commerciale privilegiato per il mercato della torba proveniente dalle torbiere del basso Sebino e destinata all'alto lago e alla Val Camonica.\nNell'800 e nella prima met\u00e0 del Novecento, oltre ad essere divenuto importante centro laniero, grazie alla presenza del lago ed all'abbondanza di corsi d'acqua, sorsero anche numerose filande e fior\u00ec la bachicoltura.\nMonumenti e luoghi d'interesse.\nDimore signorili cinquecentesche.\nSul territorio di Sale Marasino sorgono alcuni esempi di importanti dimore signorili. Prospicienti al lago si trovano \"villa Martinengo Villagana\", sita leggermente fuori dell'abitato, che \u00e8 una delle residenze storiche pi\u00f9 rilevanti dell'intero Sebino, e \"villa Dossi\", poi \"Mazzucchelli\", entrambe del cinquecento. Nel centro storico, in origine anch'esso affacciato a lago, ma ora prospiciente la strada costiera, vi \u00e8 il cinquecentesco \"palazzo Averoldi\", poi \"Giugni\", con affreschi di Giovanni da Marone e di altri pittori della scuola del Romanino.\nArchitetture religiose.\nLa \"chiesa di San Zenone\", dedicata al santo che secondo la tradizione protegge i pescatori, \u00e8 attestata come pieve dalle fonti documentarie almeno dalla fine del XIII secolo. Tuttavia le indagini archeologiche svolte a partire dal 2000 sotto la direzione della Soprintendenza Archeologica della Lombardia nell'area della piazza accanto alla chiesa, nonch\u00e9 l'analisi del complesso edilizio della canonica svolta durante i recenti interventi di restauro, hanno messo in luce una sequenza storica risalente almeno all'XI secolo.\nL'attuale edificio \u00e8 stato eretto tra il 1737 ed il 1754 ad imitazione del Duomo nuovo di Brescia con abside sporgente, su progetto di Giovan Battista Caniana. Contiene pitture di Francesco Monti e Giovanni Zanardi, tele di G.B. Sassi (\"Madonna del Rosario\"), Grazio Cossali (\"San Carlo\") ed in sacrestia pala del 1598 di Pier Maria Bagnadore. La pala dell'altare maggiore \u00e8 di Pompeo Ghitti ed \u00e8 corredata da candelabri e medaglioni bronzei di Giuseppe Filiberti. Nel 1870, durante la realizzazione della strada litoranea di Sale Marasino, \u00e8 stato abbellito da una gradinata marmorea disegnata dall'architetto Carlo Melchiotti.\nAccanto alla chiesa di San Zenone sorge l'antica \"pieve di Santa Maria\" con alto campanile cinquecentesco.\nNella vicina contrada \"Curetto\", si trova la \"chiesa di San Pietro dei Disciplini\", databile alla prima met\u00e0 del Cinquecento, tipica pieve lombarda ad aula unica, con interessante matroneo ligneo.\nIn localit\u00e0 \"Conche\" sorge la \"chiesa di San Giovanni Battista\", costruita da G.B. Galli negli stessi anni della succitata Parrocchiale in simile stile tardo barocco.\nNella frazione di \"Marasino\" \u00e8 ubicata la \"chiesa di Sant'Antonio abate\", pieve rustica di semplice impianto architettonico, con al suo interno interessante affresco absidale tardo quattrocentesco raffigurante Sant'Antonio abate attribuito a Giovanni da Marone.\nNella frazione di \"Gandizzano\", si trova il \"Santuario della Madonna della neve\" eretto in stile neoclassico alla fine del XVIII secolo. La nuova fabbrica venne costruita conglobando una chiesa preesistente databile tra il 1450 ed il 1536, di cui rimane un ciclo di affreschi, datati 1539, con interessante narrazione organica della passione, morte e resurrezione di Cristo."}
{"id": "29352", "revid": "322321", "url": "https://it.wikipedia.org/wiki?curid=29352", "title": "San Gervasio Bresciano", "text": "San Gervasio Bresciano (\"San Gerv\u00e0s\" in dialetto bresciano) \u00e8 un comune italiano di abitanti della provincia di Brescia in Lombardia.\nOrigini del nome.\nIl Mazza (1986) riporta due ipotesi sulle origini del toponimo. Nella prima, esso deriva dal santo milanese Gervasio, martirizzato con il fratello Protasio. La seconda sostiene che il toponimo fu assegnato in epoca medievale dall'abbazia vallombrosana di San Giacomo al Mella che disponeva di alcune propriet\u00e0 in zona.\nStoria.\nSecondo Mazza, i ritrovamenti in loco di epoca romana fanno ritenere probabile la presenza di un insediamento di tale epoca. Sulla base della ricostruzione del Tozzi (1972), a nord del centro abitato attuale passava il 41\u00ba decumano, mentre il 26\u00ba cardine passava nei pressi.\nLa zona inizi\u00f2 ad essere abitata dal VII secolo, con la formazione di una corte nelle attuali localit\u00e0 di Casacce e Baite.\nLa maggior parte del territorio fu propriet\u00e0 del capitolo della cattedrale di Brescia, fino al 1797, quando tali beni furono incamerati e venduti dalla Repubblica Cisalpina.\nIl comune si organizz\u00f2 nel XV secolo. Nel 1427 giur\u00f2 fedelt\u00e0 alla Repubblica di Venezia.\nIl 1\u00ba marzo 1447 il paese sub\u00ec il saccheggio da parte degli eserciti viscontei; fu occupato brevemente dai milanesi nel giugno 1452, per poi essere liberato dall'esercizio veneziano l'anno seguente.\nNel XVI secolo, risulta presente a Roma una colonia di alcuni mercanti provenienti da San Gervasio, tra i quali Bartolomeo Zanca, Defendente Beltrame e Paolo Loda.\nAl Quattrocento risalgono le origini della famiglia Sangervasio, il cui ultimo discendente, Gerolamo, resse il comune di Brescia durante le Dieci giornate.\nSimboli.\nLo stemma comunale \u00e8 stato concesso con regio decreto del 20 novembre 1927.\nMonumenti e luoghi d'interesse.\nChiesa parrocchiale dei Santi Gervasio e Protasio.\nL'edificio originario risale al XVII secolo; fu poi ristrutturato alla fine dell'Ottocento e nel 1940.\nGli affreschi sono riconducibili a due periodi: quelli del 1895-99 sono opera di Luigi Gainotti, mentre quelli 1940 sono di Vittorio Trainini. Sono presenti due croci astili: una del XV secolo e un'altra del XVII secolo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 377 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nNel territorio di San Gervasio Bresciano, accanto all'italiano, \u00e8 parlata la lingua lombarda prevalentemente nella sua variante di dialetto bresciano."}
{"id": "29354", "revid": "330019", "url": "https://it.wikipedia.org/wiki?curid=29354", "title": "Montebruno", "text": "Montebruno (\"Montebrun\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nTerritorio.\nIl territorio comunale \u00e8 situato in val Trebbia, sviluppatosi lungo la riva sinistra del fiume Trebbia, ad est di Genova. Tra le vette del territorio il monte Collere (1289 m), il monte Posasso (1234 m), il monte Possasco (1183 m), il monte Fracellana (1129 m), il monte Fogliata (999 m), la cima del Conco (745 m).\nIl territorio fa parte del Parco naturale regionale dell'Antola.\nStoria.\nMontebruno sorge lungo l'antica strada che univa Genova a Piacenza. Fin dall'epoca longobarda vi operavano i monaci dell'abbazia di San Colombano di Bobbio.\nSuccessivamente il territorio fece parte dei possedimenti dell'abbazia di Patrania, fondata dai monaci di Bobbio, fino al passaggio nel X secolo nei possedimenti dell'abbazia di San Marziano di Tortona.\nIl suo antico toponimo (Castrum Montisbruni) viene testimoniato nel 1164 su un documento con cui Federico Barbarossa concedette il territorio al marchese Obizzo Malaspina, che vi costru\u00ec un castello.\nDivenne successivamente dominio dei conti Fieschi di Lavagna che ottennero il feudo fino alla congiura dei Fieschi del 1547.\nFu quindi territorio feudale della famiglia genovese Doria ottenendo, dal 1668, il diritto di zecca e conservando il borgo fino alla fine del XVIII secolo, quando il territorio pass\u00f2 alla Repubblica di Genova.\nNel 1797 con la dominazione francese di Napoleone Bonaparte rientr\u00f2 dal 2 dicembre nel dipartimento dei Monti Liguri Orientali, con capoluogo Ottone, all'interno della Repubblica Ligure. Dal 28 aprile del 1798 con i nuovi ordinamenti francesi, Montebruno rientr\u00f2 nel VII cantone, come capoluogo, della giurisdizione dei Monti Liguri Orientali e dal 1803 centro principale del III cantone dell'Appennino nella giurisdizione dell'Entella. Annesso al Primo Impero francese dal 13 giugno 1805 al 1814 venne inserito nel dipartimento di Genova.\nNel 1815 fu inglobato nel Regno di Sardegna, e successivamente nel Regno d'Italia dal 1861. Dal 1859 al 1926 il territorio fu compreso nell'XI mandamento di Torriglia del circondario di Genova dell'allora provincia di Genova.\nIl 17 luglio del 1908 si verific\u00f2 un violento nubifragio con una piena straordinaria della Trebbia che devast\u00f2 case e campagne soprattutto nel territorio del mandamento bobbiese di Ottone e fra i confini delle provincie di Genova e Pavia, con gravi danni nell'abitato di Gorreto, distruggendo cinque ponti lungo la statale 45 interrompendo le comunicazioni stradali fra Ottone e Torriglia, e la linea telegrafica fra Bobbio e Genova; danni ed allagamenti anche nel piacentino a Rivergaro e a Sant'Antonio a Trebbia nei pressi di Piacenza.\nDistruzioni imponenti e danni pi\u00f9 ingenti si verificarono, invece, con l'alluvione che colp\u00ec la val Trebbia il 19 settembre 1953.\nDal 1973 al 31 dicembre 2008 \u00e8 stata la sede amministrativa della Comunit\u00e0 montana Alta Val Trebbia e, con le nuove disposizioni della Legge Regionale n\u00ba 24 del 4 luglio 2008, ha fatto parte fino al 2011 della Comunit\u00e0 montana delle Alte Valli Trebbia e Bisagno.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Montebruno sono .\nCultura.\nMusei.\nAdiacente al santuario di Nostra Signora di Montebruno \u00e8 ospitato, nei locali del convento, il museo di cultura contadina dell'Alta val Trebbia; il museo etnografico conserva testimonianze della vita e dell'artigianato locale dei secoli passati, con esposizione di attrezzi agricoli, mobili e oggetti di uso quotidiano dei contadini delle comunit\u00e0 della val Trebbia.\nEventi.\n\"Il volo di Sophie Blanchard\", con mongolfiere, deltaplani e mostre collaterali. Rievocazione storica dell'atterraggio di emergenza che Sophie Blanchard, partita da Milano, effettu\u00f2 nei pressi di Montebruno, a causa di forti correnti ascensionali, il 15 agosto del 1811.\nGeografia antropica.\nIl territorio comunale \u00e8 costituito, oltre al capoluogo, dalle frazioni di Caprili, Cassinetta, Conio di Mezzo, Croso, Lunga, Pianazzo, Seppioni, Sottoripa, Tartogni e Zeppado per un totale di 17,68\u00a0km\u00b2.\nConfina a nord con i comuni di Rondanina e Fascia, a sud con Moconesi (exclave di Santa Brilla) e Lorsica, ad ovest con Torriglia e ad est con Fontanigorda e Rezzoaglio.\nEconomia.\nL'economia comunale si basa principalmente sull'agricoltura - coltivazione di patate, legumi e foraggi - e sull'allevamento del bestiame.\nInfrastrutture e trasporti.\nStrade.\nIl centro di Montebruno \u00e8 attraversato principalmente dalla strada statale 45 di Val Trebbia che gli permette il collegamento stradale con Torriglia, ad ovest, e con Rovegno a nord est. Ulteriori collegamenti viari sono la strada provinciale 15 del Brugneto, la provinciale 48 del Fregarolo collegandosi con Rezzoaglio e quindi in val d'Aveto e la provinciale 56 di Barbagelata per l'omonima frazione di Lorsica.\nMobilit\u00e0 urbana.\nDal comune di Torriglia un servizio di trasporto pubblico locale gestito dall'AMT garantisce quotidiani collegamenti bus con Montebruno e per le altre localit\u00e0 del territorio comunale.\nAmministrazione.\nAltre informazioni amministrative.\nMontebruno fa parte dell'Unione dei comuni montani dell'Alta Val Trebbia."}
{"id": "29355", "revid": "1516566", "url": "https://it.wikipedia.org/wiki?curid=29355", "title": "Montoggio", "text": "Montoggio (\"Monteuggio\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nIl territorio di Montoggio \u00e8 situato in alta valle Scrivia, a nord-est di Genova, in corrispondenza della confluenza dei torrenti Laccio e Pentemina dai quali ha poi origine lo Scrivia. Il paese \u00e8 adagiato alla base del versante destro della valle, in una conca dominata dal monte Bano (1035 m s.l.m.).\nAltre vette del territorio il monte Liprando (1122 m), il monte Badriga (1104 m), il monte Garego (1033 m), il monte Moro (986 m), il monte Alpesisa (984 m), il monte Tacche (964 m), il monte della Croce (961 m), il monte Caricato (953 m), il monte Acuto (948 m), il monte di Luega (944 m), il monte Lago (942 m), il monte Banca (928 m), il monte Chiappa (927 m), il monte Carossino (839 m), La Sella (812 m), il monte Cornua (805 m), il monte Alpe (799 m), il monte Bonetto (772 m).\nUna diga presso il rio delle Noci ha permesso negli anni venti del Novecento la costruzione di un bacino idrico artificiale presso la localit\u00e0 omonima.\nStoria.\nLe prime notizie storiche su Montobbio, con questo toponimo gli storici identificano il paese nell'antichit\u00e0, vengono riportate a partire dal X secolo. Il borgo fu un antico possedimento dei vescovi di Tortona: alcuni testi del 1157 e del 1161 confermano il possedimento del locale castello e delle terre con approvazione dei pontefici Adriano IV e Alessandro III. Divenne quindi propriet\u00e0 feudale della famiglia Malaspina quando l'imperatore Federico Barbarossa, con diploma del 23 settembre 1164, consegn\u00f2 a Opizzone Malaspina le terre feudali; nel 1221 fu l'imperatore Federico II di Svevia a confermare alla famiglia malaspiniana, nella persona di Opizzone Corrado Malaspina, le terre dell'alta valle Scrivia e quindi Montoggio.\nDurante la congiura del 1547 dei Fieschi contro la repubblica genovese, il castello montoggese fu assediato strenuamente dall'esercito genovese, comandato dal capitano Agostino Spinola. A seguito infatti della morte di Giovanni Luigi Fieschi, uno degli artefici della congiura contro l'ammiraglio onegliese Andrea Doria, il maniero fu occupato dal fratello Gerolamo Fieschi assieme ai suoi fedeli. Su suggerimento dello stesso Doria il castello fu minato e fatto brillare, riuscendo cos\u00ec a riconquistare il borgo e a sottoporlo definitivamente come feudo della repubblica.\nDurante l'invasione dell'esercito austriaco nel 1747 il territorio fu campo di battaglia tra i Genovesi e gli Austriaci per il dominio delle terre nella guerra di successione austriaca.\nNel 1797 con la nuova dominazione francese di Napoleone Bonaparte la municipalit\u00e0 di Montoggio rientr\u00f2 dal 2 dicembre nel dipartimento dei Monti Liguri Occidentali, con capoluogo Rocchetta Ligure, all'interno della Repubblica Ligure. Dal 28 aprile del 1798 con i nuovi ordinamenti francesi, Montoggio divenne capoluogo del III cantone della giurisdizione dei Monti Liguri Occidentali e dal 1803 centro principale del VII cantone della Scrivia nella giurisdizione del Lemmo. Annesso al Primo Impero francese, dal 13 giugno 1805 al 1814 venne inserito nel dipartimento di Genova.\nNel 1815 fu inglobato nel Regno di Sardegna, cos\u00ec come stabil\u00ec il congresso di Vienna del 1814 anche per gli altri comuni della repubblica ligure, e successivamente nel Regno d'Italia dal 1861. Dal 1859 al 1926 il territorio fu compreso nel XII mandamento di Staglieno del circondario di Genova dell'allora provincia di Genova.\nAl 1893 \u00e8 risalente il distacco della frazione di Frassinello e il suo accorpamento nel nuovo comune di Valbrevenna, costituito unendo varie frazioni dei comuni di Casella, Savignone e Montoggio.\nDurante la seconda guerra mondiale fu lungamente bombardato dalle truppe aeree alleate, mentre risale al 14 aprile del 1945 la violenta battaglia tra i partigiani locali della \"Brigata Balilla\" (denominazione tratta dal leggendario Balilla genovese) e i tedeschi.\nDal 1973 al 31 dicembre 2008 ha fatto parte della Comunit\u00e0 montana Alta Valle Scrivia e, con le nuove disposizioni della Legge Regionale n\u00b0 24 del 4 luglio 2008, fino al 2011 della Comunit\u00e0 montana Valli Genovesi Scrivia e Polcevera.\nSimboli.\nLo stemma riunisce il bandato dei Fieschi con la croce di San Giorgio, simbolo di Genova. Lo stemma e il gonfalone del comune di Montoggio sono stati concessi con il decreto del presidente della Repubblica dell'11 marzo 1981.\nMonumenti e luoghi d'interesse.\nArchitetture militari.\nI ruderi dell'antico castello sono ubicati presso le alture di Montoggio e tale edificio viene ricordato nella storia del paese per i tragici eventi che caratterizzarono nel 1547 la celebre congiura dei Fieschi contro la Repubblica di Genova. Originariamente la piazza d'armi si presentava con una lunghezza complessiva di circa settanta metri e larga venticinque; uno spesso muraglione merlato e con la presenza di numerose feritoie circondava per intero la piazza terminando con un profondo fossato attorno.\nOltre al fossato vi era il corpo principale del maniero munita anch'essa di una massiccia costruzione quadrata e agli angoli svettavano complessivamente quattro torri circolari; una quinta torre era situata al centro della costruzione principale ed era il luogo ove soggiornavano i componenti della nobile famiglia dei Fieschi.\nL'11 giugno del 1547 il governo della repubblica genovese ne ordinava l'immediata distruzione e l'ordine venne prontamente eseguito nel settembre dello stesso anno; il castello fu minato per permettere una pi\u00f9 facile demolizione, ma a causa del forte spessore delle mura l'opera completa di demolizione dovette essere prolungata per i due anni successivi.\nAree naturali.\nDal Colle di Creto al passo della Scoffera, si snoda il percorso n. 27 dell'Alta Via dei Monti Liguri, denominato Scoffera. Questo percorso escursionistico, segna lo spartiacque fra la costa della Liguria, dove si trova Genova e dalla parte opposta, la Pianura Padana, dove si trova Montoggio. Perci\u00f2, questo tronco dell'Alta Via Ligure \u00e8 relativamente accessibile, per facili escursioni di una giornata, attraverso boschi e laghi, che si incontrano percorrendola.\nLa zona \u00e8 facilmente accessibile in automobile, dalla strada che da Creto conduce a Montoggio. Circa a met\u00e0 di questa strada ci sono delle diramazioni che portano ad Acquafredda Superiore, da cui si domina Crocetta d'Orero, punto di partenza del sentiero, oppure sul versante opposto, percorrendo la strada che porta in val Noci, dove si incontrano la frazioni di Noci, Sanguineto Inferiore, Sanguineto Superiore e Veixe. In val di Noci \u00e8 stata costruita negli anni venti del Novecento, una diga che ha formato il lago artificiale di Val Noci, uno dei serbatoi idrici che alimentano gli acquedotti genovesi. Dalla val Noci \u00e8 possibile raggiungere i monti posti sullo spartiacque (Alpesisa, Bano e Candelozzo).\nUn altro accesso \u00e8 possibile dal valico della Crocetta d'Orero, raggiungibile con le due strade provinciali che collegano Genova Bolzaneto con Casella passando rispettivamente per Sant'Olcese e Serra Ricc\u00f2, anche con la ferrovia a scartamento ridotto Genova-Casella.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Montoggio sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale \u00e8 costituito, oltre al capoluogo, da numerose localit\u00e0 e centri minori quali Acquafredda Inferiore, Acquafredda Superiore, Alboreta, Barche, Bargagliotti, Bromia, C\u00e0, Cagliardo, Caiasca, Campelo, Campovecchio, Carpi, Carsegli, Cas\u00e0, Casalino, Cascinette, Case Vecchie, Castiglione, Chiappa, Cognole, Colletta, Corneto, Costa Inferiore, Costa Superiore, Cravasco, Creto, Dego, Fasciou, Fontanasse, Fregaiasse, Gazzolo, Gorretta, Granara, Montemoro, Montoggio, Morasco, Noci, Poggio, Ponti, Prato grande, Prato lungo, Rione, Riv\u00e9, Sanguineto Inferiore, Sanguineto Superiore, Sella, Serrou, Terme, Trefontane, Valle calde, Veixe per un totale di 47,73\u00a0km2.\nConfina a nord con i comuni di Casella e Valbrevenna, a sud con Genova e Davagna, ad ovest con Serra Ricc\u00f2 e Sant'Olcese e ad est con Torriglia.\nEconomia.\nSi basa principalmente sull'agricoltura e sulla produzione locale.\nInfrastrutture e trasporti.\nStrade.\nIl centro di Montoggio \u00e8 attraversato principalmente dalla strada provinciale 226 di Valle Scrivia che gli permette il collegamento stradale con Casella, a nord ovest, e con Torriglia al bivio con la strada statale 45 di Val Trebbia. La strada provinciale 13 di Creto permette inoltre il raggiungimento di Montoggio con Genova.\nMobilit\u00e0 urbana.\nDai comuni di Busalla e Genova un servizio di trasporto pubblico locale gestito dall'AMT garantisce quotidiani collegamenti bus con Montoggio e per le altre localit\u00e0 del territorio comunale.\nAmministrazione.\nGemellaggi.\nMontoggio \u00e8 gemellata con:\nAltre informazioni amministrative.\nMontoggio fa parte dell'Unione dei comuni dello Scrivia.\nSport.\nHa sede nel comune la societ\u00e0 di calcio l'A.S.D. Montoggio, militante in Seconda Categoria."}
{"id": "29356", "revid": "1534111", "url": "https://it.wikipedia.org/wiki?curid=29356", "title": "San Paolo (Italia)", "text": "San Paolo (\"San P\u00e0ol\" in dialetto bresciano) \u00e8 un comune italiano di abitanti della provincia di Brescia in Lombardia.\nL'attuale denominazione di San Paolo, in onore del pontefice bresciano Paolo VI, ha sostituito la precedente di Pedergnaga Oriano a seguito di delibera Consigliare del 25 ottobre 1963 suggellata con il Decreto del Presidente della Repubblica del 14 agosto 1964, n. 732.\nGeografia fisica.\nIl territorio del comune \u00e8 pianeggiante.\nDal punto di vista idrografico, presso il laghetto di Scarpizzolo nasce lo Strone, affluente di sinistra del fiume Oglio. Diverse sono le rogge che irrigano la pianura: la roggia Cesaresca, attraversa la frazione di Oriano, mentre la Quinzana accosta la provinciale quinzanese e divide San Paolo dal territorio di Verolanuova.\nStoria.\nL'attuale istituzione comunale sorse al termine del 1927, quando con Regio Decreto 17 novembre 1927, n. 2217, furono soppresse le municipalit\u00e0 di Oriano, Cremezzano e Scarpizzolo e i loro territori furono inglobati in quello di Pedergnaga. Pochi mesi dopo, con Regio Decreto 12 febbraio 1928, n. 368, il comune cambi\u00f2 denominazione in Pedergnaga Oriano.\nA seguito dei problemi dovuti alla disponibilit\u00e0 di edifici sacri e data la vicinanza degli abitati di Oriano e Pedergnaga, negli anni sessanta del XX secolo si avvi\u00f2 la pianificazione di un nuovo quartiere amministrativo posto al centro degli stessi e comprendente una nuova chiesa parrocchiale. Lo sviluppo di questo quartiere ha portato all'unificazione delle due originarie frazioni costituendo un unico nucleo abitativo.\nIl 25 ottobre 1963 fu deliberata dal Consiglio comunale la sostituzione della denominazione nell'attuale San Paolo, in onore del Papa Paolo VI.\nNel 1965 il vescovo di Brescia Luigi Morstabilini con apposito decreto soppresse le parrocchie di Santa Maria Assunta, di Oriano, e della Nativit\u00e0 di Maria Vergine, di Pedergnaga, costituendo quella di San Paolo. L'edificio ecclesiale fu completato nel 1967.\nMonumenti e luoghi d'interesse.\nChiesa di Santa Maria Nascente.\nFu la chiesa parrocchiale di Pedergnaga, dedicata alla Nativit\u00e0 della Beata Vergine Maria. Secondo Mazza (1986) sorse su una fabbrica ecclesiale preesistente e sub\u00ec degli interventi di restauro tra il 1848 e il 1850. Il campanile originario era posizionato a fianco del presbiterio e fu demolito in quanto pericolante. L'attuale torre campanaria \u00e8 stata costruita nei pressi della facciata.\nLa facciata esterna si presenta con un timpano sorretto da quattro colonne a capitello ionico. Cinque statue ornano la parte alta.\nChiesa di Santa Maria Assunta.\nFu la chiesa parrocchiale della comunit\u00e0 di Oriano, dedicata all'Assunzione di Maria.\nFu costruita nel Settecento sulla pieve preesistente, secondo Mazza (1986) sulla base di un progetto dall'architetto bresciano Gaspare Turbini.\nPresenta all'interno un'ultima cena ad opera di Antonio Gandino (1593) e una croce astile del XVI secolo.\nCastello di Pedergnaga.\nDell'originario fortilizio rimane il perimetro e il lato ad occidente, ridotto a casa colonica. Nel XVI secolo fu aggiunta una sala a pianta asimmetrica affrescata con soffitto a cassonetti, di cui oggi permangono alcune tracce. Nello stesso periodo fu costruita la torre a pianta quadrata ornata di stemmi degli Averoldi.\nSociet\u00e0.\nLingue e dialetti.\nNel territorio di San Paolo \u00e8 parlato l'italiano. Il dialetto locale \u00e8 il dialetto bresciano.\nGeografia antropica.\nCremezzano.\n\u00c8 una frazione posta a nord-ovest dell'abitato principale. \u00c8 stato comune autonomo fino al 17 novembre 1927, quando fu aggregato al comune di Pedergnaga.\nPedergnaga.\nPedergnaga \u00e8 una frazione di San Paolo. Risulta essere la parte orientale dell'abitato principale, il quale \u00e8 formato dalla conurbazione delle due principali localit\u00e0 del comune.\nOriano.\nFrazione che risulta essere la parte occidentale dell'abitato principale. \u00c8 stato comune autonomo fino al 17 novembre 1927, quando fu aggregato al comune di Pedergnaga originando l'attuale ente municipale.\nScarpizzolo.\nFrazione posta a nord-est dell'abitato principale. \u00c8 stato comune autonomo fino al 17 novembre 1927, quando fu aggregato al comune di Pedergnaga.\nTrignano.\n\u00c8 una localit\u00e0 posta a nord dell'abitato principale, ad est di Cremezzano e ad ovest di Scarpizzolo, di cui fu frazione prima che fosse assorbito da Pedergnaga per costituire l'attuale ente municipale.\n\u00c8 presente il palazzo Albani, costruzione dei secoli XVI e XVII, e la chiesetta della visitazione di Maria ad Elisabetta, costruita ad inizio Quattrocento e successivamente rimaneggiata.\nInfrastrutture e trasporti.\nIl territorio di San Paolo \u00e8 solcato da due strade provinciali:\nOriano e Pedergnaga, invece, sono attraversati da una strada vicinale che li collega alle frazioni di Cadignano di Verolanuova e di Coniolo di Orzinuovi. Cremezzano \u00e8 collegato da un'altra strada vicinale con la frazione orceana di Pudiano e Gerolanuova di Pompiano.\nDal punto di vista del trasporto pubblico interurbano, il territorio comunale \u00e8 servito da alcune linee autobus esercite dal consorzio Trasporti Brescia Sud: la LS011 Orzinuovi-Manerbio, la LS012 Borgo San Giacomo/Quinzano-Brescia e da alcune corse della LS015 Verolanuova/Faverzano-Brescia.\nGastronomia.\nA San Paolo \u00e8 coltivato \u00e8 il farro di San Paolo, prodotto che ha ricevuto la registrazione come De.Co.\nSport.\nBasket.\nLa societ\u00e0 sportiva di basket rappresentativa di San Paolo sono i San Paolo Cowboys, squadra fondata nel 2012. Disputa le proprie partite interne presso la palestra delle scuole medie di Via Papa Giovanni Paolo XXIII con capienza pari a 400 spettatori. I colori sociali sono il blu, il bianco ed il rosso.\nCalcio.\nA San Paolo sono presenti tre squadre di calcio"}
{"id": "29357", "revid": "57872", "url": "https://it.wikipedia.org/wiki?curid=29357", "title": "Ne (Italia)", "text": "Ne (; \"Ne\" in ligure) \u00e8 un comune italiano sparso di abitanti della citt\u00e0 metropolitana di Genova in Liguria. La sede comunale \u00e8 situata nella frazione di Conscenti.\nDetiene, insieme a Re (VB) e Vo' (PD), il record del nome di comune italiano pi\u00f9 corto.\nGeografia fisica.\nIl territorio comunale di Ne, il quarto per estensione nel territorio metropolitano, \u00e8 interamente compreso nella val Graveglia a est di Genova.\nLa geologia della valle per la sua conformazione presenta aspetti geologici di notevole interesse, meta di studiosi e universitari per approfondirne gli aspetti pi\u00f9 significativi.\nTra le vette del territorio il monte Zatta (1404 m), il monte Chiappozzo (1126 m), il monte Cian (1108 m), il monte Coppello (1062 m), il monte Capra (1053 m), il monte Bocco (1018 m), il monte Camilla (1001 m), il monte Bianco (876 m), il monte Comarella (799 m), il monte Ricasola (776 m), il monte Bossea (730 m), il monte Rocca Grande (730 m), il monte Carmona (724 m), il monte Carnella (713 m), il monte dei Preti (712 m), il monte Le Rocchette (701 m), il monte Capenardo (693 m), il monte Vallai (576 m), il monte Domenico (529 m), il monte delle Artue (505 m).\nParte del suo territorio rientra nei confini del Parco naturale regionale dell'Aveto.\nOrigini del nome.\nPer quanto riguarda le origini del nome, \u00e8 probabile che Ne sia ci\u00f2 che resta del latino \"Nemus\" (\"bosco\"), nome che non era del tutto sinonimo n\u00e9 di \"lucus\" n\u00e9 di \"silva\", in quanto questi significavano \"bosco naturale o selvaggio\" mentre quello aveva pi\u00f9 il senso di \"bosco artificiale\" ossia di piantagione. Si potrebbe ipotizzare quindi che la val Graveglia fosse caratterizzata da piantagioni di ulivi gi\u00e0 nell\u2019antichit\u00e0.\nStoria.\nDi fatto non esiste un'unica versione storica del comune, in quanto l'ente comunale neese \u00e8 formato da vari borghi, frazioni e localit\u00e0 (ognuno con una sua propria pagina storica) e successivamente riuniti e accorpati in un unico territorio comunale.\nIl territorio fu inizialmente soggetto all'abbazia di San Colombano di Bobbio con i possedimenti di Reppia, Sambuceto, Osti e forse Pontori, nella valle di Garibaldo e poi ricadde nei possedimenti della Marca obertenga.\nSecondo alcune fonti locali a partire dall'VIII secolo la valle di Ne fu munita di alcuni castelli dagli Obertenghi per porre rimedio ai continui attacchi e incursioni dei Saraceni che, nonostante la non vicinanza con la costa, si protrassero fino al X secolo. A partire dall'XI secolo l'intero comprensorio neese fu sottomesso al dominio della famiglia Fieschi di Lavagna, che qui costruirono un castello presso Roccamaggiore.\nDal XIII secolo divenne parte integrante della Repubblica di Genova, seguendone le sorti fino alla sua caduta nel 1797 per opera di Napoleone Bonaparte.\nCon la dominazione francese napoleonica rientr\u00f2 dal 2 dicembre nel dipartimento dell'Entella, con capoluogo Chiavari, all'interno della Repubblica Ligure. Dal 28 aprile 1798 le varie municipalit\u00e0 del territorio di Ne rientrarono nel VI cantone, capoluogo fu Conscenti Garibaldo, della giurisdizione dell'Entella e dal 1803 centro principale del I cantone dell'Entella nella giurisdizione dell'Entella. Annessi nel Primo Impero francese, dal 13 giugno 1805 al 1814 i borghi furono inseriti nel dipartimento degli Appennini.\nNel 1815 fu inglobato nel Regno di Sardegna, secondo le decisioni del congresso di Vienna del 1814, che sottopose la municipalit\u00e0 di Ne nella provincia di Chiavari sotto la divisione di Genova. Dal 1859 al 1926 il territorio fu compreso nel I mandamento di Borzonasca del circondario di Chiavari dell'allora provincia di Genova, nel Regno d'Italia. Al 1876 \u00e8 risalente l'aggregazione delle frazioni di Arzeno e Nascio dopo il loro distacco dal territorio di Casarza Ligure.\nDopo la seconda guerra mondiale il comune di Ne sub\u00ec la sorte di molti altri piccoli comuni italiani, spopolandosi progressivamente: gi\u00e0 dalla met\u00e0 degli anni cinquanta interi borghi restarono completamente abbandonati. Un fenomeno opposto si sta tuttavia registrando per Ca' di Favale, piccolo borgo situato sotto Zerli.\nIl comune sub\u00ec una modifica ai confini comunali nel 1937 quando, con Legge n\u00b0 81 del 18 gennaio, la frazione di Statale pass\u00f2 dal comune di Maissana, in provincia della Spezia, all'odierno Comune di Ne.\nDal 1973 al 30 aprile 2011 ha fatto parte della Comunit\u00e0 montana Valli Aveto, Graveglia e Sturla.\nSimboli.\nLo stemma e il gonfalone del Comune di Ne sono stati concessi con decreto del presidente della Repubblica dell'11 marzo 1953.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Ne sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nIstruzione.\nBiblioteche.\nDal 28 maggio 1998 nel capoluogo Conscenti \u00e8 stata aperta la biblioteca comunale, gestita dalla direzione didattica di Cogorno, e intitolata a Hugo Plomteux, lo studioso belga delle tradizioni locali e del territorio.\nGeografia antropica.\nNel territorio comunale si trovano, oltre al borgo di Ne e al capoluogo Conscenti, le frazioni e localit\u00e0 di Arzeno, Botasi, Caminata, Castagnola, Chiesanuova, Frisolino, Graveglia, Nascio, Piandifieno, Pontori, Reppia, Sambuceto, Santa Lucia, Statale, Gaggia e Zerli, per un totale di 63,52\u00a0km\u00b2.\nConfina a nord con i comuni di Mezzanego e Borzonasca (l'exclave frazionario di Gaiette, in val di Taro), a sud con Lavagna, Sestri Levante e Casarza Ligure, a ovest con Carasco e Cogorno e a est con Varese Ligure e Maissana, queste ultime in provincia della Spezia.\nEconomia.\nBasa la sua attivit\u00e0 economica principalmente sull'agricoltura locale e dei suoi prodotti naturali. Di pregio \u00e8 la coltivazione dell'ulivo, da cui si ricava un eccellente olio di oliva. L'apertura al pubblico della miniera di manganese ha permesso di incrementare il turismo e la produzione della stessa, nonostante la crisi nel settore minerario causata dalla concorrenza straniera e dalla bassa manovalanza nella valle.\nInfrastrutture e trasporti.\nStrade.\nIl centro di Ne \u00e8 attraversato principalmente dalla strada provinciale 26 della Val Graveglia che gli permette il collegamento stradale con Cogorno, a ovest, e Varese Ligure a est dove, valicando il passo del Biscia, prosegue nel territorio spezzino come strada provinciale 57. Ulteriore collegamento stradale \u00e8 la provinciale 88 di Montedomenico per raggiungere le frazioni collinari di Sestri Levante.\nMobilit\u00e0 urbana.\nDai comuni di Chiavari e Varese Ligure un servizio di trasporto pubblico locale gestito dall'AMT garantisce quotidiani collegamenti bus con Ne e per le altre localit\u00e0 del territorio comunale.\nAmministrazione.\nAltre informazioni amministrative.\nNe fa parte dell'Unione dei comuni montani Le Valli dell'Entella."}
{"id": "29358", "revid": "57872", "url": "https://it.wikipedia.org/wiki?curid=29358", "title": "Neirone", "text": "Neir\u00f3ne (\"Neion\" o \"Nej\u00f6n\" in ligure) \u00e8 un comune italiano di 853 abitanti della citt\u00e0 metropolitana di Genova in Liguria.\nGeografia fisica.\nIl territorio comunale \u00e8 ubicato in val Fontanabuona lungo l'omonimo torrente, in una conca alle pendici occidentali del monte Caucaso (1.245 m), ad est di Genova. Attraverso il passo del Portello (1.040 m s.l.m.), a circa 12\u00a0km dal centro di Neirone, \u00e8 possibile il collegamento tra la valle fontanina e l'alta val Trebbia.\nTra le vette del territorio il monte Montaldo (1136 m), il monte Lavagnola (1113 m), la Rocca Cavallina (1110 m), il monte Corsica (1096 m), il monte Bocco (1092 m), il monte Bragaglino (968 m), il monte Perdono (913 m), il monte Carpena (907 m), il monte Borghigliano (846 m), la Rocca Cavello (797 m), il monte Zuccarello (777 m), il monte Spina (743 m).\nStoria.\nL'insediamento ha un'origine preromana. L'eccezionale ritrovamento di una tomba a cassetta di un guerriero della trib\u00f9 dei Liguri, avvenuto nel 1889 nella frazione di Corsiglia, indic\u00f2 infatti la presenza di esseri umani nell'area gi\u00e0 almeno dal V secolo a.C..\nLa prima citazione documentale del borgo risale invece al 1147, in un antico documento ecclesiastico.\nDal 1387 il paese fu sottoposto al controllo religioso della plebania di Uscio, fino al passaggio di potere verso la famiglia Fieschi di Lavagna. A partire dal 1433 gli stessi Fieschi cedettero il feudo alla Repubblica di Genova, seguendone pertanto le sorti, ed eleggendo i due borghi di Neirone e Roccatagliata a sede dell'omonima podesteria.\nNel 1797, con la dominazione francese di Napoleone Bonaparte, rientr\u00f2 dal 2 dicembre nel dipartimento del Golfo del Tigullio, con capoluogo Rapallo, all'interno della Repubblica Ligure. Dal 28 aprile del 1798 con i nuovi ordinamenti francesi, Neirone rientr\u00f2 nel VI cantone, come capoluogo, della giurisdizione della Frutta e dal 1803 centro principale del III cantone dell'Appennino nella giurisdizione dell'Entella. Annesso al Primo Impero francese, dal 13 giugno 1805 al 1814 venne inserito nel dipartimento degli Appennini.\nNel 1815 fu inglobato nel Regno di Sardegna, secondo le decisioni del congresso di Vienna del 1814, che sottopose la municipalit\u00e0 di Neirone nella provincia di Chiavari sotto la divisione di Genova. Dal 1859 al 1926 il territorio fu compreso nel VI mandamento di Cicagna del circondario di Chiavari dell'allora provincia di Genova, nel Regno d'Italia.\nDal 1973 al 30 aprile 2011 ha fatto parte della Comunit\u00e0 montana Fontanabuona.\nSimboli.\nLo stemma e il gonfalone del Comune di Neirone sono stati concessi con decreto del presidente della Repubblica dell'8 aprile 1975.\nMonumenti e luoghi d'interesse.\nArchitetture militari.\nA Roccatagliata fu edificato, nel periodo medievale, un castello dalla nobile famiglia dei Fieschi, quest'ultima feudataria del territorio di Neirone, che verr\u00e0 distrutto nel XVI secolo. Per valorizzare e reperire nuove testimonianze storiche, e quindi rinvenimenti del maniero stesso, \u00e8 stato istituito un apposito \"parco archeologico\" di scavo curato dall'ente comunale con supporti dalla Soprintendenza per i Beni archeologici della Liguria. Nel luglio 2010 \u00e8 stato altres\u00ec organizzato, in collaborazione con la stessa soprintendenza, un percorso storico-archeologico lungo l'itinerario dei \"Feudi Fliscani\" nell'alta val Fontanabuona tra le localit\u00e0 di Gattorna e Roccatagliata. Nel 2011 sono stati stanziati fondi comunali e regionali a supporto degli scavi.\nReperti archeologici.\nLa tomba a cassetta di Roccatagliata, rinvenuta dal reverendo Dondero nel 1889, \u00e8 databile fra il V e il VI secolo a.C. e apparteneva a un guerriero di una trib\u00f9 ligure. Ospitata nel museo di archeologia ligure a Pegli, i rinvenimenti furono prima depositati presso i locali del museo geologico dell'Universit\u00e0 di Genova e ancora in altri locali comunali dopo l'acquisto, nel 1909, da parte del Comune di Genova.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Neirone sono .\nQualit\u00e0 della vita.\nNell'aprile 2010 il Comune di Neirone ha conseguito la certificazione del proprio sistema di gestione ambientale conformemente alla norma ISO 14001.\nGeografia antropica.\nIl territorio comunale \u00e8 amministrativamente formato dalle quattro frazioni ufficiali di Neirone, Ognio, Roccatagliata e San Marco d'Urri. per un totale di 30,24\u00a0km2 Dal punto di vista demografico e urbanistico, per\u00f2, ne vengono considerate nove, aggiungendo le localit\u00e0 di Corsiglia, Giassina, Forcossino, Acqua di Ognio e Donega.\nConfina a nord con il comune di Torriglia, a sud con Uscio, Tribogna e Moconesi, ad ovest con Lumarzo e ad est con Lorsica (exclave di Barbagelata) e Favale di Malvaro.\nEconomia.\nSi basa principalmente sull'attivit\u00e0 agricola, con la produzione e coltivazione locale di olive, ortaggi e patate. Sono inoltre praticate le selvicultura e la pastorizia.\nInfrastrutture e trasporti.\nStrade.\nIl centro di Neirone \u00e8 attraversato principalmente dalla strada provinciale 21 di Neirone che gli permette il collegamento con Moconesi, a sud, innestandosi con la strada statale 225 della Val Fontanabuona nei pressi di Gattorna (frazione di Moconesi). Ulteriore collegamento viario \u00e8 la strada provinciale 20 di San Marco d'Urri passante per l'omonimo centro frazionario e con direzione verso Torriglia e, quindi, l'alta val Trebbia.\nMobilit\u00e0 urbana.\nDalla frazione di Gattorna (Moconesi) un servizio di trasporto pubblico locale gestito dall'AMT garantisce quotidiani collegamenti bus con Neirone e per le altre localit\u00e0 del territorio comunale.\nAmministrazione.\nSegue una lista dei sindaci del comune di Neirone, dal dopoguerra a oggi."}
{"id": "29359", "revid": "1543377", "url": "https://it.wikipedia.org/wiki?curid=29359", "title": "Orero", "text": "Or\u00e8ro (\"O\u00ea\" in ligure) \u00e8 un comune italiano sparso di 533 abitanti della citt\u00e0 metropolitana di Genova in Liguria. La sede comunale si trova nel centro di Isolona.\nGeografia fisica.\nIl territorio comunale \u00e8 situato nella val Fontanabuona, ad est di Genova, sulla dorsale compresa tra il canale d'Isolona e la valle del torrente Malvaro.\nTra la vette del territorio il monte Ramaceto (1345 m), il monte Zuccarello (771 m), il monte Bello (718 m) il monte Panigaro (682 m).\nStoria.\nLe origini dell'insediamento di Orero risalgono sicuramente all'epoca romana: il borgo sorgeva infatti su una delle diramazioni della \"via di Piacenza\", detta pi\u00f9 comunemente come la \"via del sale\", molto frequentata dai mulattieri che andavano dalle saline della costa ligure al capoluogo piacentino, dipendenti dall'abbazia di San Colombano di Bobbio fin dall'epoca longobarda.\nLa nascita e la costruzione di vie transitabili pi\u00f9 comode port\u00f2 al declino dell'urbanistica territoriale, combattuta grazie allo sfruttamento delle cave di ardesia. Orero ancora adesso risulta essere tra le localit\u00e0 pi\u00f9 importanti per l'estrazione ardesiaca a livello comprensoriale e regionale.\nLa prima citazione ufficiale di Orero risale al 1059 in un atto notarile del vescovo di Genova Oberto nella quale concedeva alcune terre adiacenti al paese orerese. Il borgo fu un antico feudo dei conti Fieschi di Lavagna e a partire dal XII secolo dominio della Repubblica di Genova che lo sottopose alla podesteria di Rapallo (all'interno del \"quartiere\" d'Oltremonte, comprendente la media val Fontanabuona) facente capo al capitaneato di Chiavari. Nel XV secolo vi furono sul suo territorio animate lotte fra i partigiani della famiglia Fieschi, dei Fregoso, degli Adorno e dei Doria. Dal 1608 fu inglobato nel neo costituito capitaneato rapallese.\nNel 1797 con la dominazione francese di Napoleone Bonaparte rientr\u00f2 dal 2 dicembre nel dipartimento del Golfo del Tigullio, con capoluogo Rapallo, all'interno della Repubblica Ligure. Dal 28 aprile del 1798 con i nuovi ordinamenti francesi, Orero rientr\u00f2 nel VI cantone, con capoluogo Lorsica, della giurisdizione del Tigullio e dal 1803 centro principale del II cantone del golfo del Tigullio nella Giurisdizione dell'Entella. Nel 1804 vengono aggregati alla nuova municipalit\u00e0 di Orero i centri di Celesia, Cichero e Soglio: questi ultimi costituiti in epoca napoleonica in municipalit\u00e0 indipendenti; nel 1805 una nuova revisione dei confini amministrativi port\u00f2 al cedimento delle frazioni di Celesia, Cichero e Certenoli all'odierno comune di San Colombano Certenoli. Annesso al Primo Impero francese, dal 13 giugno 1805 al 1814 venne inserito nel dipartimento degli Appennini.\nNel 1815 fu inglobato nel Regno di Sardegna, secondo le decisioni del congresso di Vienna del 1814, che sottopose la municipalit\u00e0 di Orero nella provincia di Chiavari sotto la divisione di Genova. Dal 1859 al 1926 il territorio fu compreso nel VI mandamento di Cicagna del circondario di Chiavari dell'allora provincia di Genova, nel Regno d'Italia.\nDal 1973 al 30 aprile 2011 ha fatto parte della Comunit\u00e0 montana Fontanabuona.\nSimboli.\nLo stemma \u00e8 stato concesso con il decreto del Presidente della Repubblica datato al 22 dicembre del 2010. \nMonumenti e luoghi d'interesse.\nAree naturali.\nPer Orero passa la \"Via dei sette Passi\", che tocca sette valichi e permette di attraversare il versante del monte Ramaceto (1345\u00a0m) che s'affaccia su Orero, incrociando luoghi di particolare interesse geologico e morfologico.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Orero sono .\nCultura.\nIstruzione.\nMusei.\nA Isolona c'\u00e8 una tappa del museo itinerante \"La via dell'ardesia\", strada che tocca diversi comuni della val Fontanabuona permettendo di seguire il percorso della cosiddetta \"pietra nera\", dall'estrazione in cava alla lavorazione in laboratorio.\nSulle pareti del laboratorio di Isolona \u00e8 possibile vedere la storia dell'estrazione della pietra fontanina e le prime macchine usate per la trasformazione dei ceppi di ardesia in prodotti lavorati.\nGeografia antropica.\nIl territorio comunale comprende le localit\u00e0 di Orero, Pian dei Ratti e Soglio e il centro di Isolona (sede comunale) per un totale di 15,99\u00a0km\u00b2. Confina a nord con i comuni di Lorsica e Rezzoaglio, a sud con Coreglia Ligure e San Colombano Certenoli, ad ovest con Lorsica, Cicagna e Coreglia Ligure e ad est con Rezzoaglio e San Colombano Certenoli.\nEconomia.\nAncora oggi la principale risorsa economica del paese si basa sull'agricoltura con coltivazioni dei prodotti del sottobosco come mirtilli e lamponi, raccolta dei funghi e delle castagne, sfruttamento forestale, l'allevamento del bestiame e sull'estrazione di ardesia dalle cave finalizzata ad un uso edilizio e ad elementi d'arredo, oppure artistico.\nInfrastrutture e trasporti.\nStrade.\nIl centro di Orero \u00e8 attraversato principalmente dalla strada provinciale 25 omonima che gli permette il collegamento stradale a sud, nella zona di Pianezza, con la strada statale 225 della Val Fontanabuona nel territorio comunale di Cicagna.\nMobilit\u00e0 urbana.\nDal comune di Cicagna un servizio di trasporto pubblico locale gestito dall'AMT garantisce quotidiani collegamenti bus con Orero e per le altre localit\u00e0 del territorio comunale."}
{"id": "29360", "revid": "1516566", "url": "https://it.wikipedia.org/wiki?curid=29360", "title": "Pieve Ligure", "text": "Pieve Ligure (\"A Ceive\" in ligure, \"A C\u00e9ie\" nella variante locale) \u00e8 un comune italiano di abitanti della citt\u00e0 metropolitana di Genova in Liguria. \u00c8 posto al confine est del comune di Bogliasco e a ovest di Sori; a sud \u00e8 bagnato dal mar Ligure, mentre il territorio a nord \u00e8 disabitato, lasciando spazio alle cime della catena montuosa costiera, fino al centro abitato di Lumarzo.\nIl paese \u00e8 strutturato su strade e antiche \"cr\u00eauze\" che si estendono lungo le pendici del Monte Santa Croce (518 m s.l.m.), con alberi di ulivo, pino marittimo e mimosa a comporre buona parte della flora del territorio.\nL'antica denominazione del comune era \"Pieve di Sori\" (\"A C\u00e9ie de S\u00f6i\" in genovese) in quanto a Pieve esisteva da tempo immemore la Chiesa Plebana che aveva anticamente giurisdizione anche sul territorio della vicina Sori, con cui per\u00f2 Pieve non \u00e8 mai stato unito amministrativamente. Pieve \u00e8 suddivisa, in modo non ufficiale, in Pieve Bassa e Pieve Alta.\nGli abitanti di Pieve Ligure vengono comunemente chiamati pievesi (\"ceiotti\" nella forma genovese locale).\nGeografia fisica.\nTerritorio.\nPieve Ligure \u00e8 un comune situato nella Riviera di Levante del Golfo Paradiso, a picco sul mar Ligure, poggiato sulle pendici dell'Appennino e distante circa diciotto chilometri dal centro del capoluogo ligure Genova. Il territorio \u00e8 stato diviso (anche se non ufficialmente) in Pieve Bassa e Pieve Alta, per fare distinzione tra la parte rivierasca del paese e quella collinare.\nIl territorio comunale (un tempo pi\u00f9 esteso) \u00e8 abitato per meno di un terzo, in quanto la parte alta delle pendici del Monte Santa Croce, su cui il paese poggia, e quella che si trova al di l\u00e0 del monte sono praticamente disabitate. Il paese \u00e8 ricco di ulivi ed \u00e8 stato subito integrato con numerose fasce, tutt'oggi in gran parte coltivate.\nNella maggior parte di esse sono state costruite un discreto numero di case, specialmente in quelle che erano abbandonate o incolte. Nel marzo 2002 per\u00f2, un decreto rilasciato dal comune locale ha vietato la possibilit\u00e0 di costruire nuove abitazioni, salvo particolari permessi, per salvaguardare il paesaggio.\nIl territorio pievese \u00e8 effettivamente a picco sul mare in quanto, in uno spazio relativamente breve, si passa dal livello zero della costa per arrivare alla vetta del monte Santa Croce che \u00e8 518 metri sul livello del mare. Lungo la costa l'elemento dominante \u00e8 la scogliera sulla quale, in et\u00e0 passata, sono stati costruiti molti approdi dai pescatori del luogo: i pi\u00f9 importanti sono gli scali Torre, Demola, Chiappa e Fontanino.\nClima.\nGrazie al suo clima mite, Pieve Ligure \u00e8 una delle mete turistiche pi\u00f9 apprezzate del Golfo Paradiso, non solo durante l'estate ma anche il resto dell'anno. Caratteristica del borgo ligure \u00e8 la fioritura anticipata delle piante, soprattutto della mimosa, simbolo del comune.\nIl clima favorevole \u00e8 spiegato da diversi fattori: innanzitutto Pieve \u00e8 l'unico paese del Golfo Paradiso non attraversato da un corso d'acqua di considerevoli dimensioni, il che favorisce la pulizia e la limpidezza del mare. In secondo luogo \u00e8 l'unica cittadina della zona a non sorgere in una valle e quindi, protetta dal rilievo su cui poggia, a non subire gli effetti del freddo vento di tramontana proveniente da nord che soffia verso il mare.\nOrigini del nome.\nPieve di Sori, il nome originario del Comune, derivava certamente dall'unione dei due termini \"pieve\" e \"sori\". La parola Pieve si riferiva agli edifici religiosi che venivano edificati su vecchie ville nei primi Comuni, le cosiddette pievi, dal nome latino \"plebs\", \"plebe\", che stava ad indicare la comunit\u00e0 dei battezzati. Nei primi tempi del Cristianesimo si utilizzava infatti la parola di derivazione greca \"Ecclesia\" per indicare l\u2019adunanza di popolo, mentre \"plebs\" raffigurava il vero e proprio tempio verso cui il popolo conveniva per il proprio culto religioso.\nL'altra parola, Sori, sembrerebbe derivare dal vocabolario greco \"soros\" (significante \"avello\"), e si riconduceva facilmente al comune limitrofo di Sori, che in antichit\u00e0 aveva annesso l'attuale territorio pievese. Da valutare per\u00f2 un ulteriore possibile collegamento con la famiglia nobile milanese dei Sauli, che potrebbe aver dato nome al primo borgo pievese gi\u00e0 in epoca romana, oppure invece averne ricevuto titolazione di merito.\nIl toponimo attuale del Comune riprende invece la pi\u00f9 antica nomenclatura Pieve unendola alla parola Ligure, per indicare l'appartenenza del paese alla regione Liguria.\nStoria.\nLe origini.\nPieve di Sori, il comune che in antichit\u00e0 comprendeva l'attuale territorio di Pieve Ligure, \u00e8 di origini antichissime: secondo alcuni studi la sua fondazione risale ai tempi dell'Antica Roma, quando il paese fu edificato come piccolo villaggio. Tale rimase fino in epoca cristiana, quando vi fu edificata una pieve che cre\u00f2 nuove attrattive per il villaggio.\nLa sua fondazione storica verrebbe fatta quindi risalire alla prima met\u00e0 dell'VIII secolo, tra il 712 e il 749 d.C. \u00c8 certa comunque la sua esistenza prima dell'anno 1000. In epoca longobarda vi operavano i monaci dell'abbazia di San Colombano di Bobbio.\nIl primo documento ufficiale riguardante il comune \u00e8 datato 1143, quando ancora il paese aveva le dimensioni di un piccolo borgo, ed \u00e8 un decreto col quale l'arcivescovo di Genova Siro stabilisce le regole opportune per l'attribuzione e la distribuzione della decima delle olive tra la chiesa battesimale di San Michele e le altre strutture religiose.\nDocumenti pi\u00f9 recenti di pochi secoli descrivono il paese gi\u00e0 possessore di confini estesi, i quali comprendevano numerose frazioni che erano sorte per la necessit\u00e0 da parte delle popolazioni costiere di difendersi dagli attacchi provenienti dai pirati del mare.\nIl territorio si svilupp\u00f2 intorno all'antica pieve di San Michele. Nel 1162 Federico Barbarossa riconobbe Pieve Ligure sotto la giurisdizione di Genova.\nNel XII secolo Pieve era diventata quindi un dominio della fiorente Repubblica di Genova, la quale per\u00f2 le permise dopo pochi anni di aggregarsi al potente capitaneato di Recco.\nNell'antichit\u00e0 nel territorio di Pieve Ligure vi erano tre ospedali: il primo, dedicato a san Giacomo e del quale rimangono pochi resti, si trovava nella localit\u00e0 Pozzoli, il secondo presso la chiesa di Santa Croce, mentre il terzo si presume fosse la chiesa stessa.\nLe occupazioni straniere.\nIl paese ha avuto una storia appartata e tranquilla fino al XVI secolo, ovvero fino a quando sub\u00ec l'attacco marittimo di predoni giunti dalla Turchia (che in precedenza avevano attaccato anche Recco) che nel 1584 la misero a ferro e fuoco, depredandola. Una volta che i briganti si furono allontanati, Pieve fu in pochi anni ricostruita e resa meno vulnerabile dagli attacchi nemici con la costruzione di protezioni, tra le quali l'ancora presente castello Cirla.\nUn primo censimento della popolazione, avvenuto intorno all'anno 1600, quantific\u00f2 gli abitanti del comune pievese intorno alle mille unit\u00e0. Un secondo censimento, datato 1750, indic\u00f2 in 1800 gli abitanti del comune di Pieve di Sori, comprendendo nel numero i 230 dell'allora frazione di Teriasca.\nIntanto Pieve era rimasta in una posizione isolata e pacifica fino al 1754, data in cui il paese fu occupato dalle truppe austriache, che lo portarono al centro di numerose battaglie combattute nei primi anni del 1800 sulle montagne sovrastanti, tra gli invasori e l'esercito di Napoleone.\nNel 1797 con la nuova dominazione francese di Napoleone Bonaparte rientr\u00f2 dal 2 dicembre nel dipartimento del Golfo del Tigullio, con capoluogo Rapallo, all'interno della Repubblica Ligure annessa al Primo Impero francese. Dal 28 aprile del 1798 con i nuovi ordinamenti francesi, Pieve venne inserito nel III cantone della giurisdizione della Frutta, con Sori come capoluogo, e dal 1803 centro principale del VI cantone della Frutta nella giurisdizione del Centro. Dal 13 giugno 1805 al 1814 venne inserito nel dipartimento di Genova.\nA seguito della caduta dell'imperatore Napoleone I il congresso di Vienna del 1814-1815, invocato nel tentativo di ristabilire l'equilibro tra le nazioni dopo la dominazione napoleonica, decise la soppressione della repubblica democratica ligure e l'immediata annessione della Liguria nel Regno di Sardegna dal 1815. Sempre nel 1815 Pieve Ligure fu unita alla confinante Sori, resosi da poco indipendente da Recco, denominandosi \"Pieve di Sori\". In questo periodo il comune vide una piccola rinascita, che port\u00f2 una modesta crescita demografica e un modesto aumento di ricchezze, favorito anche dalla costruzione, tra il 1816 e il 1818, dell'attuale via Aurelia. Nel 1860 gli abitanti superavano di alcune centinaia i duemila.\nA partire dal 1861 fu parte integrante del neo costituito Regno d'Italia. Dal 1859 al 1926 il territorio fu compreso nel VI mandamento di Recco del circondario di Genova dell'allora provincia di Genova.\nUn articolo redatto su \"Il Cittadino\" in data 27 settembre 1897 e scritto da Augusto Cervetto affermava riguardo Pieve di Sori:\nFino ai primi decenni del XX secolo, Pieve \u00e8 rimasto comunque un paese povero e isolato dagli altri comuni. La popolazione maschile lavorava, oltre che nelle terre come contadini o per mare come marinai, di umili mestieri, quali i calzolai, i mercanti d'olio, gli insegnanti e gli artigiani. Le donne pievesi erano quasi tutte tessitrici o levatrici. Ogni famiglia era composta da un elevato numero di figli, i quali venivano fin dalla pi\u00f9 giovane et\u00e0 inviati a lavorare nei campi; si pu\u00f2 pensare perci\u00f2 a Pieve come un paese in continuo aumento demografico ma, essendo la mortalit\u00e0 infantile molto elevata, il comune non ebbe mai grandi crescite di popolazione.\nLo sviluppo e l'indipendenza.\nNel 1868 Pieve di Sori fu definitivamente raggiunta dalla ferrovia ligure, pi\u00f9 precisamente dalla tratta tirrenica Ventimiglia - Roma, e dotata di una piccola stazione fabbricata in legno, situata nei pressi dell'attuale piazza della Libert\u00e0. Nel 1908 il paese ricevette anche il gas e qualche anno dopo l'unione con l'acquedotto genovese. Nel 1913 fu asfaltata la strada principale del comune, l'attuale via Roma, che per\u00f2 inizialmente venne denominata via Ammiraglio Giovanni Bettolo.\nIl 1\u00ba settembre 1920, con un Decreto Reale il paese cambi\u00f2 ufficialmente il nome nell'attuale \"Pieve Ligure\". Nel 1928 Pieve venne unita al paese limitrofo di Bogliasco, formando un unico comune dal nome Bogliasco Pieve.\nDurante la seconda guerra mondiale il paese sub\u00ec alcuni danni, minori rispetto ai limitrofi Bogliasco e Sori, pi\u00f9 colpiti a causa della presenza di ponti; comunque la ritirata tedesca provoc\u00f2 l'abbattimento di molti edifici e l'isolamento della linea ferroviaria. Dopo la guerra Pieve miglior\u00f2 notevolmente la sua condizione economica, grazie anche ai nuovi contatti con i paesi confinanti e ai nuovi lavori offerti da Genova.\nNel 1947, con la separazione da Bogliasco, Pieve divenne definitivamente una comunit\u00e0 autonoma.; le frazioni di Poggio Favaro e San Bernardo, gi\u00e0 parte del comune di Pieve Ligure, rimasero parte del comune di Bogliasco.\nPieve Ligure ha fatto parte dal 1973 al 2009 della Comunit\u00e0 montana Fontanabuona.\nSimboli.\nApprovato dal Presidente della Repubblica Giovanni Gronchi il 24 febbraio 1956, lo stemma originale del Comune di Pieve Ligure \u00e8 sormontato da una corona araldica e tripartito.\nLa corona, simbolo dei comuni e differente da quella della citt\u00e0 di Genova, \u00e8 formata da un cerchio d'argento aperto da quattro postierle, con due cordonate a muro sui margini, che sostiene una cinta aperta da sedici porte, ciascuna delle quali sormontata da una merlatura a coda di rondine. La presenza nello stemma del monogramma usato per indicare la Madonna nacque da una proposta dell'allora arciprete Antonio Durante che, ricordando il primo centenario della definizione dogmatica dell'Immacolata Concezione (1954), propose al sindaco Giuseppe Sommariva di inserire il simbolo mariano come tributo alla lunga devozione del paese alla Madonna. Le tre caravelle di Cristoforo Colombo potrebbero invece rifarsi a un'antica leggenda (documentata anche dallo storico settecentesco Filippo Casoni) che vorrebbe Susanna Fontanarossa, madre di Cristoforo Colombo, nativa proprio del territorio di Pieve di Sori. Pi\u00f9 chiaro \u00e8 infine il significato della torre sugli scogli, che ricorda la presenza nel comune di una delle tante torri liguri costruite nel XV e XVI secolo a difesa e segnalazione dai pirati, l'attuale castello Cirla.\nMonumenti e luoghi d'interesse.\nArchitetture religiose.\nChiesa di San Michele Arcangelo.\nLa chiesa principale del comune di Pieve Ligure \u00e8 la chiesa parrocchiale di San Michele Arcangelo, situata nel centro del paese davanti all'omonima piazza cittadina. L'edificio \u00e8 una delle pi\u00f9 antiche pievi liguri, la cui prima edificazione, demolita per far posto all'attuale canonica, \u00e8 data forse risalente gi\u00e0 al periodo romano e secondo lo stile dell'ordine dorico.\nL'aspetto odierno dell'edificio religioso \u00e8 frutto di una ricostruzione anteriore, forse del 1537, e di vari restauri: il primo avvenne nel XVII secolo (pi\u00f9 precisamente nel 1619) e modific\u00f2 la struttura secondo lo stile barocco, altri risalgono al 1810.\nLa chiesa, consacrata il 17 agosto 1749 dall'arcivescovo di Genova monsignor Giuseppe Maria Saporiti, conserva al suo interno un quadro del \"Battesimo di Cristo\", datato sugli inizi del Quattrocento, un dipinto in facciata raffigurante san Michele, disegnato da Perin del Vaga, e altre scene, opera di Luigi Morgari.\nIn uno dei suoi sette altari \u00e8 conservata l'unica urna contenente il sangue e le ossa del martire san Rodano, un legionario romano, appartenuto alla Legione Tebea, interamente composta da soldati cristiani e che, per questo, fu martirizzata. Le reliquie, provenienti dal cimitero di san Callisto e consacrate il 5 ottobre 1775 durante una solenne cerimonia nella chiesa pievese, furono donate al popolo pievese dal cardinale Marco Antonio Colonna, vicario di Papa Clemente XIII, per intercessione del Padre Gesuita Carlo Pinceti.\nInoltre \u00e8 presente, murata in una parete della Sacrestia, un'urna cineraria romana decorata con motivi tipici dell'arte funeraria di quei secoli. Un'iscrizione, anticipata da una preghiera agli dei Mani, precede l'epitaffio di Servilia Restituta e fu fatta fare dal marito Aulo Servilio Filodoxo, entrambi probabilmente liberti. L'urna \u00e8 databile fra la fine del I secolo e la met\u00e0 del II secolo d.C..\nChiesa di Santa Croce.\nEdificata sulla vetta dell'omonimo monte, a oltre 500 metri sul livello del mare, la chiesa di Santa Croce, prima della sua antica costruzione, era gi\u00e0 presente tra il 1200 e il 1300 sotto forma di ospizio per i pellegrini, che percorrevano i sentieri montani in quanto pi\u00f9 sicuri dei percorsi lungo costa, minacciati dai frequenti attacchi dei pirati. Si pensa dunque che la Chiesa sia stata edificata, adiacente al rifugio, in un periodo compreso tra il XIV e il XVI secolo.\nIl primo documento a confermare l'esistenza dell'ospizio di Santa Croce fu uno scritto di tale Oberto di Val Columbaria, datato 1201, in cui l'uomo lasciava in dono un'offerta di venti soldi all'Opera della \"Croce de Podio\" perch\u00e9 procedesse nella costruzione di un ospizio per pellegrini sulla cima del monte pievese. Nel 1202 un altro documento annunciava che 200 tavole erano state radunate, tra offerte e donazioni, per la costruzione di tale struttura.\nRisale invece al 1374 il primo documento che documenta la costruzione della chiesa, posta al fianco dell'ospizio: \u00e8 un testamento notarile, redatto dal notaio Bartolomeo Gatto sotto la dettatura di Giovanni Bruno, il quale esprimeva il suo desiderio di lasciare un fiorino d'oro in dono alla chiesa di Santa Croce.\nIl nome \"Santa Croce\" sembra derivi da una reliquia. Si dice infatti che una particella della Croce di Ges\u00f9 fu lasciata nella chiesa da qualche pellegrino di ritorno dalla Terra santa. Ad affermare ci\u00f2, una ricerca storica fatta da don Peregallo, Arciprete della Pieve di Sori, nel 1748.\nOratorio di Sant'Antonio Abate.\nL'oratorio di Sant'Antonio abate fu costruito a poche centinaia di metri dalla piazza principale e risale quasi certamente ai primi anni del Quattrocento, si dice al 1404. \u00c8 costituito da un'unica navata con volta a botte, con il portone d'ingresso posto a sud e in posizione laterale, e un piccolo campanile, posto a est della struttura.\nLa pi\u00f9 antica citazione che si conservi dell'oratorio risale comunque all'anno 1582, quando il delegato del papa monsignor Francesco Bossi fece visita alle chiese della diocesi genovese per accertare l'applicazione dei dettami del Concilio di Trento.\nL'edificio accoglie al suo interno i tre Cristi cittadini, uno dei quali costruito in ebano e originario della scuola del Maragliano, oltre ad alcuni affreschi risalenti ai primissimi anni del Settecento e restaurati poi da un pittore locale negli anni settanta.\nTra i dipinti spicca un vasto trittico, datato 1520 e opera del pittore Pier Francesco Sacchi. In esso sono raffigurati sant'Antonio abate benedicente, circondato da san Giovanni Battista e san Benedetto e, sopra la porta d'ingresso, il Cristo morto tra la Vergine e l'Angelo che ne danno l'annunzio.\nPezzo pregiato \u00e8 anche l'antico organo posto nel coro, datato Seicento, uno dei pochi esemplari ancora esistenti fatto in modo da essere movibile e trasportabile durante le processioni.\nArchitetture militari.\nNel territorio pievese \u00e8 presente un antico castello, il castello Cirla allo scalo Torre. Tale costruzione in origine era una torre saracena, edificata per combattere le incursioni dei pirati. Essa venne in buona parte demolita nel 1909 per diventare quella che \u00e8 oggi l'attuale residenza privata.\n\u00c8 considerata una delle 50 bellezze del Golfo Paradiso, grazie anche al suo ottimo stato di conservazione.\nScali.\nPieve Ligure, essendo un paese direttamente a picco sul mare, ebbe la necessit\u00e0 di edificare alcuni scali per l'attracco di piccole imbarcazioni, permettendo cos\u00ec la pesca e la balneazione. Costruiti dagli antichi pescatori, essi sono tutt'oggi visitati e utilizzati, durante i mesi estivi, da centinaia di turisti e genovesi, attratti dalla tranquillit\u00e0 del posto e dalla pulizia delle acque.\nI pi\u00f9 importanti e visitati sono lo scalo Torre, il pi\u00f9 facile da raggiungere essendo adiacente alla stazione del paese, lo scalo Demola, lo scalo Chiappa e lo scalo Fontanino, tutti raggiungibili attraverso fermate dei mezzi pubblici.\nQuesti scali sono stati pi\u00f9 volte teatro di manifestazioni teatrali e musicali (ogni anno \u00e8 organizzato il \"Festival del Mare e l'Art Festival degli Scali A Mare\") e, talvolta, di gare amatoriali di nuoto e pesca. Lo scalo Torre inoltre ha ospitato il 25 maggio 2001 un'unica edizione di un'importante gara di trial, denominata \"Trial sul Mare\", che vide la partecipazione di campioni quali l'inglese Steve Colley e lo spagnolo Marcel Justribo. Nel 2002 presso lo scalo Torre si \u00e8 tenuta invece la prima prova del campionato italiano trial indoor.\nAree naturali.\nNel territorio comunale di Pieve Ligure \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale e geologico. Il sito \u00e8 collocato tra i fondali dei comuni di Bogliasco, Pieve Ligure e Sori, e la delegazione genovese di Nervi, dove \u00e8 segnalato un particolare habitat formato da praterie di \"posidonia oceanica\" e formazioni coralline. Tra le specie animali sono presenti i pesci: \"Centrolabrus melanocercus\", \"Gobius cruentatus\", \"Gobius geniporus\", \"Gobius luteus\", \"Hippocampus hippocampus\", \"Hippocampus ranulosus\", \"Labrus viridis\", \"Symphodus cinereus\", \"Symphodus doderleini\", \"Symphodus mediterraneus\", \"Symphodus ocellatus\", \"Symphodus rostratus\" e \"Symphodus tinca\".\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Pieve Ligure sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl 10 ottobre 2006 il comune di Pieve Ligure ha conseguito la certificazione del proprio sistema di gestione ambientale conformemente alla norma ISO 14001.\nRaccolta differenziata.\nDal febbraio 2012 ha adottato un sistema di raccolta differenziata porta a porta e in parte di prossimit\u00e0, condiviso con i vicini comuni di Sori e Bogliasco.\nIl Comune \u00e8 stato premiato da Legambiente come \"Comune Riciclone 2017\". Pieve Ligure si attesta inoltre al 22\u00ba posto di questa classifica regionale, con una percentuale di raccolta differenziata che nel 2017 ha raggiunto il 72,88%. Pieve \u00e8 classificato come terzo Comune della Citt\u00e0 Metropolitana di Genova, 1\u00b0 nel Golfo Paradiso.\nCultura.\nTradizioni e folclore.\nLa festivit\u00e0 pi\u00f9 celebre e affermata del comune pievese \u00e8 la Festa della mimosa che, ogni secondo fine settimana di febbraio, attira numerosi turisti, incuriositi sia dalla sfilata di carri allegorici lungo la via Roma, che competono poi in una gara di bellezza in piazza San Michele, sia dalle manifestazioni e dai banchetti presenti nella piazza comunale. Quella del 2017 \u00e8 stata la sessantesima edizione della sagra.\nBiblioteche.\nLa biblioteca civica comunale \u00e8 nata nel 1981. Inizialmente situata nella struttura della Scuola Media pievese, dall'anno 2000 trova sede nella parte bassa del Comune, in locali un tempo adibiti a casello ferroviario (da cui il nome \"Il treno di carta\"). La biblioteca aderisce al \"Sistema Bibliotecario Provinciale\" dal 1999. Il patrimonio librario consiste di oltre 4000 volumi, soprattutto riguardanti il territorio ligure e la narrativa.\nCuriosit\u00e0 letterarie.\nIl romanzo \"Nen\u00e8\" (1976) di Cesare Lanza, \u00e8 ambientato a Pieve Ligure. L'omonimo film \"Nen\u00e8\", uscito nel 1977 con Leonora Fani e Tino Schirinzi, e diretto da Salvatore Samperi, non possiede invece scene girate nel comune pievese.\nEconomia.\nAgricoltura.\nLa produzione olearia \u00e8 rilevante per l'economia pievese fino al XIX secolo, tanto che il Comune fa ancora oggi parte dell'Associazione nazionale citt\u00e0 dell'olio. In passato inoltre, la vicinanza tra il mare e le aree boschive permetteva la raccolta e vendita del legname per i piccoli cantieri navali.\nAl giorno d'oggi prevalgono ancora il settore agricolo e la floricoltura, garantiti dal clima mite della regione e dai terrazzamenti del territorio in pendenza; \u00e8 frequente l'uso di serre, che si \u00e8 sviluppato dopo un periodo di sperimentazione. L'orchidea rimane il fiore pi\u00f9 diffuso, ma \u00e8 di grande importanza anche la produzione di mimosa.\nTurismo.\nGrazie agli scenari dovuti alla sua particolare posizione, ai sentieri e alle scogliere balneabili, Pieve attira sempre pi\u00f9 turisti, soprattutto dal vicino capoluogo ma anche dalle regioni vicine. Nel territorio pievese sono presenti molti itinerari consigliati capaci di attrarre visitatori interessati agli scorci caratteristici del borgo ligure. Il pi\u00f9 conosciuto e panoramico \u00e8 il sentiero che conduce alla vetta del Monte Santa Croce, il quale si snoda dalla piazza cittadina per poi giungere, con una durata di circa 40 minuti, sino alla cima del monte che sovrasta il paese.\nQuesto sentiero, detto \"dei Misteri\". \u00e8 un antico percorso legato al culto mariano. Nell'ultimo tratto \u00e8 scandito a intervalli regolari da 4 piccole edicole in muratura con una croce rossa al centro, dette appunto \"Misteri\". Fino a poco tempo fa, in occasione di alcuni eventi religiosi, la popolazione di Pieve lo precorreva in processione recitando il Rosario, fermandosi a ogni edicola per declinare un Mistero, il quinto si recitava dalla chiesetta che sorge sulla vetta. Da qui si ha la possibilit\u00e0 di godere di un magnifico panorama, che spazia sull'intero Golfo Paradiso, dal promontorio di Portofino alle alture savonesi a Capo Mele.\nGiunti alla fine del sentiero si possono percorrere anche camminamenti alternativi di durata inferiore che scendono lungo il lato opposto del monte: il primo di questi riconduce alla piazza del paese, seguendo un percorso in discesa che gode di un ampio panorama sul ponente genovese, mentre il secondo d\u00e0 la possibilit\u00e0 di collegarsi ad altri sentieri che conducono o ai paesi vicini di San Bernardo e quindi Bogliasco, oppure di raggiungere l'elevato monte Fasce. Entrambi i sentieri attraversano la boscaglia e il sottobosco pievese, dominato da secolari piante, splendidi arbusti e profumati fiori.\nUn altro itinerario pievese, della durata di circa 1 ora e mezza, conduce da piazza San Michele alla frazione sorese di Teriasca. Anche questo percorso \u00e8 molto suggestivo grazie alla fitta boscaglia e alla presenza dei ruderi di vecchie abitazioni, utilizzate dai contadini negli anni passati.\nDi rilievo sono anche i sentieri che conducono alla parte pi\u00f9 a levante del paese, seguendo la denominata via Chiossa, e quelli che portano verso ponente, in particolare quello che \u00e8 la continuazione dell'antica via San Bernardo.\nDi notevole interesse \u00e8 anche il percorso seguito dall'antichissima via alla Chiesa, che inizia il suo itinerario dalla parte inferiore del paese, quella confinante con Bogliasco, per giungere, con un percorso tra le antiche case pievesi, al piazzale di Pieve Alta.\nInfrastrutture e trasporti.\nStrade.\nIl territorio di Pieve Ligure \u00e8 attraversato principalmente dalla strada statale 1 Via Aurelia.\nLa strada principale per raggiungere Pieve Alta \u00e8 la via Roma (strada provinciale 29 di Pieve Ligure Alta) lunga 2,5\u00a0km e inaugurata nel 1913. La via, asfaltata per la prima volta negli anni sessanta, termina in piazza San Michele.\nFerrovie.\nPieve Ligure fu per la prima volta raggiunta dalla ferrovia nel 1868 attraverso una linea unica. Nel 1917 iniziarono i lavori di raddoppio del tratto ferroviario, che furono ultimati nel 1921, e nel 1925 la linea era gi\u00e0 elettrificata. Nel 1929 fu demolita la primitiva stazione in legno con la costruzione, in una zona pi\u00f9 decentrata rispetto al nucleo abitativo principale, di un edificio pi\u00f9 moderno e in muratura, affiancato da un ampio piazzale per lo scalo merci.\nDal 1948 in poi, con l'avvento della linea elettrica a corrente continua, il traffico ebbe una progressiva ascesa, creando i primi esempi del fenomeno del pendolarismo. Inoltre la struttura crebbe d'importanza essendo una delle poche stazioni dotate di officina per locomotori e vagoni guasti.\nIl 14 novembre 2005 la stazione venne declassata al rango di fermata a seguito della rimozione di 2 dei 4 binari di percorrenza.\nMobilit\u00e0 urbana.\nPieve Ligure fa parte del bacino territoriale ST-Golfo Paradiso dell'AMT, ed \u00e8 cos\u00ec collegata ai comuni limitrofi di Bogliasco e Sori, a Genova e a Recco.\nNel 2003, Pieve Ligure fu coinvolta nel progetto di ampliamento della metropolitana di Genova, che prevedeva un proseguimento della linea da piazza Terralba, in citt\u00e0, al comune rivierasco. Nel 2006, il presidente della Regione Liguria Claudio Burlando afferm\u00f2 che i lavori per la galleria sarebbero partiti entro una decina di anni, ma nel 2007 il piano si interruppe per problemi logistici e mancanza di fondi. L'anno seguente l'associazione Metrogenova present\u00f2 un nuovo progetto, con scarse possibilit\u00e0 di realizzazione per motivi economici.\nAmministrazione.\nAltre informazioni amministrative.\nPieve Ligure fa parte dell'Unione dei comuni del Golfo Paradiso.\nSport.\nLa Polisports Pieve Ligure, nata nel 1969 come societ\u00e0 di pallanuoto, ha offerto per oltre quaranta anni corsi di varie discipline sportive, fornendo ai cittadini la possibilit\u00e0 di praticare sport come calcio, calcio a 5, tennis, e Ju-Jitsu. Dal 2010 la societ\u00e0 prosegue la sola attivit\u00e0 calcistica sotto la nuova denominazione di A.S.D. Pieve Ligure, militando nel girone C ligure di seconda Categoria.\nDal settembre 2015 la A.T.S. Pieve Ligure raccoglie al suo interno le tre societ\u00e0 sportive del Comune: la A.S.D. I.P.A. \"Insieme Per Amicizia\", la A.S.D. MoviMente, e la gi\u00e0 citata ASD Pieve Ligure.\nDa alcuni anni la Pro Loco comunale oraganizza inoltre una corsa urbana di circa 11\u00a0km lungo le \"creuze\" e le strade cittadine. Questa competizione di \"urban trail\" \u00e8 denominata \"Corsa In Giallo\".\nImpianti sportivi.\nGli impianti sportivi comunali sono denominati \"La Castella\" e sono situati nell'omonima localit\u00e0 comunale, a circa 200 metri dal centro del paese. Si compongono di un campo da calcio a sette in erba sintetica di nuova generazione, di due campi da tennis e di una palestra con relativi spogliatoi.\nLa struttura \u00e8 data in gestione all'associazione sportiva A.T.S. Pieve Ligure."}
{"id": "29361", "revid": "1705737", "url": "https://it.wikipedia.org/wiki?curid=29361", "title": "Sarezzo", "text": "Sarezzo (\"Sares\" o \"Sar\u00e8s\" in dialetto bresciano, pronuncia , localmente o ) \u00e8 un comune italiano di abitanti della provincia di Brescia in Lombardia; fa parte della comunit\u00e0 montana della Valtrompia.\nGeografia fisica.\nIl comune si trova nella bassa Val Trompia e una parte nella laterale val Gobbia, a circa 13 chilometri a nord del capoluogo; \u00e8 interamente attraversato dal fiume Mella.\nStoria e origine del nome.\nQui convergevano le antiche popolazioni per gli scambi commerciali e del bestiame; Sarezzo rivestiva cos\u00ec un ruolo prioritario in Valtrompia. Questa realt\u00e0 ebbe inizio fin dai primordi della storia e si \u00e8 consolidata in epoca celtica e romana. Lo stesso antico nome \"Saretium\", ricorda l'idea di steccati e serragli per bestiame. L\u2019Olivieri e il Gnanga fanno riferimento per il nome alla selce e nominano il termine \u201cS\u00e9r\u00e8s\u201d che tuttavia si riferiva al granito di cui a Sarezzo non c\u2019\u00e8 traccia.\nViene nominato nella quadra di Valtrompia del 1385 come \"Serezio,\" e nello statuto del Comune di Brescia del 1429 come \"Serecium.\"\nA Sarezzo si ebbe un seguito abbastanza consistente o comunque una palese favorevole disposizione verso le idee 'ereticali' del '500, stando alla testimonianza del rettore don Ludovico Dolzi, il quale il 12 settembre 1557 chiede al reverendo arciprete Vincenzo Covi di informare il vicario generale della diocesi \"come spesso venissero, sulla piazza del paese e per tutta la vallata, degli eremiti, a tener discorsi molto graditi\" a \"queste bestie de luterani et vano forsi seminando delle eresie e zizanie di sorte, come ne \u00e8 pien tutto il mondo;\" precisando inoltre che ultimamente ne era venuto uno a predicare nella piazza di Sarezzo, egli (don Dolzi) lo aveva invitato a smettere di parlare e allontanarsi, ma quelli che lo stavano ascoltando hanno incominciato a mormorare e a dire che bisognava lasciarlo predicare, come in precedenza solevano fare gli altri preti.\nTiburzio Balio di Sarezzo, potentissimo verso fine Seicento, aveva puntato sulla fabbricazione di artiglieria. Tale era la sua fama da potersi permettere di non andare a Venezia alla presenza del Consiglio dei Dieci. I Balio erano tra i principali fornitori di pezzi di artiglieria per la Repubblica veneta. Con la caduta di Venezia le fortune dei Balio sarebbero declinate. A rialzare la famiglia ci avrebbe pensato Ottavio Balio, nato nel 1775, che ader\u00ec di slancio al nuovo ordine francese, mantenendo beni di famiglia ed influenza. Ottavio per\u00f2 non sfugg\u00ec alle vendette successive alla caduta di Napoleone perch\u00e9 con l'Austria sub\u00ec ingiurie e ricatti, proprio per il suo passato di amico dei Francesi.\nNel gennaio 1814 al comune di Sarezzo arriva la richiesta di un paio di centinaia di operai da inviare a Mantova per costruire quello che si chiamer\u00e0 il Quadrilatero.\nNel 1825, per la visita dell'arciduca d'Austria Francesco Carlo, viene eretto un arco di trionfo a Zanano.\nNel 1836, a causa di un'epidemia di colera, a Sarezzo moriranno 80 persone.\nDelle numerose inondazioni che afflissero la valle, a Sarezzo si ricorda in particolare quella del 14 agosto 1850 che caus\u00f2 le peggiori distruzioni.\nIl 27 giugno 1920, la contestazione organizzata dai socialisti contro la festa della sezione cattolica di Sarezzo provoca 5 morti e 9 feriti, con intervento dei carabinieri.\nA Sarezzo, nel cuore dell'inverno, momento sempre intensamente drammatico, dalla Federazione provinciale fascista giungono 1500 lire di offerte assistenziali, sulla scorta di questo buon esempio il podest\u00e0 di Sarezzo invita \"le famiglie facoltose del paese a versare denaro o generi alimentari al comitato comunale, per soccorrere i disoccupati e le famiglie povere.\"\nGeografia antropica.\nSarezzo comprende anche delle frazioni: Noboli, Ponte Zanano, Valle di Sarezzo e Zanano.\nInfrastrutture e trasporti.\nFra il 1882 e il 1954 Sarezzo ospit\u00f2 una fermata della tranvia della Val Trompia, nonch\u00e9 una stazione della stessa posta in localit\u00e0 Zanano."}
{"id": "29362", "revid": "1718925", "url": "https://it.wikipedia.org/wiki?curid=29362", "title": "Portofino", "text": "Portofino (\"Portofin\" in ligure) \u00e8 un comune italiano di 379 abitanti della citt\u00e0 metropolitana di Genova in Liguria.\nGeografia fisica.\nIl territorio comunale \u00e8 situato nella parte occidentale del golfo del Tigullio, in una baia ai piedi dell'omonimo promontorio (610 m), ad est di Genova, segnando di fatto il confine geografico tra il Golfo Paradiso e il Tigullio. Tra le altre vette del territorio il monte Pollone (469 m).\nL'intero territorio comunale \u00e8 compreso nel Parco naturale regionale di Portofino e nell'Area naturale marina protetta Portofino.\nIl modo migliore per apprezzare le meraviglie del parco \u00e8 quello di percorrere in sicurezza i suoi sentieri pi\u00f9 caratteristici ed affascinanti, tutti adeguatamente segnalati. Attraversandone la fitta rete di oltre 60\u00a0km, \u00e8 possibile scoprire la ricchezza e la variet\u00e0 degli ambienti naturali, dei panorami e dei complessi monumenti del promontorio.\nStoria.\nI Tigullii abitarono l\u2019area della val Fontanabuona e dell\u2019attuale golfo Tigullio fino al promontorio di Portofino. Tale popolazione di celti-liguri abitanti di Portofino, furono, gi\u00e0 a partire dall\u2019VIII secolo a.C., piuttosto evoluti e dediti al commercio e agli scambi commerciali via mare con altre popolazioni del Mediterraneo.\nSecondo Plinio il Vecchio, il borgo di Portofino aveva durante l'Impero romano il nome di \"Portus Delphini\", tra Genova e il golfo del Tigullio dovuto, forse, per la grande popolazione di questi animali (i delfini) nel golfo tigullino.\nFin dall'epoca longobarda nel territorio operavano i monaci dell'abbazia di San Colombano di Bobbio; essi in Liguria avevano sede oltre che a Genova anche nel levante, in zona si erano espansi da Pieve Ligure fino a Moneglia, con varie abbazie, monasteri e celle, fra le quali quella di Comorga nei pressi di Carasco e di San Fruttuoso di Capodimonte.\nIl villaggio venne citato in un diploma del 986 di Adelaide di Borgogna, moglie di Lotario II d'Italia, nella quale fu ufficializzata la donazione del borgo alla vicina abbazia colombaniana di San Fruttuoso (ora nel territorio comunale di Camogli). Un documento degli annali di Bernardo Marangone, del 1072, cita il fallimentare assalto della flotta navale di Pisa, atto contrastato vittoriosamente dagli stessi abitanti portofinesi.\nNel 1175 il piccolo borgo marinaro fu sottoposto al controllo amministrativo, assieme all'attigua Santa Margherita Ligure, del libero comune di Rapallo, che acquist\u00f2 i diritti sul borgo per 70 lire genovesi per conto dei consoli rapallesi.\nA partire dal 1229 divenne parte integrante della Repubblica di Genova, cos\u00ec come l'intero territorio rapallese, ora sede della locale podesteria, divenendo quasi rifugio della marina mercantile genovese grazie al suo porto naturale.\nNel 1409, dopo l'allontanamento da Genova dell'imperatore Carlo VI di Francia, quest'ultimo vendette il borgo a Firenze, ma saranno gli stessi Fiorentini a restituire in seguito Portofino alla repubblica genovese.\nDurante il XV secolo sub\u00ec diversi passaggi di amministrazione delle pi\u00f9 potenti famiglie feudali del tempo; nel 1425 divenne possedimento della famiglia Fregoso - nella persona specifica di Tomaso Fregoso, gi\u00e0 doge della Repubblica di Genova e signore di Sarzana - infeudando il borgo per cinque anni. Dal 1430 furono gli Spinola i signori del feudo, alla guida di Francesco Spinola, amministrando il governo del paese per ben quindici anni. Nel 1445 Portofino fu sottratto agli Spinola da Giovanni Antonio Fieschi; secondo gli storici per puro atto dimostrativo, poich\u00e9 fu lo stesso Fieschi a riconsegnare in tempi brevi il borgo ai Genovesi.\nFu ancora un discendente della famiglia Fregoso, Pietro, ad ottenere dal 1459 un breve periodo di governo del paese.\nL'alleanza politica e soprattutto militare tra gli Adorno e i Fieschi con il duca di Milano Francesco Sforza portarono, nel 1513, ad un vero e proprio assedio del borgo. Prontamente lo stato genovese, con un contingente di circa 4.000 unit\u00e0, riusc\u00ec a riportare la supremazia della \"Superba\" in paese sconfiggendo, tra l'altro, gli uomini dell'ammiraglio Andrea Doria corsi in aiuto via mare al castellano Filippino Fieschi.\nDopo la congiura dei Fieschi del 1547 il territorio fu preso dallo stesso Andrea Doria. Dal 1608 venne inserito nei territori del capitaneato di Rapallo.\nNel 1797 con la dominazione francese di Napoleone Bonaparte la costituita municipalit\u00e0 di Portofino rientr\u00f2 dal 2 dicembre nel dipartimento del Golfo del Tigullio, con capoluogo Rapallo, all'interno della Repubblica Ligure. Dal 28 aprile del 1798 con i nuovi ordinamenti francesi, Portofino rientr\u00f2 nel III cantone, capoluogo Santa Margherita, della giurisdizione del Tigullio e dal 1803 centro principale del II cantone del golfo del Tigullio nella giurisdizione dell'Entella. Annesso al Primo Impero francese, dal 13 giugno 1805 al 1814 venne inserito nel dipartimento degli Appennini.\nNel 1815 fu inglobato nel Regno di Sardegna, secondo le decisioni del congresso di Vienna del 1814, che sottopose la municipalit\u00e0 di Portofino nella provincia di Chiavari sotto la divisione di Genova. Dal 1859 al 1926 il territorio fu compreso nel V mandamento di Rapallo del circondario di Chiavari dell'allora provincia di Genova, nel Regno d'Italia.\nDurante la seconda guerra mondiale nella vicina localit\u00e0 detta Olivetta furono fucilati, nella notte del 2 e 3 dicembre del 1944, venti partigiani dai soldati fascisti, comandati da Siegfried Engel. Tale evento \u00e8 ricordato dagli storici come l'eccidio dell'Olivetta.\nSimboli.\n \nMonumenti e luoghi d'interesse.\nAree naturali.\nNel territorio comunale di Portofino \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale e geologico. Il sito \u00e8 collocato tra i fondali dei comuni di Camogli, Portofino e Santa Margherita Ligure dove \u00e8 segnalato un particolare habitat formato da praterie di \"posidonia oceanica\", formazioni coralline e grotte semi oscure. Tra le specie animali sono presenti i pesci \"Epinephelus marginatus\", \"Gobius luteus\", \"Sciaena umbra\", \"Sciaena mediterraneus\", \"Sciaena ocellatus\", \"Thalassoma pavo\"; le gorgonie \"Paramuricea clavata\" ed \"Eunicella verrucosa\"; i poriferi \"Spongia agaricina\" e \"Spongia officinalis\"; il mollusco \"Spondylus gaederopus\" e il corallo rosso \"Corallium rubrum\".\nLungomare Amisani.\nGiuseppe Amisani si spense sul lungo mare di Portofino, dove usualmente dipingeva, un 7 dicembre del 1941, il giorno successivo nel luogo della sua morte il Comune di Portofino ha installato una targa dedicandogli il tratto conosciuto come \"Lungomare Amisani\", sorpassando la localit\u00e0 Bocche e seguendo la strada principale scendendo in riva al mare si scorge la lapide in marmo con la scritta: \u201cqui la bellezza del mondo sorrise l\u2019ultima volta a Giuseppe Amisani pittore\u201d.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Portofino sono .\nCultura.\nMusica.\nL'11 e il 12 agosto 2012 il cantante e tenore Andrea Bocelli ha realizzato due concerti in \"Piazzetta\" per la casa discografica Sugar. Dalla registrazione e dalle riprese cinematografiche effettuate, sono stati prodotti un cd/DVD ed un film dal titolo \"Love in Portofino\" proiettato nelle sale cinematografiche di 50 paesi.\nNel 2014 la cantante Lana del Rey ha girato a Portofino il video per il suo singolo \"Ultraviolence\", tratto dall'album omonimo. Il video, diretto da Francesco Carrozzini, allora fidanzato della cantante, vede Lana del Rey vestita da sposa e con un bouquet di gigli in mano camminare lungo un sentiero circondato dalla vegetazione per poi arrivare alla cappella di San Sebastiano, sopra Portofino.\nNel 2020 anche il gruppo musicale Il Pagante ha girato il video per il suo singolo \"Portofino\" nella stessa citt\u00e0.\nCinema.\nTra il 1957 e il 1962 a Portofino furono girati i film \"Appuntamento in Riviera\", \"Pesci d'oro e bikini d'argento\", \"Souvenir d'Italie\", \"Tempi duri per i vampiri\" e \"Il peccato degli anni verdi\".\nNel 1988 sono state girate alcune scene del film \"Una botta di vita\" di Enrico Oldoini.\nNel golfo del Tigullio e a Portofino in particolare sono state girate negli anni novanta diverse pellicole cinematografiche italiane e straniere. Nel 1992 il borgo \u00e8 stato il set per alcune scene del film \"Un incantevole aprile\" - ambientato negli anni venti - del regista Mike Newell con protagonisti diversi attori quali Miranda Richardson.\nSempre nel 1992, la famosa localit\u00e0 ligure compare in alcune scene iniziali di \"Sognando la California\", film dei fratelli Vanzina, con Maurizio Ferrini, Antonello Fassari, Nino Frassica e Massimo Boldi.\nNel 1995 i registi Michelangelo Antonioni e Wim Wenders scelsero il borgo rivierasco come sfondo del film erotico-sentimentale \"Al di l\u00e0 delle nuvole\" con John Malkovich e Sophie Marceau. Portofino ha inoltre ospitato negli anni duemila i cast della soap opera americana \"Beautiful\" e di quella italiana \"CentoVetrine\" girando alcuni episodi delle serie televisive.\nUna \"Portofino\" \u00e8 stata \"ricreata\" negli Stati Uniti al \"Portofino Bay Resort\" degli Universal Studios di Orlando, in Florida.\nIl borgo di Portofino e altri scorci della rivera ligure hanno ispirato i creatori del film d'animazione della Pixar - \"Cars 2\" - quale scenario animato della tappa italiana di \"Porto Corsa\".\nNel 2013 vi sono state girate alcune scene del terzo film di Checco Zalone \"Sole a catinelle\" e sempre nel 2013 \u00e8 stata il set per alcune scene del film \"The Wolf of Wall Street\" di Martin Scorsese.\nGeografia antropica.\nPer la sua estensione amministrativa, pari a 2,53\u00a0km\u00b2, \u00e8 il territorio comunale pi\u00f9 piccolo del territorio metropolitano. Confina a nord con il comune di Santa Margherita Ligure, ad ovest con Camogli, e a sud e ad est \u00e8 bagnato dal mar Ligure.\nEconomia.\nDal tempo del grande afflusso di ospiti stranieri - dapprima britannici e quindi tedeschi - nei primi anni del Novecento l'economia di Portofino \u00e8 strettamente legata al turismo. La locale \"Piazzetta\" sulla quale si affacciano i locali pubblici di ristoro, negozi, boutique e altre attivit\u00e0 commerciali \u00e8 stata nel luglio del 2012 riconosciuta come Locale storico d'Italia, primo e unico attestato rilasciato dall'omonima associazione, per il suo valore storico e culturale.\nIl comune e i suoi dintorni sono un'importante meta turistica, soprattutto per i flussi stranieri che segnalano la localit\u00e0 per essere una fra le pi\u00f9 gradevoli fra i porti del mar Mediterraneo.\nPortofino \u00e8 risultato il comune italiano con il pi\u00f9 alto reddito pro capite (51\u00a0403\u00a0\u20ac) nell'anno 2014.\nArtigianato.\nL'artigianato locale \u00e8 incentrato sull'arte tessile finalizzata alla realizzazione di merletti e di macram\u00e8.\nInfrastrutture e trasporti.\nStrade.\nA Portofino ha termine la strada provinciale 227 che permette l'unico collegamento carrabile con la vicina Santa Margherita Ligure. Un antico percorso pedonale, sulle alture, percorre il tragitto in forma non carrabile e permette inoltre il collegamento con vari comuni limitrofi tramite ramificazioni.\nFerrovie.\nLa stazione di Santa Margherita Ligure-Portofino, ubicata nel territorio di Santa Margherita Ligure, \u00e8 la fermata ferroviaria pi\u00f9 vicina sulla linea ferrovia Genova-Pisa.\nLinee marittime.\nAlternativa pu\u00f2 essere il battello con partenze quasi ogni ora dalla passeggiata a mare di Rapallo con scalo a Santa Margherita Ligure. Qui effettua una piccola sosta necessaria allo sbarco e imbarco dei passeggeri per poi proseguire verso il borgo. Vi sono inoltre collegamenti anche con Camogli, la baia e relativa abbazia di San Fruttuoso e Genova.\nMobilit\u00e0 urbana.\nDal comune di Santa Margherita Ligure un servizio di trasporto pubblico locale gestito dall'AMT garantisce quotidiani collegamenti bus con Portofino.\nAmministrazione.\nGemellaggi.\nPortofino \u00e8 gemellata con:"}
{"id": "29363", "revid": "1534111", "url": "https://it.wikipedia.org/wiki?curid=29363", "title": "Saviore dell'Adamello", "text": "Saviore dell'Adamello (\"Savi\u00far\" in dialetto camuno) \u00e8 un comune italiano di 810 abitanti della Val Camonica, provincia di Brescia in Lombardia.\nGeografia fisica.\nTerritorio.\nSaviore dell'Adamello \u00e8 il pi\u00f9 elevato dei paesi della Valle di Saviore; il suo territorio comunale, che si estende soprattutto in territorio montano, \u00e8 uno dei pi\u00f9 estesi della Val Camonica. Questo comune comprende nel suo territorio la cima pi\u00f9 elevata della Provincia, ovvero il Monte Adamello, con un'altezza di 3539 metri o, secondo altre fonti, 3554 metri s.l.m.\nStoria.\nAlla pace di Breno del 31 dicembre 1397 il rappresentante della comunit\u00e0 di Saviore, Ottobono Predorni (anche notaio), si schier\u00f2 sulla sponda ghibellina.\nIl 17 settembre 1423 il vescovo di Brescia Francesco Marerio investe iure feudi dei diritti di decima nei territori di Monno, Cevo, Andrista, Grumello, Saviore, Cemmo, Ono, Sonico, Astrio, Malegno, Cortenedolo, Vione, Incudine e Berzo Demo a Bertolino della Torre di Cemmo .\nIl 29 aprile 1651 un incendio distrusse il paese, riducendo in cenere anche i documenti dell'archivio comunale, per cui non rimane alcuna antica notizia.\nTra il 1816 ed il 1818 viene attivato il comune di \"Valli di Saviore\".\nNel 1927, a seguito del Regio Decreto del 28 settembre, il comune di Saviore venne unito a quello di Cevo formando il comune di Valsaviore. I cittadini di Saviore, indignati, si armarono di forche e bastoni e, in corteo, si recarono alla sede comunale di Cevo: ripresi con la forza registri e atti d'archivio e caricatili sui carretti, li riportarono all'antica sede di Saviore.\nIl loro gesto non serv\u00ec ad altro che a far mettere in galera una sessantina di persone, uomini e donne, che furono processati per direttissima e se la cavarono alla meno peggio grazie all'intervento del deputato Carlo Bernardi\nIl comune di Valsaviore fu soppresso nel 1954 e sostituito da quello di Cevo e Saviore dell'Adamello.\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese di Saviore sono:\nSociet\u00e0.\nTradizioni e folclore.\nGli scut\u00fcm sono nei dialetti camuni dei soprannomi o nomignoli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Saviore \u00e8 \"Mar\u00e0\".\nPresso il D\"osso Merlino\" si racconta riemergessero frantumi di terraglie, sassi lavorati e tombe con ossa umane.\nEsistono nel folklore della Val Camonica alcuni proverbi in dialetto camuno riguardanti Saviore:\nAmministrazione.\nUnione di comuni.\nSaviore fa parte dell\"'Unione Comuni della Valsaviore\", assieme ai comuni di Cedegolo, Cevo, Berzo Demo e, dal 2003, Sellero.\nL'Unione di comuni, che ha sede a Cedegolo, \u00e8 stata creata il 20 agosto 1999, e ha una superficie di circa 225\u00a0km\u00b2."}
{"id": "29365", "revid": "1534111", "url": "https://it.wikipedia.org/wiki?curid=29365", "title": "Seniga", "text": "Seniga (\"Siniga\" in dialetto bresciano) \u00e8 un comune italiano di abitanti della provincia di Brescia in Lombardia.\nIl comune di Seniga sorge all'interno del parco regionale Oglio nord.\nGeografia fisica.\nIdrografia.\nIl paese di Seniga sorge a Nord del fiume Oglio. Il territorio \u00e8 inoltre bagnato da numerose rogge provenienti dai paesi pi\u00f9 a nord.\nSeniga \u00e8 il comune della provincia di Brescia ove il Mella confluisce nell'Oglio, terminando il suo corso; precisamente a sud est della frazione Regona, in aperta campagna.\nPaesaggio.\nParte del territorio comunale \u00e8 soggetto a tutela ambientale in quanto rientrante nel parco dell'Oglio Nord.\nStoria.\nPaese di antiche origini, sorge sulla riva bresciana del fiume Oglio che un tempo fungeva da confine tra la Repubblica veneta ed il ducato di Milano.\nAnticamente possedeva un castello e l'abitato era ben difeso da delle mura. Il collegamento tra le due sponde dell'Oglio era regolato e possibile tramite un antico porto-traghetto che collegava ne collegava le due sponde fungendo da dogana tra i due stati.\nIl paese si pu\u00f2 vantare di aver ospitato durante l'estate del 1947, l'allora prete Karol Wojityla che in seguito sarebbe divenuto papa Giovanni Paolo II.\nL'interessante situazione venne a crearsi alla fine della seconda guerra mondiale, grazie alla liberazione della Polonia e con la fine della guerra, la circolazione tra stati era ripresa anche se con limitazioni. Nel 1946 a Karol Wojityla venne concesso di recarsi a Roma per partecipare all'esame di licenza di teologia. A seguito della salita al potere di un governo comunista in Polonia, rese impossibile su suo immediato ritorno. Ritrovandosi senza un posto dove andare don Karol Wojityla venne invitato da un suo compagno di seminario don Francesco Vergine originario di Seniga a recarsi a Brescia ed essere ospite presso la sua famiglia.\nGrande appassionato di ciclismo don Karol Wojityla, che dagli abitanti di Seniga venne poi italianizzato come don Carlo, partecip\u00f2 a numerose escursioni ciclistiche lungo la bassa bresciana ed il cremonese.\nNel giugno del 1948, don Wojityla torn\u00f2 a Roma per conseguire la laurea in teologia.\nSimboli.\nLo stemma del Comune \u00e8 stato concesso con Decreto del presidente della Repubblica del 26 giugno 2006, e si blasona:\nSociet\u00e0.\nLingua e dialetto.\nNel territorio di Seniga, accanto all'italiano, \u00e8 parlato il dialetto bresciano.\nGeografia antropica.\nFrazioni.\nNel territorio di Seniga \u00e8 presente una sola frazione, infatti come si legge nell'articolo 4, comma 1, dello statuto comunale, il territorio riconosce come \"realt\u00e0 abitative\" Seniga, sede comunale, e Regona come frazione."}
{"id": "29366", "revid": "1534111", "url": "https://it.wikipedia.org/wiki?curid=29366", "title": "Serle", "text": "Serle (\"S\u00e8rle\" in dialetto bresciano) \u00e8 un comune italiano di abitanti della provincia di Brescia in Lombardia. Il comune appartiene alla Comunit\u00e0 Montana della Valle Sabbia. Si trova sulle Prealpi Bresciane nel mezzo dell'Altopiano di Cariadeghe, il quale presenta grandi variet\u00e0 faunistiche e vegetali tipiche del territorio serlese ed \u00e8 famosa per le sue grotte dette \"b\u00fcs\".\nGeografia fisica.\nIl paese si trova sull'Altopiano di Cariadeghe, che oggi \u00e8 un'area protetta. Il territorio, come tutto quello del bacino marmifero della Valle Sabbia, \u00e8 prevalentemente carsico e le diverse tipologie di minerali presenti lo rendono meta di speleologi.\nIl paesaggio carsico \u00e8 caratterizzato dalla presenza di rilievi prealpini. Dalle vette, facilmente accessibili, si pu\u00f2 ammirare un panorama vastissimo che abbraccia mezza provincia, nel quale spicca il monte San Bartolomeo dalla particolare forma troncoconica, importante sito d'interesse archeologico.\nLa fauna \u00e8 composta dagli animali pi\u00f9 vari e tipici del territorio delle Prealpi Lombarde: dai pi\u00f9 piccoli come gli scoiattoli alle volpi, fino ad incontrare non raramente il cinghiale. Diverse specie di uccelli popolano il cielo dell'altopiano, dai piccoli volatili comuni fino al gheppio, la poiana e il falco, e numerosi sono anche i rapaci notturni come il gufo, il barbagianni, l'allocco e la civetta. Gli altri animali sono quelli introdotti successivamente dagli agricoltori, come le mucche o i cavalli.\nL'altopiano di Cariadeghe comprende un folto e quasi impenetrabile bosco composto da alberi ad alto fusto o da alberi isolati di grande valore estetico per la mole monumentale: faggi, castagni e carpini. Il territorio boschivo ricopre la maggior parte del territorio, ma i campi agricoli e l'avanzamento delle costruzioni lo decimano sempre di pi\u00f9.\nStoria.\nIl territorio montano e carsico di Serle hanno, fin dall'antichit\u00e0, permesso lo sviluppo e la nascita di comunit\u00e0 preistoriche che utilizzavano le caverne come rifugio e sfruttavano il legno e i frutti spontanei della foresta locale; molti sono stati i ritrovamenti a proposito.\nL'epoca Romana \u00e8 un periodo piuttosto incerto su questo territorio: secondo alcuni esperti ivi si trovava un insediamento romano gi\u00e0 dal II secolo d.C. (ipotesi basata sul ritrovamento di alcune epigrafi). Ci\u00f2 nonostante il paese fu soggetto alle invasioni barbariche e il territorio, molto ostile alla popolazione, fu presto abbandonato.\nSperduto e desolato, selvaggio e boscoso il territorio di Serle fu patria degli eremitaggi monastici per tutto l'Alto Medioevo. Questa influenza religiosa la si ritrova solo nell'XI secolo, quando il vescovo di Brescia, Olderico, dona alcuni beni al neonato monastero di San Pietro in Monte Orsino. Da qui, la nascita nel Basso Medioevo del monastero di San Bartolomeo, il quale si trova sull'omonimo monte a 933 m s.l.m. La chiesa rinascimentale conserva al suo interno un polittico absidale ad affresco attribuito a Paolo da Cailina il giovane, raffigurante la Madonna in trono con Bambino. I recenti scavi archeologici hanno contribuito alla messa in luce parte dei resti della chiesa dell'antico complesso romanico e della scala monumentale (restaurata e visibile) che dava accesso al complesso monastico.\nIl Rinascimento e poi il Seicento sono un periodo di fioritura e incremento demografico grazie all'enorme presenza di risorse minerali e agricole sul territorio.\nIl personaggio pi\u00f9 noto della storia serlese \u00e8 Pietro Boifava (1794-1879), grazie alla sua partecipazione alle Dieci giornate di Brescia.\nDurante il secondo dopoguerra, il paese ha conosciuto un forte sviluppo economico portato dai minerali, dal legname e dall'agricoltura praticata sul suo territorio.\nAmministrazione.\n26 maggio 2019 - in carica Giovita Sorsoli"}
{"id": "29367", "revid": "247222", "url": "https://it.wikipedia.org/wiki?curid=29367", "title": "Sirmione", "text": "Sirmione (\"Sirmi\u00f9\" in dialetto bresciano, \"Sirmi\u00f3n\" in dialetto veronese) \u00e8 un comune italiano di abitanti della provincia di Brescia in Lombardia, il cui centro storico sorge su una penisola che divide il basso lago di Garda.\nPer secoli avamposto militare, dapprima sotto la giurisdizione della corte del Monastero di San Colombano del Priorato di Bardolino e della prioria di \"Solarolo\" (Manerba del Garda), dipendente dall'Abbazia di San Colombano di Bobbio, e poi in seguito per frazionamento della gardesana occidentale e distribuzione monastica territoriale, del monastero di Santa Giulia di Brescia e successivamente dei domini veronesi e della Serenissima, fu definitivamente assegnato al bresciano in epoca napoleonica.\nLa principale industria della cittadina \u00e8 il turismo, sia per la presenza di vestigia romane e medievali sia per le acque termali.\nGeografia fisica.\nTerritorio.\nSirmione \u00e8 posta lungo la penisola omonima che si protende all'interno del lago di Garda per circa 4 chilometri e che divide in due parti la riva lacuale meridionale. Parte del territorio comunale si estende ad est rispetto alla penisola per includere quella di Punta Gr\u00f2.\nL'entroterra si estende in direzione delle colline moreniche che cingono la parte meridionale del lago stesso e comprende una parte della zona di produzione del Lugana.\nIl comune confina a sud-est con Peschiera del Garda e a sud-ovest con Desenzano del Garda. La sezione sul lago confina ad est con Lazise e Castelnuovo del Garda e a nord con Padenghe sul Garda.\nOrigini del nome.\nIn merito al toponimo, Mazza (1986) riporta due tesi:\nStoria.\nEpoca preistorica e romana.\nA Sirmione sono state rinvenute tracce di antropizzazione risalenti al neolitico. La citt\u00e0 fu centro urbano rilevante in epoca romana e la via Gallica seguiva la sponda meridionale del lago tagliando poi per l'istmo della penisola sirmionese. Vi sorse dunque la \"Sermione Mansio\" menzionata nell'Itinerarium Antonini.\nSecondo un'ipotesi di Elisabetta Roffia, la \"mansio\" non solo corrisponderebbe a una trattoria del luogo, documentata come \"Osteria\" o \"Bettola\" fin dal XV secolo, ma anche alla \"Mansio ad Flexum\" riportata nell'Itinerarium Burdigalense.\nGaio Valerio Catullo menzion\u00f2 \"Sirmio\" fra i luoghi in cui soggiorn\u00f2 (Carme XXXI, Ritorno a Sirmione). Tradizionalmente, a partire da Marin Sanudo il giovane, i resti della villa romana sirmionese sono a lui attribuiti, ma non c'\u00e8 alcuna certezza in merito. Le parti pi\u00f9 antiche della villa risalgono al I secolo a.C. con estensioni nel secolo seguente.\nDal III al V secolo, per l'Orti Manara, la Lugana di Sirmione fu teatro di diversi scontri. Nel 249 si affrontarono gli eserciti di Decio Traiano e Filippo l'Arabo mentre nel 268 vi fu la Battaglia del lago Benaco fra l'imperatore Claudio il Gotico e la federazione degli Alamanni. Nel 312 il primo scontro tra le truppe di Costantino I e quelle di Massenzio fu il preludio della Battaglia di Verona che avvenne nei pressi di Sirmione.\nSempre secondo l'Orti Manara, nel 463 Ritmiro, capitano dell'imperatore Libio Severo, sconfisse gli Alani nei terreni della Lugana.\nAlto Medioevo.\nLa zona faceva parte fin dall'epoca longobarda della corte del Monastero di San Colombano del Priorato di Bardolino e della prioria di \"Solarolo\" (Manerba del Garda), dipendente dall'Abbazia di San Colombano di Bobbio e del grande feudo monastico di Bobbio. I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali.\nIn seguito per frazionamento della gardesana occidentale e distribuzione monastica territoriale, Sirmione dipese dalla giurisdizione del monastero di San Salvatore e Santa Giulia (ex monastero di San Michele e San Pietro) di Brescia.\nEpoca scaligera.\nNei secoli successivi il dominio del monastero di Santa Giulia presso Sirmione and\u00f2 attenuandosi. Nel 1158 \u00e8 attestato un dominio (almeno nominale) del Sacro Romano Impero, poich\u00e9 Federico I Hohenstaufen amava concedere in comodato i possessi imperiali della corona e i suoi domini: Federico Barbarossa concesse quindi ampia autonomia, per la fedelt\u00e0 all'impero, nell'ambito di una soggezione diretta al potere dell'Imperatore.\nNel 1197, il podest\u00e0 sirmionese giur\u00f2 fedelt\u00e0 al comune di Verona, legando con quest'atto la cittadina gardesana alla citt\u00e0 sull'Adige.\nNel XIII secolo sia Federico II nel 1220 che Corradino di Svevia nel 1267 confermarono ed estesero i privilegi fiscali e le concessioni rilasciate al Comune, confermando i fedecommessi imperiali, i medesimi atti furono compiuti sui possessi imperiali svevi che erano imprescrittibili ed inalienabili, nonostante secoli, dagli Scaligeri, ma solo dopo che ebbero ottenuto un giuspatronato sul \"castrum\".\nLa presenza di una comunit\u00e0 di patarini, eretici secondo la Chiesa cattolica, spinse all'azione gli Scaligeri, che pochi anni prima avevano assunto la signoria veronese. Nel 1276, Mastino della Scala ottenne dal Consiglio di Verona la possibilit\u00e0 di istituire due compagnie di soldati per combattere i patarini sirmionesi. Il controllo delle stesse fu affidato ad Alberto, un fratello di Mastino, il quale assedi\u00f2 la cittadina gardesana e dopo poco tempo imprigion\u00f2 diversi eretici. Due anni dopo, coloro che non si erano pentiti furono bruciati sul rogo a Verona.\nSecondo Mazza (1986) il castello scaligero fu completato durante la signoria di Cangrande I e probabilmente fu costruito sui resti del \"castrum\" romano nel punto pi\u00f9 stretto della penisola.\nNel 1378 Sirmione fu conquistata da Gian Galeazzo Visconti che rinnov\u00f2 i privilegi feudali del Comune sirmionese. Agli inizi del XV secolo Sirmione fu occupata da Francesco Novello da Carrara, a quel tempo signore di Verona, per poi passare, nel 1405, sotto il controllo della Repubblica di Venezia.\nEpoca veneta.\nSotto la Serenissima, Sirmione rimase legata al distretto veronese. Durante la riorganizzazione delle fortificazioni del Basso Garda, il fortilizio perse di importanza a vantaggio della vicina Peschiera. Rimase comunque avamposto militare come dimostra la costruzione della chiesetta di Sant'Anna, all'interno del castello, per il servizio religioso della guarnigione.\nNel corso del XV secolo fu edificata la chiesa di santa Maria Maggiore, sopra i resti di quella di San Martino in Castro. Nel XVII secolo, il nobile Francesco Rovizzi edific\u00f2 una dimora e la chiesetta dedicata a sant'Orsola presso la localit\u00e0 in seguito nota come Rovizza.\nEpoca napoleonica.\nNel corso del 1797, Sirmione fu dapprima occupata dalle forze francesi e, in seguito alla caduta della Repubblica di Venezia, il 16 maggio, fu sottoposta al controllo formale della Municipalit\u00e0 provvisoria veneta.\nIl trattato di Campoformio stabil\u00ec che tutta la sponda meridionale del Garda passasse alla Repubblica cisalpina. Il 3 novembre fu istituito il dipartimento del Benaco comprendente anche Sirmione. Solo il 1\u00ba marzo dell'anno seguente fu creato il distretto, suddivisione amministrativa intermedia fra comuni e dipartimento della penisola di Catullo all'interno del quale fu inclusa anche la municipalit\u00e0 sirmionese.\nDopo la soppressione del dipartimento benacense, 1\u00ba settembre 1798, seguirono diverse riorganizzazioni amministrative che coinvolsero il comune di Sirmione: il 26 settembre fu associato al distretto VI di Villafranca del dipartimento del Mincio mentre il 12 ottobre fu assegnato al distretto delle Vigne del dipartimento del Mella.\nDopo la parentesi dell'occupazione austro-russa del 1799 fece seguito la riorganizzazione amministrativa della seconda repubblica cisalpina nella quale Sirmione entr\u00f2 a far parte del distretto IV di Sal\u00f2 del maggio del 1801. L'anno seguente la repubblica cisalpina cambi\u00f2 denominazione in Repubblica Italiana.\nNel giugno 1805, con l'istituzione del napoleonico Regno d'Italia, si procedette ad un nuovo riassetto amministrativo. Sirmione fu considerato di terza classe ed assegnato al cantone VII di Lonato a sua volta facente parte del distretto I di Brescia del dipartimento del Mella.\nEpoca asburgica.\nNel 1816, a seguito del Congresso di Vienna e l'istituzione del Regno Lombardo-Veneto sotto l'amministrazione degli Asburgo d'Austria, Sirmione fu assegnato al distretto V di Lonato della provincia di Brescia. Nel 1853, con una revisione dell'assetto amministrativo, la cittadina entr\u00f2 a far parte del distretto VIII, sempre con capoluogo Lonato.\nIl 25 giugno 1859, durante la seconda guerra di indipendenza italiana, Sirmione fu occupata dalle truppe franco-piemontesi, vittoriose sull'esercito austriaco dopo la battaglia di Solferino e San Martino. Nello stesso tempo, parte dei feriti fu accolta presso la cascina Todeschini, a Colombare.\nDopo l'unit\u00e0 d'Italia.\nL'esito della seconda guerra di indipendenza consegu\u00ec il passaggio del comune sirmionese, come buona parte del territorio della Lombardia e della riva destra del Mincio, al Regno di Sardegna. Con il Decreto Rattazzi fu assegnato al mandamento X di Lonato appartenente al circondario I di Brescia della nuova provincia di Brescia. Fino al 1866, in cui a seguito della terza guerra di indipendenza italiana il Veneto fu annesso all'Italia, il confine con il territorio sotto il dominio asburgico correva da Rovizza fino a Lugana, nei pressi del quale si trovava la dogana.\nSul finire del XIX secolo si svolsero i lavori di intubazione delle acque termali. La sorgente termale era nota gi\u00e0 nel Cinquecento ma la profondit\u00e0 dalla quale sgorgava, 19 metri sotto il livello del lago, ne aveva impedito un qualsiasi uso fino a quel momento. Grazie alla tubazione fu possibile attivare il primo stabilimento termale e procedere alle prime analisi sulle qualit\u00e0 dell'acqua.\nCon regio decreto del 20 gennaio 1930, n. 53, il comune assunse la denominazione di Sirmione, dato che in precedenza era noto come \"Sermione\".\nMonumenti e luoghi d'interesse.\nArchitetture militari.\nCastello scaligero.\nIl castello scaligero \u00e8 una rocca a guardia dell'unico punto d'accesso meridionale al centro storico.\nFu costruita dagli Scaligeri, da cui prese il nome, durante il XIII e il XIV secolo e in due fasi: la prima sotto Mastino I e l'ultima sotto Cangrande I.\nCircondato dalle acque del lago di Garda, \u00e8 difeso da tre torri e dal maschio, alto quarantasette metri. Ad oriente del castello \u00e8 presente la darsena fortificata per il rifugio della flotta. Le merlature della rocca sono a coda di rondine, mentre quelle della darsena sono a punta di lancia.\nSiti archeologici.\nGrotte di Catullo.\nCon il termine \"Grotte di Catullo\" si identifica una domus romana edificata tra la fine del I secolo a.C. e il I secolo d.C. sulla punta della penisola di Sirmione. Il complesso archeologico, studiato dall'inizio dell'Ottocento e riportato alla luce in pi\u00f9 fasi, \u00e8 la testimonianza pi\u00f9 importante del periodo romano nel territorio comunale ed \u00e8 considerato l'esempio pi\u00f9 rilevante di villa romana presente nell'Italia settentrionale.\nIl termine \"Grotte\" deriva da una tradizione quattrocentesca, quando le rovine, prima degli scavi, apparivano sotto forma di caverne. La tradizione, a partire da Marin Sanudo il Giovane, identifica la villa come appartenuta a Gaio Valerio Catullo che in un carme sostenne di possedere propriet\u00e0 a Sirmione. Non vi \u00e8 tuttavia alcuna certezza che la costruzione fosse la stessa dove visse il poeta latino, anche per l'accertata presenza di altre ville lungo la penisola.\nIl sito copre un'area di circa due ettari. La struttura ha una pianta rettangolare lunga 167 metri e larga 105 m con due avancorpi sui due lati corti e un giardino, ora utilizzato come oliveto, al centro. Gli ambienti della villa che sono visibili sono identificati da nomi convenzionali, derivati sia da una tradizione locale sia da interpretazioni fornite dagli studiosi durante i primi scavi.\nArchitetture religiose.\nChiesa di Sant'Anna.\n\u00c8 un piccolo edificio ecclesiale che sorge nei pressi del castello scaligero. Dedicata alla madre della Madonna, fu costruita nel Quattrocento al servizio della guarnigione veneta posta a difesa della rocca.\nAll'interno sono presenti affreschi votivi del Cinquecento, un dipinto su pietra raffigurante la Madonna e uno stemma degli Scaligeri.\nChiesa di Santa Maria della Neve.\nLa chiesa di Santa Maria della Neve, detta anche Santa Maria Maggiore, \u00e8 la parrocchiale di Sirmione. Fu edificata nel Quattrocento sopra i resti della chiesa di San Martino in castro dalla quale proviene parte del materiale utilizzato nella costruzione.\nLa facciata settentrionale poggia sull'antico muro che cingeva la cittadina. La facciata d'ingresso \u00e8 decorata in terracotta ed \u00e8 caratterizzata da un portico a cinque arcate, in origine facente parte del cimitero come dimostrano alcune tombe poste sul pavimento dello stesso. Per una colonna del porticato \u00e8 stata riutilizzata una pietra miliare dedicata al terzo anno consolare dell'imperatore Giuliano l'Apostata.\nL'interno \u00e8 a un'unica navata e presenta cinque altari. Gli affreschi votivi sono del Quattrocento come dello stesso periodo \u00e8 la statua lignea che rappresenta una \"Madonna in trono\". Il crocifisso \u00e8 del Cinquecento ed \u00e8 attribuito a Domenico Brusasorzi. L'organo risale al Settecento.\nChiesa di San Pietro in Mavino.\nLa chiesa di San Pietro in Mavino, dedicata all'apostolo Pietro, secondo un documento dell'VIII secolo risulta gi\u00e0 edificata. Si trova sul punto pi\u00f9 alto della penisola e probabilmente prende il nome dal latino \"summa vinea\", ovvero \"vigna collocata sulla sommit\u00e0\", da cui Mavino.\nL'edificio originale, in stile romanico, fu ricostruito e sopraelevato attorno al 1320. Il campanile fu eretto nel 1070 mantenendo lo stesso stile della chiesa. All'interno gli affreschi delle tre absidi risalgono al XII secolo, mentre quelli alle pareti sono del Cinquecento.\nOratorio dei Santi Vito e Modesto.\nDedicato ai patroni originari di Sirmione, i martiri Vito e Modesto, si trova a met\u00e0 strada tra la localit\u00e0 Colombare e il centro di Sirmione. La fabbrica \u00e8 stata costruita nel 1744 in sostituzione di una precedente chiesa, dedicata agli stessi martiri, che risaliva all'VIII secolo. Quest'ultima si trovava all'interno della cinta muraria meridionale di epoca tardo-antica in quanto fu definita \"in castro Sermione\" fino all'epoca scaligera, quando, con la costruzione del nuovo fortilizio e della nuova cinta muraria, la chiesa venne indicata nei documenti come \"extra muros sermioni\".\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2014 la popolazione straniera residente era di 1.074 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nRomania 251\nEgitto 125\nAlbania 96\nGeografia antropica.\nLo statuto comunale non prevede la presenza di frazioni geografiche.\nOltre a Sirmione, sono presenti tre localit\u00e0 abitate:\nEconomia.\nIl comune \u00e8 zona di produzione sia del Lugana sia dell'olio Garda bresciano DOP.\nA Sirmione la principale industria \u00e8 quella turistica. La citt\u00e0 \u00e8 la localit\u00e0 di villeggiatura pi\u00f9 frequentata della provincia di Brescia. Il territorio di Sirmione \u00e8 particolarmente attraente: sia perch\u00e9 in riva al lago di Garda, sia per il sito archeologico delle Grotte di Catullo, sia per la presenza di una sorgente termale. Quest'ultima produce acqua sulfurea salsobromoiodica di origine vulcanica e serve due stabilimenti: \"Catullo\", in prossimit\u00e0 delle omonime grotte, e \"Virgilio\", in localit\u00e0 Colombare.\nL'\"Acqua di Sirmione\" viene commercializzata in boccette per spray nasale.\nInfrastrutture e trasporti.\nLe localit\u00e0 Colombare e Lugana sono attraversate dall'ex strada statale 11 Padana Superiore, declassata a strada comunale a seguito dell'apertura della variante che aggira a meridione i centri abitati di Desenzano del Garda e Sirmione, avvenuta nel dicembre 2007. La variante in questione, classificata come SP BS 11, \u00e8 una strada provinciale che percorre il confine comunale con Peschiera del Garda, aggira a meridione e ad oriente la localit\u00e0 Rovizza per dirigersi verso Punta Gr\u00f2. Termina in localit\u00e0 Dogana al confine con il comune di Peschiera.\nIl casello autostradale di Sirmione si trova sull'autostrada A4 in prossimit\u00e0 della localit\u00e0 San Martino della Battaglia del comune di Desenzano. Sempre a Desenzano si trova la stazione ferroviaria di Desenzano del Garda-Sirmione posta lungo la ferrovia Milano-Venezia. N\u00e9 l'autostrada A4 n\u00e9 la Milano-Venezia solcano il territorio comunale di Sirmione.\nDal punto di vista del trasporto pubblico, Sirmione \u00e8 servita da diverse linee interurbane automobilistiche:\nIl comune di Sirmione esercisce direttamente una linea di trasporto urbano che collega il centro storico alle localit\u00e0 Colombare, Lugana e Rovizza."}
{"id": "29369", "revid": "125484703", "url": "https://it.wikipedia.org/wiki?curid=29369", "title": "Soiano del Lago", "text": "Soiano del Lago (\"Soi\u00e0\" in dialetto gardesano) o semplicemente Soiano, \u00e8 un comune italiano di abitanti della provincia di Brescia in Lombardia.\nGeografia fisica.\nIl paese si trova su una collina sovrastante la sponda occidentale del lago di Garda. Il clima \u00e8 di tipo continentale con inverni pi\u00f9 caldi rispetto al capoluogo Brescia per gli influssi del lago."}
{"id": "29371", "revid": "1318658", "url": "https://it.wikipedia.org/wiki?curid=29371", "title": "Sonico (Italia)", "text": "Sonico (\"S\u00f3nec\" in dialetto camuno) \u00e8 un comune italiano di abitanti della Val Camonica, provincia di Brescia, in Lombardia.\nGeografia fisica.\nTerritorio.\nL'abitato di Sonico sorge poco pi\u00f9 a sud di quello di Edolo. Il suo territorio comunale si estende dall'ultima parte della media Val Camonica superiore all'iniziale alta Val Camonica, che \u00e8 caratterizzata dalla linea Insubrica.\nStoria.\nIl 15 maggio 1365 il vescovo di Brescia Enrico da Sessa investe iure feudi dei diritti di decima nei territori di Breno, Vione, Vezza, Sonico, Malonno, Berzo Demo, Astrio, Ossimo e Losine Giovanni e Gerardo del fu Pasino Federici di M\u00f9.\nAlla pace di Breno del 31 dicembre 1397 i rappresentanti della comunit\u00e0 di Sonico, Tonino Nardi e il notaio Antoniolo Tommasino, si schierarono sulla sponda ghibellina.\nIl 17 settembre 1423 il vescovo di Brescia Francesco Marerio investe iure feudi dei diritti di decima nei territori di Monno, Cevo, Andrista, Grumello, Saviore, Cemmo, Ono, Sonico, Astrio, Malegno, Cortenedolo, Vione, Incudine e Berzo Demo a Bertolino della Torre di Cemmo .\nNota del parroco di Sonico del 1614:\nNel 1925 iniziano i lavori per costruire la Centrale Idroelettrica.\nAntichi Originari.\nGli \"Antichi Originari\" erano, al tempo delle vicinie, i capifuoco delle famiglie native del paese: essi erano gli unici che avevano il potere di deliberare nei consigli, mentre i nobili, gli ecclesiastici e gli stranieri (anche se residenti da diverse generazioni nel paese) ne erano esclusi. I cognomi degli \"Originari\" di Sonico, riportati nei registri della vicinia, erano:\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese di Sonico sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Sonico \u00e8 \"G\u00f3s\" (gozzo).\nVi era un tempo una singolare usanza: stendere sul sagrato della chiesa di sant'andrea, all'inizio della messa, ampie lenzuola. Secondo L. Dionisi questo segno doveva servire da richiamo dell'inizio del rito per la gente che era lontana. Questa particolare tradizione era praticata anche a Ceto.\nInfrastrutture e trasporti.\nStrade.\nAd occidente dell'abitato di Sonico scorre la Strada statale 42 del Tonale e della Mendola, che raggiunge Edolo dove si congiunge alla Strada statale 39 del Passo di Aprica.\nFerrovie.\nLa stazione di Sonico si trova in localit\u00e0 nella zona pi\u00f9 ad ovest del paese, nei pressi della Strada statale 42 del Tonale e della Mendola. Fa parte della linea ferroviaria Brescia-Iseo-Edolo.\nAmministrazione.\nUnione di comuni.\nSonico fa parte dell\"'Unione Alpi Orobie Bresciane\", assieme ai comuni di Edolo, Paisco Loveno, Corteno Golgi, e Malonno.\nL'unione di comuni, ha sede a Edolo."}
{"id": "29372", "revid": "1124164", "url": "https://it.wikipedia.org/wiki?curid=29372", "title": "Sulzano", "text": "Sulzano (\"S\u00fcls\u00e0\" in dialetto bresciano) \u00e8 un comune italiano di abitanti della provincia di Brescia in Lombardia. Situato sulla sponda est del Lago d'Iseo, \u00e8 principalmente conosciuto per il collegamento con Monte Isola. Nel giugno 2016 Sulzano \u00e8 stato al centro dell'attenzione mondiale per aver ospitato l'opera d'arte The Floating Piers, un pontile galleggiante color giallo dalia che univa Sulzano a Monte Isola. La conformazione di Sulzano offre scenari molto vari, dalle spiaggette, al borgo antico, dalla montagna con boschi incontaminati ai punti panoramici da cui ammirare il Sebino e la pianura padana dall'alto. Sulzano \u00e8 attraversato da due torrenti: il \"Mesagolo\", pi\u00f9 piccolo, verso nord ed il \"Calchere\" poco pi\u00f9 corposo, formato da due rami che si uniscono in localit\u00e0 San Fermo.\nOrigini del nome.\nSecondo quanto riportato da Mazza (1986), il toponimo deriverebbe dal latino \"Sulcius\" o \"Saltius\". Il nome della frazione Martignano deriverebbe a sua volta dal nome personale \"Martinius\".\nStoria.\nIn epoca romana, il centro principale era Martignago, mentre Sulzano ebbe origine da uno scalo lacustre. Sulzano, in epoca romana, era attraversato da un'importante strada romana consolare che metteva in comunicazione Brescia (lat. \"Brixia\") con la Val Camonica (lat. \"Vallis Camunnorum\") costeggiando il lago d'Iseo (lat. \"Sebinus lacus\": da cui il nome della strada) e terminando a \"Rognum\" (Rogno).\nDopo la seconda guerra d'indipendenza entr\u00f2 a far parte del regno di Sardegna (dal 1861, Regno d'Italia all'interno del mandamento IX di Iseo a sua volta appartenente al Circondario I della provincia di Brescia. A seguito del RD 18 ottobre 1927, n. 2017, la municipalit\u00e0 fu soppressa e il territorio fu aggregato al vicino comune di Sale Marasino. Nel 1947 essa fu ricostituita con \"decreto legislativo del capo provvisorio dello stato\" 610/1947.\nA Sulzano nella prima met\u00e0 del '900 soggiornavano tutte le estati i tre fratelli Craven, figli di Lord Walter Arthur Keppel Craven, imparentato con la Famiglia Reale d'Inghilterra, e della Contessa bresciana Elisa Oldofredi, figlia del Conte Ercole Oldofredi Tadini il cui cognome \u00e8 indissolubilmente legato al territorio del Lago D'Iseo. \nI tre fratelli arrivavano tutti gli anni da Villa Craven di Seyssel d'Aix di Varese a giugno e ripartivano in settembre. Soggiornavano in Via Cadorna dove tutte le ville affacciate sul lago, a partire dalla Cappella privata di Santa Elisabetta - dove i tre fratelli sono seppelliti - fino a Piazza 28 Maggio, erano di loro propriet\u00e0. Il terreno dove sorge il Municipio fu donato dai fratelli Craven al Comune di Sulzano. Decine di sulzanesi si sono trasferiti nella prima met\u00e0 del'900 a lavorare dai Craven nella tenuta di Varese e alcuni dei loro discendenti si trovano ancora l\u00ec.\nLord Louis Craven era appassionatissimo di nautica e costruiva a Varese meravigliosi prototipi di motoscafi e barche a vela che collaudava poi a Sulzano. La barca a vela Gigamone \u00e8 tuttora custodita nel cantiere nautico \"fratelli Archetti\" a Montisola.\nTrekking e passeggiate.\nSulzano si estende dal lago sino ai monti, permettendo diverse attivit\u00e0 ed escursioni. Partendo dal Piazzale della stazione ferroviaria si snodano due itinerari: Verde alla scoperta del paese e per imboccare la Via Valeriana; Rosso, il quale alzandosi di quota conduce verso Nistisino, Santa Maria del Giogo e si riallaccia ai principali sentieri CAI, come il sentiero \"Silvano Cinelli\" 3V.\nVia Valeriana.\nSulzano \u00e8 solo uno dei borghi attraversati dal percorso dell'Antica Via Valeriana, strada tracciata in epoca romana che fu per secoli collegamento tra la Valle Camonica e la citt\u00e0 di Brescia. Oggi, grazie ad un attento lavoro di recupero da parte della Comunit\u00e0 Montana del Sebino Bresciano, \u00e8 possibile ripercorrere il tratto tra Pilzone d'Iseo e Pisogne lungo le stesse rotte di merci, persone e pastori che guidavano gli armenti durante la transumanza. \"L'itinerario di circa 24,3\u00a0km\" ha una \"durata complessiva di circa 9 ore;\" \u00e8 una passeggiata a trati molto semplice,ideale per famiglie e per chi vuole vivere un'esperienza unica, godendo di un panorama mozzafiato. Il percorso \u00e8 segnato con VV color giallo e marrone.\nSentiero degli elfi.\nPercorso ad anello di 9\u00a0kmche prende il via dall'abitato di \"Nistisino\", in posizione panoramica sul lago. Imboccato il sentiero partigiano nr. 6, proseguire lungo la mulattiera fino ad addentrarsi nel bosco. Raggiunto il Santuario Santa Maria del Giogo proseguire alle spalle della chiesetta lungo il sentiero CAI 255 fino a ritornare a Nistisino.\nSentiero \u201cBrigata Giustizia e Libert\u00e0 Barnaba\u201d.\nIl sentiero intitolato a questa brigata copre la zona nella quale essa si costitu\u00ed ed esercit\u00f2 la sua azione. La maggioranza degli uomini che entrarono a farne parte era del resto gente del posto che, mobilitatasi gi\u00e0 l\u20198 settembre 1943, partecip\u00f2, il 9 novembre dello stesso anno, alla battaglia di Croce di Marone, la prima della Resistenza in terra bresciana.\nLungo circa 31\u00a0km, il percorso non troppo impegnativo si svolge in un continuo belvedere sul Lago d'Iseo. Possibilit\u00e0 di accesso da Nistisino.\nLidi e spiagge.\nSulzano dispone di tre spazi pubblici a lago dove potersi rilassare e godere della vista panoramica.\nCultura.\nPalio del drago.\nNel 1996 Sulzano ha dato inizio al Palio del Drago, in occasione dei festeggiamenti per il Santo Patrono San Giorgio.\nCucina e prodotti tipici.\nUn prodotto di straordinaria eccellenza, nato sulle rive del Lago d'Iseo \u00e8 l\"'Olio Extra Vergine d'Oliva DOP \"Laghi Lombardi\" menzione Sebino\", che si distingue per le sue particolari caratteristiche organolettiche: un basso livello di acidit\u00e0 e un gusto particolarmente fruttato. Tipiche del Sebino sono anche gli \"agoni essiccati\" (localmente, ma impropriamente chiamati sardine); dal sapore deciso e intenso, le sardine essiccate o cotte alla brace, vengono condite con olio, aglio e prezzemolo e accompagnate da polenta. \nCuriosit\u00e0.\nTerra di artisti.\nSulzano da sempre attira artisti di vario genere, infatti come gi\u00e0 citato sopra, nel giugno 2016 l'artista Christo Vladimirov Yavachev ha realizzato il The Floating Piers, il pontile galleggiante che unisce Monte Isola alla terraferma.\nLa piazza del municipio prende il nome dal poeta Teofilo Folengo, nel 1538 priore della chiesetta di Santa Maria del Giogo. Oggi Sulzano ospita da anni lo scultore Armando Riva, creatore di originali sculture in bronzo.La teoria molto interessante di Sandro Albini ipotizza che le montagne di Sulzano, Sale Marasino e Marone abbiano ispirato lo sfondo della \"Gioconda\" di Leonardo da Vinci."}
{"id": "29373", "revid": "1534111", "url": "https://it.wikipedia.org/wiki?curid=29373", "title": "Tavernole sul Mella", "text": "Tavernole sul Mella (\"Ta\u00e8rnole\" in dialetto bresciano) \u00e8 un comune italiano di abitanti della provincia di Brescia in Lombardia, nell'alta Val Trompia.\nGeografia fisica.\nIl comune si trova in Val Trompia, a nord di Brescia, e, oltre a s\u00e9 stessa, ha altre due frazioni:\nStoria.\nTavernole, ha una lunghissima storia, gi\u00e0 nel XII esistono tracce della sua esistenza, quando (allora era conosciuto come comune di Cimmo) collabora alla costruzione della pieve di Bovegno. Gli statuti medievali di Cimmo sono fra i pi\u00f9 antichi della valle e risalgono al 1372 quando l'arciprete di Inzino, ma nativo di Cimmo, don Bernardino de Caciis si incarica della loro redazione.\nNel 1426 passa sotto il controllo della Serenissima, durante tutti i secoli della dominazione veneta, a Tavernole, nella casa Fontana si riuniva il \"Consiglio generale di valle\" organo fondamentale nella gestione della vita valligiana.\nNel 1850 una piena del Mella devasta la valle. A Tavernole furono distrutti mulini e fucine e danneggiato il celebre forno fusorio.\nNel 1826 viene fondata la prima scuola femminile di Cimmo.\nA partire dal 1899, su disegno dell'arch. Carlo Melchiotti, viene edificata la chiesa dei Santi Filippo e Giacomo.\nIl 2 agosto 1909 la linea tranviaria per Brescia arriva fino a Tavernole, dopo 10 anni dall'inizio dei lavori.\nIl comune prese il nome di Tavernole-Cimmo nel 1927 quando vennero aggregati Pezzoro, Cimmo e Marmentino. Quest'ultimo torn\u00f2 autonomo nel 1955 e il nome divent\u00f2 l'attuale Tavernole sul Mella.\nNell'ottobre del 1929 viene inaugurato il campo sportivo, sorto in localit\u00e0 Poia con il nome di \"Campo Sportivo Littorio\", ripristinato nel 1947 e poi gradatamente abbandonato a partire dal 1953.\nMonumenti e luoghi d'interesse.\nOltre al luogo di culto sorge anche in paese un antico forno fusorio, uno dei pochi rimasti in Europa, risalenti a quel periodo. Tale forno \u00e8 stato da non molti anni rimesso in condizioni e ristrutturato ed \u00e8 ora possibile visitarlo.\nInfrastrutture e trasporti.\nIl comune di Tavernole sul Mella \u00e8 servito dalla ex strada statale 345 delle Tre Valli.\nFra il 1910 e il 1934 Tavernole sul Mella rappresent\u00f2 il capolinea settentrionale della tranvia della Val Trompia."}
{"id": "29375", "revid": "580", "url": "https://it.wikipedia.org/wiki?curid=29375", "title": "Tignale", "text": "Tignale (\"Tign\u00e0l\" in dialetto locale) \u00e8 un comune italiano sparso di abitanti della provincia di Brescia, sul lago di Garda, in Lombardia.\nGeografia fisica.\nCome in tutto l'Alto Garda Bresciano, l'entroterra tignalese \u00e8 caratterizzato da una estrema diversit\u00e0 e ricchezza paesaggistica: si passa dalle mediterranee localit\u00e0 di Porto di Tignale ed Oldesio fino al vastissimo entroterra, prevalentemente montuoso, con altezze fino ai 1600 metri e panorami alpini e subalpini.\n\u00c8 situato su un altipiano che domina dall'alto il Benaco e si stende sulle balze del dosso Piemp (m 1208 s.l.m.) e del dosso della Forca (m 997 s.l.m.), mentre fa da sfondo la pi\u00f9 alta Cima di Mughera (m 1344 s.l.m.). Copre la vista del lago il lungo sperone del monte Cas, sul quale sorge il santuario di Montecastello.\nLa superficie del comune di 48,42 km\u00b2 \u00e8 ricca di avvallamenti, forre, rocce e alture, con attorno le valli di Nota, Vione e Lun\u00e9. Tignale ha un porto in minuscolo recesso lungo la riva dell'Orto degli Ulivi e tra la valle di Vione e la valle di Ba\u00e8s.\nTignale \u00e8 percorsa da una fitta rete di sentieri pedonali e ciclabili riportati sulla cartografia del Parco, ma sono presenti numerosissimi resti della Prima Guerra Mondiale (trincee, sentieri, gallerie), spesso in posizioni estremamente panoramiche.\nStoria.\nIl periodo longobardo dur\u00f2 dal VI secolo fino a circa il 1200 quando, per un breve periodo, la dominazione della zona pass\u00f2: prima ai Visconti poi al Vescovo di Trento.\nDagli statuti comunali del periodo si nota che Tignale ha sempre avuto una certa autonomia rispetto ai comuni limitrofi soprattutto a causa della posizione isolata e della mancanza di vie di comunicazione.\nQuesta indipendenza si nota soprattutto durante la dominazione veneta tra il 1334 e il 1797 periodo in cui i tignalesi erano parte della Riviera di Sal\u00f2 una divisione amministrativa della Repubblica di Venezia, essa assunse il titolo di Magnifica Patria.\nIn questo periodo, pi\u00f9 precisamente a cavallo tra il \u2018500 e il \u2018600, comp\u00ec le sue peripezie il bandito Zan Zan\u00f9; figura quasi leggendaria che sconvolse la tranquilla vita degli alto-gardesani.\nNato a Gargnano, Giovanni Beatrice e la sua banda commisero in tutto l\u2019Alto Garda furti e omicidi ai danni dei mercanti e dei borghesi della zona.\nSfugg\u00ec diverse volte alle autorit\u00e0 venete e ai sicari assoldati dai mercanti ma, durante un tentativo di rapina a Tignale, venne scoperto e inseguito da un gruppo di tignalesi per i monti del comune dove fu ucciso dopo una sanguinosa battaglia. Questo fatto viene celebrato da un ex-voto conservato ancora oggi nel Santuario della Madonna di Montecastello, esso ripercorre tutti i fatti avvenuti durante la battaglia.\nNel 1797 col Trattato di Campoformio termin\u00f2 la dominazione veneta per passare a quella francese fino all'Unit\u00e0 d'Italia.\nTra '700 e '900 si svilupp\u00f2, come nel resto della riviera, la coltivazione dei limoni e degli agrumi in generale, chiaro esempio di questo periodo d'oro \u00e8 la Limonaia del Pr\u00e0 de la Fam, costruita nella seconda met\u00e0 del '700 dalla famiglia Parisini, \u00e8 una delle limonaie pi\u00f9 grandi del Garda, tuttora attiva e visitabile, costituiva al tempo un enorme guadagno per i contadini che esportavano i limoni nei paesi del Nord (Germania, Polonia, Scandinavia). Questa situazione era coadiuvata dal fatto che Tignale e i comuni affacciati sul Garda in generale, godono del microclima Mediterraneo del lago che consente la coltivazione degli agrumi e degli olivi. Altro punto a favore era l'Italia non ancora unita, ci\u00f2 permetteva di competere con gli agrumi del meridione che dovevano pagare molti dazi per il trasporto. Con l'Unit\u00e0 d'Italia questi dazi vennero soppressi e, insieme ad un'epidemia di gommosi che colp\u00ec le limonaie, fece scomparire mano a mano questa tradizione.\nDurante la prima guerra mondiale fu, come la maggior parte della sua storia, terra di confine con gli austro-ungarici anche se, nonostante il gran numero di trincee e casematte presenti nei territori di Montecastello e Cima Piemp, non fu mai teatro di scontri o battaglie degni di nota,\nFino alla prima met\u00e0 del XX secolo l'economia e la sussistenza dei tignalesi era basata sull'agricoltura e sull'allevamento data la mancanza di una strada che collegava il paese con la riviera.\nQuesta situazione cominci\u00f2 a cambiare con la costruzione negli anni trenta della Gardesana Occidentale soprannominata \"Il Meandro\" da Gabriele D'Annunzio, ci\u00f2 permise, insieme anche alla strada che collega il centro abitato con la Gardesana (chiamata Il Tronco dagli abitanti), allo sviluppo su base turistica di Tignale.\nA partire dagli anni '60-'70 il comune vide crescere in maniera esponenziale la sua industria turistica, che \u00e8 tutt'oggi la maggiore fonte di lavoro degli abitanti.\nMonumenti e luoghi d'interesse.\nNel suo territorio comunale si trova santuario di Montecastello che contiene, tra l'altro, un dipinto ex voto per la morte del bandito Giovanni Beatrici detto \"Zanzan\u00f9\", che terrorizz\u00f2 questi luoghi nel XVII secolo ed i resti di una batteria di artiglieria della Prima Guerra Mondiale.\nDal 4 luglio 2014 l'annesso eremo \u00e8 intitolato al Cardinale Carlo Maria Martini.\nEconomia.\nL'economia tignalese si \u00e8 sempre retta su quello che Gabriella Motta ha definito un \"microsistema atipico, punto di incontro tra paesaggio alpino e lacuale, tra pascoli, boschi di faggio, castagni, carpini, roveri nella parte pi\u00f9 settentrionale, vite, ulivi e macchia mediterranea nelle conche e altipiani meridionali rivolti verso il Garda\". Microsistema sviluppatosi tra antichi oliveti che, salendo dal lago, toccano ancora le frazioni di Pi\u00f2vere e Oldesio e che lasciano poi spazio ad un'agricoltura richiedente un duro lavoro dovuto alla terra avara. Permangono attualmente due aziende per allevamento di bovini allo stato brado. Esiste tuttora una malga in localit\u00e0 \u00c0ngoi. Particolarmente vasti ancora nei primi decenni del '900 erano i boschi di castagno, quelli cedui e la coltivazione di alberi da frutto. I boschi davano fino agli anni Cinquanta buona quantit\u00e0 in carbone di legna. L'esistenza di piante di alto fusto fu ben rispettata tanto da indurre la Regione Lombardia ad allestirvi un vivaio, gestito dall'ARF (Azienda Regionale delle Foreste) fino al 2000. Diffusa ab immemorabili la vite, ora quasi scomparsa. Molto apprezzata la fabbricazione di grappa, specie quella prodotta dalla famiglia Bettanini, che D'Annunzio defin\u00ec \"rugiada delle Alpi\", abbandonata negli anni '60, ma ripresa nel 1984, con una produzione media annua (2002) di 1200 bottiglie. Esistono boschi di latifoglie e pinete, frutto di rimboschimenti effettuati negli anni '30. Si trovano nelle localit\u00e0 B\u00e0it, Baragn\u00f6l, Bold\u00ecs, Cal\u00e0vria, Camp\u00e8i, Capelan\u00eca, Carga\u00f9ra, Casar\u00f6le, Castign\u00f6le, Erte, Lun\u00e8, Mapa, M\u00fcgh\u00e8re, Nat\u00f9, Nota, Orgiont, Pidoss, Pi\u00e8mp, Piere, Pimperl\u00e8, P\u00f3se, Pramat\u00e8, Sabi\u00f9, Selva, Sicl\u00f9, St\u00fcblel, Tersan\u00e8c, Trav\u00e0l, Trocl\u00e8t, Vis\u00ecne, ecc.\nNei secoli scorsi l'economia di Tignale era fondata principalmente sulla coltivazione degli olivi. Nel 1877 tale coltivazione copriva molti ettari di terra, con una media di 178 piante di olivo per ettaro, collocate per lo pi\u00f9 al riparo del crinale roccioso di Pi\u00f2vere nelle localit\u00e0 Br\u00fcsca, Tase, Gas, Mela; ancora al Dos Deter, Grom, Pi\u00e0sa, Sap\u00e8l, Sc\u00f3le, Ser\u00e8sa, Singrel, Sullev\u00ec, Traina. Dopo inevitabili crisi, attualmente si stima che le piante coltivate, affidate ad un centinaio di coltivatori, siano circa 14.000 su una cinquantina di ettari. Da pochi anni \u00e8 stato avviato l'Oleificio di Gardola che ha la prerogativa di macinare olive da agricoltura biologica che producono un olio di eccellente qualit\u00e0. Questo risponde a precisi requisiti che paiono graditi, oltre che all'attento consumatore, al mercato in generale. Nel 2002 sono state molite olive per kg 151.000, per una produzione di olio pari a l 27.967. Nel maggio del 2000 si teneva a Tignale la prima sagra dell'olio extravergine. Diffuse, lungo il lago e sulle coste che salgono fino a Pi\u00f2vere e Oldesio, le limonaie, fra cui nota \u00e8 quella del \"Prato della Fame\" (riattivata nel 1985 e gestita dalla Comunit\u00e0 Montana Parco Alto Garda, secondo i canoni dell'agrumicoltura gardesana). Particolarmente apprezzati e abbondanti erano i fagioli. Ottime le pere. Pi\u00f9 recente \u00e8 la coltivazione del tartufo nero. Gi\u00e0 riscontrata fin dall'antichit\u00e0 (ne scrive diffusamente il Grattarolo nella sua \"Historia\") \u00e8 stata ripresa recentemente. Nel 1997 si tenne a Tignale la \"Giornata del tartufo nero pregiato\" ed una mostra, iniziative ripetute in seguito ogni anno nel mese di ottobre. Praticata da sempre la caccia. Famose le passate di uccelli a Trav\u00e0l. Altri roccoli si trovano nelle localit\u00e0 Calavria, Fobia, Ga\u00e8s, M\u00e0pa, ecc. In passato era sviluppata la pesca nel lago, in particolare di alborelle, cavedani, trote, carpioni. Ancora presente l'apicoltura.\nTurismo.\nTignale, grazie alla sua posizione a picco sul lago di Garda, \u00e8 meta rinomata del turismo italiano ed europeo.\nNel periodo estivo le piccole frazioni che costituiscono il comune sono molto frequentate da turisti tedeschi, olandesi, danesi ed italiani che alloggiano negli alberghi locali o nelle seconde case.\nOltre ai sentieri del Parco Alto Garda, del cui territorio Tignale fa parte, \u00e8 ricchissima la rete di sentieri militari (ormai dimenticati dalla cartografia) che collegano svariati complessi difensivi costituiti da trincee, ricoveri ed appostamenti in galleria, casematte, spesso collocati nei punti pi\u00f9 panoramici del territorio.\nUn esempio \u00e8 la Batteria di artiglieria, con trincee e bunker di protezione, dislocata su tutto il Monte Castello, in prossimit\u00e0 del santuario e sulle pendici settentrionali. Le linee difensive, di cui sono ancora ben visibili i resti, proseguono lungo il Dosso Piemp (presso il Rifugio degli Alpini) ininterrottamente fino al Passo della Puria ed ai confini del Comune; sono raggiungibili seguendo le strade (ex militari) presenti in quota: \u00e8 possibile avvicinarsi anche con mezzi a motore lungo alcune direttrici sterrate ma transitabili, e poi effettuare escursioni ai forti usando i vecchi sentieri di arroccamento su percorsi ideali per trekking o mountain bike.\nCucina.\nUn prodotto tipico di Tignale \u00e8 lo spongad\u00ec, un dolce molto simile alle spongade della Valcamonica. Altro piatto tipico (in generale, dell'area bresciana) \u00e8 lo spiedo, costituito da uccellini, carne, patate, salvia ed accompagnato con polenta integrale mista a grano saraceno, talvolta condita con formaggio e burro (\"polenta c\u00f9sa\").\nA Tignale \u00e8 attivo un oleificio biologico la cui produzione di olio \u00e8 riconosciuta essere di altissima qualit\u00e0.\nGeografia antropica.\nParticolarit\u00e0 del comune di Tignale (tipica, tra l'altro, di molti altri comuni dell'area alto-gardesana) \u00e8 il fatto di essere costituito da 6 frazioni, nessuna delle quali porta il nome di Tignale: Gardola (sede del municipio), Piovere, Prabione, Aer, Olzano e Oldesio.\nPi\u00f2vere.\nOsservando Piovere dal lago sembra adagiata su una ripida rupe, con all\u2019apice la chiesetta di San Marco, anche se, una volta visitato il paesino, si scopre che esso si sviluppa tra gli olivi godendo di punti panoramici come la sopracitata Chiesa di San Marco, sede parrocchiale. \u00c8 la prima frazione che si incontra salendo dal lago e si trova a 4,59 km da Gardola.\nOld\u00e9sio.\n\u00c8 immerso nel verde degli ulivi, da cui si ricava un olio biologico extravergine, composto da stretti vicoli e tipici dei centri altogardesani.\nG\u00e0rdola.\nDa Oldesio ci sono due modi per raggiungere Gardola, sede comunale (560 m s.l.m.): continuando per la strada asfaltata, con cui si giunge anche al tornante del \u201cFil\u201d punto con vista mozzafiato sul Garda, oppure attraversando Oldesio percorrendo la \u201cVia V\u00e9cia\u201d antica via di comunicazione tra le due frazioni.\nAppena giunti a Gardola, risalendo dalla strada asfaltata, la prima cosa che s\u2019incontra \u00e8 La chiesa longobarda di San Pietro, diventata museo dopo i recenti scavi archeologici.\nSe si sale invece dalla \u201cVia V\u00e9cia\u201d s\u2019incontra invece la Parrocchia di Santa Maria Assunta, risalente al 1200 circa.\nSi raggiunge poi il centro storico con la sede comunale e tutti i vari servizi e negozi.\nDa notare le chiari origini medievali della frazione, riscontrabili nella contrada di Castello chiamata cos\u00ec perch\u00e9 uno volta vi si trovava una fortificazione da cui si \u00e8 sviluppato il paese.\nOlz\u00e0no.\nAppena sopra Gardola si trova Olzano (610 m s.l.m., a 0,55 km da Gardola), con la sua piccola piazzetta e la chiesa di San Lorenzo; da qua partono i vari sentieri per visitare il selvaggio entroterra. La tradizione vuole che questo sia il centro pi\u00f9 antico.\n\u00c0er.\nAer si raggiunge attraversando Gardola, percorrendo la strada cos\u00ec detta Panoramica, adagiato su una collinetta (detta Dos de Aer) in mezzo ai prati, utilizzati per la produzione di fieno per le bestie, sembra di tornare indietro nel tempo e di sentire ancora tra i vicoli il rumore dei carretti sui ciottoli.\nPrabi\u00f3ne.\nPrabione (535 m s.l.m.) dista 2,78 km dal centro Gardola, ci si arriva prendendo la strada per Tremosine passando sotto il Santuario di Montecastello.\nDi natura contadina, qui si trova l\u2019antico alambicco Bettanini che produce la grappa denominata da D\u2019Annunzio la Rugiada delle Alpi.\nClima.\nTignale gode di un clima subcontinentale umido, caratterizzato da una piovosit\u00e0 uniformemente distribuita in tutte le stagioni con estati calde.\nLe precipitazioni si concentrano nei periodi compresi tra maggio ed agosto, con un leggero calo nel mese di settembre, e un riacutizzarsi nel periodo compreso tra ottobre e novembre inoltrato.\nL'inverno, compreso generalmente tra novembre e fine marzo, \u00e8 caratterizzato da una percentuale di piovosit\u00e0 molto bassa.\nDialetto.\nNonostante faccia parte della Provincia di Brescia, a Tignale si parla una variante del dialetto trentino, con influssi veneti e bresciani. Anche l'architettura del posto -ed in particolare lo stile dei campanili- richiama fortemente quello di molti borghi del trentino meridionale. Come in tutte le localit\u00e0 di montagna, lessico e pronuncia variano tuttavia da frazione a frazione: il dialetto parlato a Tignale non risulta comunque mutualmente intelligibile con il dialetto bresciano."}
{"id": "29376", "revid": "1534111", "url": "https://it.wikipedia.org/wiki?curid=29376", "title": "Torbole Casaglia", "text": "Torbole Casaglia (\"Turbole Casa\u00ec\" in dialetto bresciano) \u00e8 un comune italiano di abitanti della provincia di Brescia, situato nella Bassa pianura bresciana, in Lombardia.\nGeografia fisica.\nIl paese \u00e8 pianeggiante; l'altezza sul livello del mare varia da un minimo di 98 m s.l.m. ad un massimo di 124 m s.l.m. Si estende su una superficie di circa 13\u00a0km\u00b2 e dista 12 chilometri dal capoluogo di provincia, Brescia.\nOrigini del nome.\nIl nome del paese \u00e8 bipartito in quanto per secoli esso rappresent\u00f2 due distinti insediamenti, Torbole e Casaglia, di cui il primo era il pi\u00f9 antico per ordine di fondazione.\nStoria.\n\"Torbole\", gi\u00e0 sede di insediamenti di et\u00e0 preistorica, venne colonizzata dai romani a partire dal I secolo d.C. in quanto durante scavi per la costruzione di una cava d'argilla, nel 1926 \u00e8 affiorato un cofanetto metallico contenente monete ascrivibili a questo periodo, sintomo di una fiorente economia che legava con tutta probabilit\u00e0 Torbole ai vicini Travagliato Roncadelle paesi molto fiorenti.\nNel VII secolo venne fondato in loco un piccolo monastero dedicato a san Martino in localit\u00e0 Portone intorno al quale probabilmente crebbe il borgo. Nell'anno 841 le terre divennero propriet\u00e0 del monastero bresciano di san Faustino Maggiore. Una bolla di papa Innocenzo III menziona Sant'Andrea nel \"castrum\" e altre due fuori: San Martino e San Cassiano; tutte dipesero dai monaci di San Faustino fino al 1768.\nNel XIII secolo il territorio fu dato in feudo ai Palazzi e nel XIV secolo successo pass\u00f2 a Boccaccino di Andrista di Vallecamonica, nel 1422 al milanese Giacomo Amigoni quindi ai Cazzago. Torbole fu partecipe delle vicende militari del Quattrocento, vi furono anche le truppe di Roberto di San Severino, che abbandon\u00f2 la zona dopo la pace di Bagnolo del 1484.\n\"Casaglia\" e progredito solo in epoche recenti, il tutto a causa sia della vicinanza con grandi agglomerati urbani che ne avrebbero impedito un'espansione radicale sul territorio, sia perch\u00e9 il territorio era occupato in prevalenza da pericolose paludi malariche. Quando nel 1880 l'abitato venne inglobato al comune di Torbole, vennero approntate delle opere di bonifica radicale che cancellarono completamente le paludi consentendo una vita pi\u00f9 salubre e la nascita sistematica di nuovi insediamenti..\nSociet\u00e0.\nLingua e dialetto.\nNel territorio di Torbole Casaglia, accanto all'italiano, \u00e8 parlato il dialetto bresciano.\nReligione.\nIl santo patrono di Casaglia \u00e8 san Filastrio, quello di Torbole \u00e8 sant'Urbano.\nGeografia antropica.\nIl paese \u00e8 formato dalle localit\u00e0 di Torbole e Casaglia, due centri abitati distinti, ciascuno con una propria parrocchia e un proprio oratorio.\nTerritorialmente, i due paesi erano fisicamente separati, anche se per poco meno di un chilometro, fino agli anni novanta, quando la realizzazione di una nuova piazza e della nuova sede municipale ha contribuito a legare le due entit\u00e0.\nEconomia.\nL'economia del paese \u00e8 sempre stata agricola, e lo \u00e8 anche adesso, grazie al territorio prevalentemente pianeggiante, lo sviluppo da parte di piccole e medie imprese ha recentemente dato una grossa spinta economica che ha cos\u00ec permesso un notevole cambiamento dal punto di vista artigianale ed industriale.\nInfrastrutture e trasporti.\nFra il 1881 e il 1954 a Torbole e a Casaglia furono attive le due omonime stazioni poste lungo la tranvia Brescia-Soncino.\nSport.\nNel territorio comunale ha sede il centro di allenamento del Brescia."}
{"id": "29377", "revid": "125740469", "url": "https://it.wikipedia.org/wiki?curid=29377", "title": "Toscolano Maderno", "text": "Toscolano Maderno (\"Toscol\u00e0 Mad\u00e9ren\" in dialetto gardesano) \u00e8 un comune italiano di abitanti della provincia di Brescia in Lombardia.\nRispetto al capoluogo di provincia \u00e8 in posizione nord-est a una distanza di circa 40\u00a0chilometri. \u00c8 situato sulla sponda bresciana, quindi occidentale, del lago di Garda. Fa parte del parco regionale dell'Alto Garda Bresciano. In questo comune si trova il monte Pizzocolo.\nToscolano e Maderno sono due centri ben distinti, divisi dal torrente Toscolano, e furono comuni autonomi fino al 1928.\nStoria.\nEt\u00e0 antica.\nToscolano\nIl primo insediamento documentato, pare sia stato proprio per opera degli Etruschi nella zona del porto di Toscolano alla quale fu dato il nome di Ben\u00e0co, poi sostituito da Tusculanum. Toscolano \u00e8 ricordato, in particolare, perch\u00e9 nel I secolo d.C. la nobile famiglia romana dei Nonii costru\u00ec una stupenda villa nei pressi dell'ingresso alla cartiera. Sarebbe stata di propriet\u00e0 del console romano Marco Nonio Macrino. Oggi si possono ancora ammirare i ruderi e pavimenti in mosaico venuti alla luce nel 1967 a seguito dei lavori di scavo per la posa della fognatura. All'interno del parco della villa romana si trovavano due templi: uno dedicato a Giove, sulle cui rovine \u00e8 sorto il Santuario della Madonna del Benaco.\nEt\u00e0 medievale.\nChiesa romanica di Maderno\nL'epoca della sua costruzione \u00e8 incerta. Si presume che fu innalzata fra l'VIII e il XII secolo. Come incerta \u00e8 la sua origine. Studiosi affermano che fu edificata sulle fondamenta di un tempio pagano, dedicato ad Apollo. Tale tempio venne demolito dopo il 415 d.C. in seguito ai decreti dell'imperatore Onorio che stabilivano l'eliminazione dei tempi pagani. La chiesa \u00e8 dedicata a Sant'Andrea.\nMagnifica Patria\nNel 1310 Maderno divenne capoluogo della riviera bresciana e vi si installarono i vari organismi amministrativi che rimasero fino al 1377, anno in cui Beatrice della Scala decise di trasferire a Sal\u00f2 la sede della Magistratura e del capoluogo della riviera. Per questo affronto i madernesi da quel giorno la denominarono \u201cRegina cagna\u201d. Maderno, spogliata dei suoi privilegi, inizi\u00f2 la sua decadenza.\nProduzione della carta\nLe origini industriali di Toscolano Maderno risalgono al 1300 in localit\u00e0 \"Camerate\" dove sorse la prima fabbrica di carta. \u00c8 del 17 ottobre 1381 un documento notarile conservato in cui si regolamentavano in nove punti la suddivisione e l'utilizzo delle acque del fiume. Nel Quattrocento sono stati documentati stabilimenti in numerose localit\u00e0. Dal lago fino all'interno della cosiddetta Valle delle cartiere e fino al XVI secolo la zona ebbe importanza primaria fra i territori della Repubblica di Venezia. I comuni di Toscolano e Maderno diventarono il primo polo cartaio grazie all'eccellente qualit\u00e0 della carta prodotta, molto chiara, resistente e adatta alla stampa. Toscolano e Maderno furono tra i primi e pi\u00f9 importanti luoghi di produzione in Europa.\nSantuario di Supina\nSul terreno denominato Supina sorge il Santuario di Supina eretto alla fine del Quattrocento. Dedicato alla Vergine Annunciata, \u00e8 un esempio di architettura religiosa tardo quattrocentesca.\nSant'Ercolano\nMaderno \u00e8 legato alla memoria del Vescovo di Brescia S. Ercolano, vissuto nel VI secolo. Questi si rifugi\u00f2 in una grotta presso Campione del Garda, per penitenza o perch\u00e9 perseguitato. Quando mor\u00ec le sue spoglie furono contese tra gli abitanti della riviera per cui, secondo la leggenda, furono poste in una barca che fu abbandonata in bal\u00eca delle onde e del vento. Il giorno dopo questa barca approd\u00f2 nel golfo di Maderno. Nel 1455 fu riconosciuto protettore di tutta la riviera.\nEt\u00e0 moderna.\nChiesa parrocchiale di Toscolano\nLa chiesa parrocchiale di Toscolano, fondata nel 1571 e dedicata ai santi Pietro e Paolo, fu per lungo tempo sede estiva della diocesi di Brescia. Essa contiene un importante ciclo pittorico dell'artista veneziano Andrea Celesti.\nChiesa parrocchiale di Maderno\nSul luogo dove si trova ora la chiesa parrocchiale di Maderno sorgeva, fin dal Medioevo un castello con quattro torri. L'utilizzo delle fondamenta del castello determina il curioso allineamento dell'attuale chiesa parrocchiale. Infatti l'abside non \u00e8 orientata a est bens\u00ec a sud. Delle quattro torri del precedente castello \u00e8 rimasto solo l'attuale campanile. Successivamente il palazzo cominci\u00f2 ad andare in rovina fino a quando il 25 giugno 1645 un terribile incendio lo distrusse completamente. Soltanto un secolo dopo ebbe inizio la costruzione della nuova parrocchiale, terminata soltanto nel 1825.\nEpidemia di peste e declino della valle delle cartiere\nL'industria cartaria a Toscolano e Maderno continu\u00f2 a fiorire. Esistono documenti del 1608 che contano ben 160 \u201cruote da carta\u201d sparse sulle sponde del torrente Toscolano. Questo periodo florido termin\u00f2 con l'arrivo dell'epidemia di peste che a met\u00e0 del XVII secolo port\u00f2 al collasso la quasi totalit\u00e0 dell'attivit\u00e0 cartaria. La manodopera fu decimata, dato che per\u00ec circa la met\u00e0 degli abitanti di Toscolano e di Maderno, e le cartiere vennero abbandonate, anche per la convinzione che gli stracci, materia prima per la produzione della carta, fossero un veicolo di contagio. Si dovette arrivare agli inizi del Settecento perch\u00e9 la zona si ripopolasse, si ricreassero le figure professionali e le condizioni per ricominciare a produrre. Sul finire del secolo tuttavia, agli albori dell'industrializzazione, i cartai di Toscolano, troppo legati ai metodi artigianali, ormai superati, si mostrarono restii all'introduzione di macchinari innovativi, non furono in grado di rimanere al passo coi tempi, e percorsero la via di un inevitabile declino che nel corso dell'Ottocento port\u00f2 alla chiusura di numerose cartiere.\nEt\u00e0 contemporanea.\nLa nuova cartiera\nIl 5 novembre 1905 le ditte Andrea Maffizzoli e la F.lli Maffizzoli si fusero in una nuova societ\u00e0. Lo scopo della nuova societ\u00e0 \u00e8 quello di espandere nelle due fabbriche l'attivit\u00e0 della macchina continua nonch\u00e9 quello di costruire un grande stabilimento in localit\u00e0 \u201cCapra\u201d a Toscolano, con i pi\u00f9 moderni apparecchi anche per la preparazione della pasta di legno in modo di aumentare la produzione e l'impiego della manodopera. I lavori per il nuovo stabilimento di \u201cCapra\u201d iniziarono nel 1906 e terminarono nel 1910. Tale cartiera \u00e8 ancora in funzione sebbene le pesanti modifiche e migliorie effettuate nel corso dei decenni abbiano completamente stravolto l'antico manufatto storico. Oggi la cartiera fa parte della societ\u00e0 Burgo Group.\nIl fascismo\nTra il 1943 e il 1945 un altro elemento storico si inser\u00ec del comune di Toscolano Maderno. Con la costituzione della Repubblica Sociale Italiana avvenuta dopo la liberazione di Benito Mussolini dal Gran Sasso e il suo trasferimento a Gargnano, buona parte degli uffici ministeriali e amministrativi della capitale si sono trasferiti, con il relativo personale, a Toscolano Maderno. Venne occupato l'edificio scolastico nel quale si install\u00f2 il ministero dell'interno. Diversi alberghi e abitazioni private vennero riconvertiti in favore della neo repubblica.\nFine della seconda guerra mondiale\nCon il termine dell'ultimo conflitto mondiale, il turismo ebbe a Maderno un notevole sviluppo. Furono ristrutturati e costruiti nuovi alberghi. Nel 1945 a fronte di numerosissime richieste di ospitalit\u00e0, diviene quasi impossibile accogliere tutti i turisti. Ragione per cui il turismo \u00e8 divenuto una delle principali attivit\u00e0 economiche insieme a quella dell'industria cartaria.\nGeografia antropica.\nFrazioni.\nLe principali frazioni di Toscolano Maderno sono: Maderno, Toscolano, Gaino, Cecina, Vigole, Sanico, Bornico, Roina, Maclino, Pulciano, Folino, Cabiana e Stina.\nLe principali frazioni, Maderno e Toscolano, rappresentano circa il 70% della popolazione complessiva del comune. Occupano rispettivamente la parte sud-ovest e la parte nord-est del promontorio. Sono divisi dal torrente Toscolano nei pressi del quale si trova il municipio.\nLe frazioni pi\u00f9 piccole si distribuiscono sulle colline soprastanti il promontorio. Si dividono in due aree, a seconda della loro collocazione rispetto al torrente Toscolano e alla valle delle cartiere.\nA sud-ovest si incontra in un piccolo promontorio, arrivando da Fasano di Sotto (frazione di Gardone Riviera), la frazione di Bornico attraversata dal torrente omonimo; a mezza collina si trova Bezzuglio, adiacente a Fasano di Sopra e collegata da un sentiero a Maclino che invece si posiziona sopra via Roma, la porzione di strada statale che porta all'ingresso del golfo di Maderno; accanto a Maclino si trova la contrada Stina e pi\u00f9 oltre la frazione Vigole; da Vigole si stacca via Sanico e attraversi la contrada Rosei porta alla frazione Sanico, il borgo pi\u00f9 alto in quota, alle pendici del Monte Pizzocolo. Altre contrade minori di monte Maderno sono Pezzuglio, Calcine, San Martino, Sant'Ambrogio.\nA nord-est, salendo in collina da via Pulciano-Gaino, passando per la contrada Camistero si arriva prima alla frazione di Pulciano e proseguendo mezza collina verso nord-est si attraversano i borghi di Cussanga, Messaga, Cecina. Proseguendo a salire da Pulciano si giunge alla soprastante Gaino da cui, proseguendo, si attraversano Folino e Cabiana. Topologicamente pi\u00f9 staccate dal promontorio tosco-madernese e dalla vicina collina, ci sono le frazioni di Mornaga e Roina, sul confine col comune di Gargnano (in particolare con le frazioni di Bogliaco, Villavetro e Fornico).\nEconomia.\nAgricoltura e pesca.\nLe coltivazioni storiche sono quella dell'ulivo, degli agrumi (limoni in particolare), della vite. Sono presenti sul territorio comunale alcuni frantoi per la produzione di olio di oliva.\nMeno di una decina sono i pescatori rimasti in attivit\u00e0, essi usano le caratteristiche piccole (5\u00a0m) imbarcazioni munite di modesti motori fuoribordo. I pesci pescati nel lago sono l'agone, l'alborella, l'anguilla, la bottatrice, il barbo, la carpa, il carpione, il cavedano, il coregone lavarello, il luccio, il persico reale, il persico sole, la tinca, la trota, il vairone.\nIndustria.\nL'industria pi\u00f9 importante, presente dal 1300 fino a oggi, \u00e8 quella della produzione della carta. Tutt'oggi \u00e8 operante la Cartiera di Toscolano, del Gruppo Marchi (che nel 2006 ha assorbito il Gruppo Burgo), la quale occupa un'area di circa 100 ettari e ha circa 250 dipendenti.\nAltra industria importante, storicamente presente a partire dalla seconda met\u00e0 dell'Ottocento, \u00e8 quella del turismo. Attualmente sono circa una cinquantina le strutture ricettive suddivise tra alberghi, agriturismi, campeggi e bed and breakfast.\nTurismo.\nIl turismo, specialmente a Maderno, \u00e8 frequente d'estate, grazie ai bellissimi paesaggi che offre il lungolago. Molti lo definiscono lo scorcio migliore del Garda per l'acqua che circonda entrambi i paesi.\nInfrastrutture e trasporti.\nToscolano Maderno \u00e8 attraversato dalla SS 45 BIS \"Gardesana Occidentale\" che collega Cremona e Brescia a Trento e che nel tratto fra Sal\u00f2 e Riva del Garda affianca la costa del lago di Garda.\n\u00c8 inoltre presente un servizio di traghetti e aliscafi con servizio passeggeri per i vari porti del lago e che permette di traghettare auto e corriere da Maderno per Torri del Benaco sulla sponda veronese.\nStoricamente legata alla presenza del lago per le sue comunicazioni, Toscolano e Maderno ospitarono fra il 1902 e il 1934 le due omonime stazioni lungo la tranvia Brescia-Sal\u00f2-Gargnano.\nSport.\nToscolano Maderno offre la possibilit\u00e0 di praticare diverse discipline sportive, il trekking e la mountain bike sulle colline circostanti, la canoa, la voga alla veneta, il dragon boat e la vela nelle acque antistanti."}
{"id": "29380", "revid": "330019", "url": "https://it.wikipedia.org/wiki?curid=29380", "title": "Propata", "text": "Propata (\"Prop\u00e2\" in ligure) \u00e8 un comune italiano di 116 abitanti della citt\u00e0 metropolitana di Genova in Liguria.\nGeografia fisica.\nIl territorio comunale \u00e8 situato nell'alta val Trebbia, ad est di Genova, e fa parte del Parco naturale regionale dell'Antola. Tra le vette del territorio il monte Antola (1597 m), il monte delle Tre Croci (1556 m), il monte Cremado (1513 m), il monte Propata (1352 m), il Bric Rondanina (1340 m).\nNei territori comunali di Propata, Torriglia e Rondanina \u00e8 ubicato il lago del Brugneto, il lago artificiale pi\u00f9 grande del territorio metropolitano e della Liguria.\nStoria.\nIl borgo di Propata venne fondato, secondo la tradizione storica locale, intorno al X secolo dagli abitanti dei borghi vicini, scampati alle frequenti incursioni dei saraceni. In zona vi operavano i monaci dell'abbazia di San Colombano di Bobbio.\nPoliticamente e storicamente segu\u00ec nel medioevo le sorti della vicina Torriglia, dapprima come possesso della famiglia Malaspina e solo a partire dal XIII secolo dei conti Fieschi di Lavagna.\nNel XIV secolo fu dominio del Ducato di Milano, fino alla cessione del paese nel XVI secolo verso la famiglia genovese Doria, e quindi alla Repubblica di Genova. Verso la fine del XVIII secolo si costitu\u00ec comune autonomo con la soppressione dei Feudi imperiali.\nNel 1797 con la dominazione francese di Napoleone Bonaparte rientr\u00f2 dal 2 dicembre nel dipartimento dei Monti Liguri Orientali, con capoluogo Ottone, all'interno della Repubblica Ligure. Dal 28 aprile del 1798 con i nuovi ordinamenti francesi, Propata rientr\u00f2 nel VI cantone, capoluogo Torriglia, della giurisdizione dei Monti Liguri Orientali e dal 1803 centro principale del IV cantone della Trebbia nella giurisdizione dell'Entella. Annesso al Primo Impero francese, dal 13 giugno 1805 al 1814 venne inserito nel dipartimento di Genova.\nNel 1815 fu inglobato nel Regno di Sardegna, secondo le decisioni del congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nell'XI mandamento di Torriglia del circondario di Genova dell'allora provincia di Genova.\nIl 17 luglio del 1908 si verific\u00f2 un violento nubifragio con una piena straordinaria della Trebbia che devast\u00f2 case e campagne soprattutto nel territorio del mandamento bobbiese di Ottone e fra i confini delle provincie di Genova e Pavia, con gravi danni nell'abitato di Gorreto, distruggendo cinque ponti lungo la statale 45 interrompendo le comunicazioni stradali fra Ottone e Torriglia, e la linea telegrafica fra Bobbio e Genova; danni ed allagamenti anche nel piacentino a Rivergaro e a Sant'Antonio a Trebbia nei pressi di Piacenza.\nDistruzioni imponenti e danni pi\u00f9 ingenti si verificarono, invece, con l'alluvione che colp\u00ec la val Trebbia il 19 settembre 1953.\nCome nella vicina Torriglia, negli anni settanta si segnalarono numerosi avvistamenti UFO, in particolare in coincidenza con uno dei casi ufologici pi\u00f9 eclatanti avvenuti a Torriglia, quello che vide protagonista Pier Fortunato Zanfretta.\nDal 1973 al 31 dicembre 2008 ha fatto parte della Comunit\u00e0 montana Alta Val Trebbia e, con le nuove disposizioni della Legge Regionale n\u00ba 24 del 4 luglio 2008, ha fatto parte fino al 2011 della Comunit\u00e0 montana delle Alte Valli Trebbia e Bisagno.\nSimboli.\nLo stemma e il gonfalone del Comune di Propata sono stati concessi con decreto del presidente della Repubblica del 4 maggio 1983.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Propata sono .\nGeografia antropica.\nIl territorio comunale \u00e8 costituito dalle quattro frazioni di Albora, Bavastrelli, Caffarena e Caprile per un totale di 16,93\u00a0km\u00b2.\nConfina a nord con il comune di Carrega Ligure (AL), a sud con Torriglia, ad ovest con Valbrevenna e ad est con Fascia e Rondanina.\nEconomia.\nSi basa principalmente sull'agricoltura con la prevalente coltivazione di patate, cereali, foraggi e sfruttamento del sottobosco; praticato inoltre l'allevamento del bestiame.\nInfrastrutture e trasporti.\nStrade.\nIl centro di Propata \u00e8 attraversato principalmente dalla strada provinciale 15 del Brugneto che gli permette il collegamento con Montebruno e Torriglia, a sud, innestandosi con la strada statale 45 di Val Trebbia.\nMobilit\u00e0 urbana.\nDal comune di Torriglia un servizio di trasporto pubblico locale gestito dall'AMT garantisce quotidiani collegamenti bus con Propata e per le altre localit\u00e0 del territorio comunale.\nAmministrazione.\nAltre informazioni amministrative.\nPropata fa parte dell'Unione dei comuni montani dell'Alta Val Trebbia."}
{"id": "29383", "revid": "2224950", "url": "https://it.wikipedia.org/wiki?curid=29383", "title": "Recco", "text": "Recco (\"Recco\" in ligure, \"Ricina\" o \"Recina\" in latino) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nSituato nella riviera di Levante l'abitato di Recco si estende allo sbocco della valle del torrente omonimo, in una piccola insenatura del Golfo Paradiso, ad ovest del promontorio del monte di Portofino tra gli abitati di Sori e Camogli.\nTra le vette del territorio il monte Orsena (614 m).\nL'Istat classifica il comune come appartenente alla zona altimetrica collina litoranea, ovvero una zona con presenza di rilievi modesti (altitudini massime superiori ai 300\u00a0m ma inferiori ai 600\u00a0m).\nStoria.\nAbitata in epoca pre-romana dalla popolazione dei Casmonati, della famiglia dei Liguri, venne conquistata dai Romani che fondarono il borgo con il nome di \"Recina\" o \"Ricina\". Divenne pertanto un importante castro o \"castrum\" romano sulla nota Via Aurelia.\nDurante l'Alto Medioevo si costitu\u00ec la prima pieve ambrosiana sul territorio, una delle quattro gi\u00e0 presenti nei vicini comuni di Camogli, Uscio e Rapallo. La pieve, costruita per merito del vescovo di Genova, venne assegnata (cos\u00ec come le altre tre) al vescovo di Milano presente nel territorio ligure dal 568 durante l'invasione longobarda.\nSegu\u00ec nel Medioevo e in epoca moderna la storia della Repubblica di Genova, divenuta proprietaria del borgo e dei suoi comuni vicini a partire dal XII secolo. La repubblica la eresse come nuova podesteria locale e dal 1513 sede di capitaneato avente giurisdizione nei vicini territori del Golfo Paradiso ed entroterra dell'alta val Fontanabuona.\nSub\u00ec, come la vicina Rapallo, l'invasione e la devastazione dei pirati saraceni nel 1557 e nel 1646, causando in entrambi i casi lutti, furti e rapimenti di giovani abitanti che verranno successivamente resi in schiavit\u00f9 nei paesi mediorientali. Nei secoli la vicinanza e la convivenza con il mare fece s\u00ec che gli abitanti diventassero abili costruttori nel settore marinaro, in particolare nella costruzione di navi, velieri e galee che andarono ad aggiungersi alla flotta della repubblica genovese.\nInteressata come lo stato genovese dagli eventi della guerra di successione austriaca nel 1747, con la nuova dominazione francese di Napoleone Bonaparte rientr\u00f2 dal 2 dicembre 1797 nel dipartimento del Golfo del Tigullio, con capoluogo Rapallo, all'interno della Repubblica Ligure. Dal 28 aprile del 1798 con i nuovi ordinamenti francesi, Recco rientr\u00f2 nel I cantone, come capoluogo, della giurisdizione della Frutta e dal 1803 centro principale del VI cantone della Frutta nella giurisdizione del Centro. Annesso al Primo Impero francese dal 13 giugno 1805 al 1814 venne inserito nel dipartimento di Genova.\nNel 1815 fu inglobato nel Regno di Sardegna, cos\u00ec come stabil\u00ec il congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel VI mandamento omonimo del circondario di Genova dell'allora provincia di Genova.\nLa cittadina fu gravemente danneggiata nella seconda guerra mondiale dai bombardamenti aerei degli Alleati tra il 10 novembre del 1943 al 28 giugno del 1944. Secondo le fonti storiche dell'epoca il paese fu colpito ventisette volte provocando, oltre alle 127 vittime civili e altrettanti feriti, la distruzione di oltre il 90% dell'originario abitato urbano. Il primario obiettivo di tali bombardamenti fu il viadotto ferroviario sovrastante la citt\u00e0 che con la sua distruzione, assieme a quello presente nel comune tigullino di Zoagli, isolarono di fatto l'intero territorio e la riviera levantina dal capoluogo regionale. Nell'immediato dopoguerra si avviarono i lavori per la ricostruzione \"ex novo\" con medie dimensioni, sicuramente urbanizzata a \"misura d'uomo\", ma facendo scomparire per sempre prove e testimonianze della sua antica origine. Per tale episodio storico la citt\u00e0 \u00e8 stata insignita della medaglia d'oro al merito civile con decreto presidenziale del 1992.\nOggi \u00e8 una rinomata localit\u00e0 turistica del Golfo Paradiso, una sorta di porta di accesso dal capoluogo verso la Riviera di Levante e il Tigullio.\nNel 2000 con decreto presidenziale datato all'8 settembre il Presidente della Repubblica Carlo Azeglio Ciampi ha insignito il Comune di Recco del titolo di Citt\u00e0.\nSimboli.\n\u00a0 \u00a0 Lo stemma \u00e8 stato concesso con il decreto del Presidente della Repubblica datato all'8 settembre del 2000. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Recco sono , cos\u00ec suddivisi per nazionalit\u00e0, elencando per le presenze pi\u00f9 significative:\nReligione.\nSecondo le disposizioni imposte dagli ordini ecclesiastici cattolici (Santa Sede e parrocchia) e statali (comune di Recco) la cittadina avrebbe ufficialmente come santo patrono il vescovo Giovanni Bono, quest'ultimo forse nativo di Recco (anche se altre fonti riportano la sua natalit\u00e0 nella vicina Camogli), la cui ricorrenza religiosa cade il 10 gennaio. Tuttavia, dal 1996, gli abitanti recchesi in una sorta di \"referendum popolare\" hanno eletto come unica patrona del comune la Madonna del Suffragio (localmente detta \"la Suffragina\") festeggiata dalla popolazione nei giorni del 7 e 8 settembre.\nIstituzioni, enti e associazioni.\nIl Comune di Recco ha dato inizio al progetto \"C.C.R.- Consiglio Comunale dei Ragazzi\" che consiste nella creazione di un organo comunale formato da soli ragazzi che esprimono le loro idee e le propongono al Consiglio comunale per migliorare il paese, e per renderlo a \"misura di ragazzo\". A tale progetto partecipano le classi quarte e quinte della scuola primaria e le classi della scuola secondaria di primo grado di Recco.\nQualit\u00e0 della vita.\nNel 2006 il Comune di Recco ha conseguito la certificazione del proprio sistema di gestione ambientale conformemente alla norma ISO 14001.\nCultura.\nIstruzione.\nScuole.\nRecco \u00e8 sede dei seguenti istituti scolastici statali, inerenti al ciclo scolastico della scuola secondaria di secondo grado:\nCucina.\nRecco \u00e8 da sempre nota e famosa per la sua cucina ricca di specialit\u00e0 tanto dolci quanto salate, alla base di alcuni piatti della gastronomia genovese e ligure, tanto da venire definita \"capitale gastronomica della Liguria\".\nTra le specialit\u00e0 tipiche della cittadina sono la nota focaccia con il formaggio di Recco, una specialit\u00e0 che \u00e8 stata inserita nel registro delle eccellenze alimentari europee con l'I.G.P. (Indicazione geografica protetta), e che si contraddistingue per i suoi ingredienti e per la sua tradizione secolare.\nAlcuni altri piatti noti sono i pansoti, una pasta speciale che va accompagnata con la salsa di noci, le trofiette, quelle di Recco, col pesto, i corzetti, quelli stampati, le focaccette al formaggio.\nEventi.\nIl 7 e l'8 settembre vi si tiene la \"Sagra del fuoco\", una manifestazione in onore della Madonna del Suffragio dove i sette quartieri cittadini (Bastia, Collodari, Liceto, Ponte, San Martino, Spiaggia, Verzemma) allestiscono spettacoli pirotecnici e sparate di antichi mascoli. Tutto ci\u00f2 unito a sette stand gastronomici.\nNel mese di dicembre tradizionale \u00e8 la manifestazione del confuoco (\"confuego\" in dialetto genovese); il sindaco della citt\u00e0 brucia insieme ai cittadini di Ponte di Legno (BS) l'alloro nella piazza del Municipio. Il pomeriggio culmina con l'accensione dell'immenso abete offerto dalla citt\u00e0 gemellata e dalla consegna delle specialit\u00e0 di Ponte di legno.\nGeografia antropica.\nIl comune \u00e8 costituito dalle dodici frazioni di Ageno, Carbonara, Collodari, Corticella, Cotulo, Faveto, Liceto, Megli, Mulinetti, Polanesi, San Rocco e Verzemma per un totale di 9,77\u00a0km2.\nConfina a nord con i comuni di Avegno, a sud \u00e8 bagnato dal mar Ligure e Camogli, ad ovest con Sori e ad est con Rapallo.\nEconomia.\nL'economia del comune si basa principalmente sul turismo e sulla piccola e media industria in diversi settori artigianali. Viene praticata inoltre la floricoltura e l'attivit\u00e0 agricola con produzioni di uva da vino, frutta e ortaggi.\nInfrastrutture e trasporti.\nStrade.\nIl centro di Recco \u00e8 attraversato principalmente dalla strada statale 1 Via Aurelia che gli permette il collegamento con Camogli, ad est, e Sori ad ovest.\nInoltre \u00e8 raggiungibile anche grazie al proprio casello autostradale sull'autostrada A12.\nGrazie alla strada provinciale 333 di Uscio \u00e8 possibile il collegamento costiero con la val Fontanabuona, passando per i comuni di Avegno e Uscio e quindi \"ridiscendere\" verso la valle fontanina nel territorio di Moconesi. Dalla provinciale 30 vi \u00e8 la possibilit\u00e0 di raggiungere Camogli lungo la costa.\nFerrovie.\nRecco \u00e8 dotata di una stazione ferroviaria sulla linea Genova-Pisa. Il centro della citt\u00e0 \u00e8 caratterizzato dal ponte ferroviario ad archi in calcestruzzo armato realizzato come ricostruzione del precedente, distrutto dai bombardamenti.\nSulla medesima linea, nel territorio comunale \u00e8 presente anche una fermata a servizio della frazione Mulinetti, caratterizzata da un servizio pi\u00f9 limitato.\nMobilit\u00e0 urbana.\nDai comuni di Genova, Rapallo e Camogli un servizio di trasporto pubblico locale gestito dall'AMT garantisce quotidiani collegamenti bus con Recco e per le altre localit\u00e0 del territorio comunale.\nAmministrazione.\nGemellaggi.\nRecco \u00e8 gemellata con:\nSport.\nLa citt\u00e0 \u00e8 famosa per la sua squadra locale di pallanuoto: la Pro Recco, militante nel campionato maschile di Serie A1 e vincitrice di 33 scudetti (il primo nel 1959, l'ultimo nel 2019),15 Coppe Italia, 9 Coppe dei Campioni e 6 Supercoppe Europee, inoltre \u00e8 l'unica squadra italiana ad aver vinto il grande slam (Campionato, Coppa Italia, Coppa Campioni, Supercoppa Europea); questo traguardo \u00e8 stato raggiunto nelle stagioni 2006-07, 2007-08 e 2011-12 Il Recco ha vinto anche tre scudetti nel campionato di pallanuoto indoor e svariati titoli nel nuoto sincronizzato.\nLa Pro Recco Rugby milita in Serie A e ha concluso le stagioni 2012/2013, 2014/2015 e 2015/2016 al primo posto, perdendo la finale per la promozione.\nLa Pro Recco Tennis, che milita in Serie B2 (promossa nel 2021), dove sia nel singolare che in doppio sono stati raggiunti ottimi risultati. \u00c8 una societ\u00e0 dove giocano ragazzi di qualsiasi et\u00e0 fino ad arrivare ai soci pi\u00f9 \"anziani\" del circolo.\nLa Pro Recco Basket milita in serie D e nella stagione 2013/2014 disputa i campionati giovanili Under 15, Under 17 e Under 19.\nDa ricordare anche lo storico Club Amici Vela e Motore (C.A.V.M) con sede sul lungomare Marinai d'Italia. Fondato nel 1908 ha alle sue spalle una lunga tradizione di marinai che ancora oggi \u00e8 portata avanti a livello pi\u00f9 o meno agonistico da Reccovela,associazione interna al CAVM che riunisce i velisti recchesi.\nA Recco il calcio non ha mai avuto grande fortuna. La societ\u00e0 locale, la Pro Recco, \u00e8 stata fondata nel 1913, risultando per oltre un secolo la seconda societ\u00e0 calcistica per anzianit\u00e0 dell'intero levante genovese. Da essa, negli anni trenta del Novecento prese nome l'attuale societ\u00e0 di pallanuoto. Nell'estate del 2015 la Pro Recco Calcio si \u00e8 fusa assieme a Camogli e Avegno nell'A.S.D. Golfo Paradiso Pro Recco Camogli Avegno iscrivendosi al campionato regionale di Promozione.\nNel 2016 \u00e8 nato il G.S.D. Sporting Recco, squadra che ha preso il posto del G.S.D. RapalloBogliasco, ha militato un solo anno nel campionato nazionale di Serie D giocando le proprie gare interne sul campo comunale \"San Rocco\".\nGrandi successi sono stati negli anni ottenuti anche dalla Pro Recco Judo, uno delle migliori realt\u00e0 nazionali in questa disciplina."}
{"id": "29384", "revid": "57872", "url": "https://it.wikipedia.org/wiki?curid=29384", "title": "Rezzoaglio", "text": "Rezzoaglio (\"Rezzoaggio\" in ligure, \"Rosagni\" nella variante locale) \u00e8 un comune italiano di 880 abitanti della citt\u00e0 metropolitana di Genova in Liguria.\nGeografia fisica.\nTerritorio.\nSituato nell'ampia piana del fiume Aveto, il territorio comunale di Rezzoaglio \u00e8 il pi\u00f9 esteso della citt\u00e0 metropolitana di Genova, dopo il capoluogo Genova, e il principale paese della bassa val d'Aveto ad est di Genova. Attraverso il passo della Forcella (875 m s.l.m.) \u00e8 possibile raggiungere la valle Sturla ed in particolare il comune di Borzonasca.\nIl suo territorio fa parte del Parco naturale regionale dell'Aveto.\nTra le vette del territorio il monte Aiona (1701 m), il monte delle Lame (1595 m), il monte degli Abeti (1545 m), il monte Cerighetto (1527 m), il monte Oramara (1522 m), il monte Montarlone (1501 m), il monte Groppetti del Lupo (1453 m), il monte Roccabruna (1418 m), il monte Gifarco (1380 m), il bric Sassarini (1308 m), il monte Pietre dello Zucchero (1303 m), il monte Collere (1289 m), il monte Pianazze (1275 m), il monte Laghicciola (1260 m), il monte Cianazze (1256 m), il monte Pessino (1255 m), il monte Piscino (1250 m), il monte Posasso (1234 m), il monte Castelmare (1229 m), il monte Merizzi (1226 m), il monte Rotteri (1224 m), il monte Creso (1214 m), il monte Fascia (1201 m), la Pietra Bianca (1198 m), il monte del Salto (1180 m), il monte Possasco (1183 m), il monte Pagliaro (1180 m), il monte Carmo (1160 m), il monte Lupo (1147 m), il monte della Croce (1142 m), il bric della Scavizzola (1125 m), il monte Vaccada (1121 m), il monte Gosciona (1107 m), il monte Ventarola (1098 m), il monte Cavallo (1092 m), il monte Pozzale (1080 m), il bric dell'Arietta (1067 m), il monte Curma (1051 m), il monte Pian del Croso (1042 m), la Madonna dell'Alpe (1012 m), la cima d'Acero (1006 m), il monte Tana (997).\nOrigine del nome.\nIl nome dialettale usato dagli abitanti \"Rusagni\" deriva dal latino \"rus agni\" ovvero \"villaggio degli agnelli\", derivante dall'intensa attivit\u00e0 pastorizia svoltasi in tutta la valle nei secoli passati.\nStoria.\nL'insediamento del comune nacque principalmente per motivi commerciali; il territorio comunale, infatti, si sviluppa lungo la strada che univa la val Fontanabuona a Piacenza. Nel XII secolo vi fu creato il monastero di San Michele de Petra Martina (poi di San Lorenzo), l'odierno abitato di Villa Cella.\nAppartenente al feudo imperiale di Santo Stefano d'Aveto, ne segu\u00ec come territorio le primarie vicende storiche. Un documento dell'imperatore Federico Barbarossa, risalente al 1164, testimonia il passaggio dei feudi avetani alla famiglia Malaspina. Altri documenti testamentari citano il villaggio nel 1211 e 1251 e il dominio feudale dei Da Meleto che amministrarono il borgo rezzoagliese fino al 1330.\nDal 1495 venne assoggettato ai conti Fieschi di Lavagna e quindi, dopo la congiura di Gianluigi Fieschi nel 1547 contro il potere della Repubblica di Genova, alla famiglia genovese Doria e ai locali Della Cella che dominarono il paese dal XVI secolo al 1797.\nDa tale anno con la dominazione francese di Napoleone Bonaparte rientr\u00f2 dal 2 dicembre nel dipartimento dei Monti Liguri Orientali, con capoluogo Ottone, all'interno della Repubblica Ligure. Dal 28 aprile del 1798 con i nuovi ordinamenti francesi, Rezzoaglio rientr\u00f2 nel X cantone, con capoluogo Cabanne, della giurisdizione dei Monti Liguri Orientali e dal 1803 venne inserita nel V cantone dell'Aveto, con capoluogo santo Stefano d'Aveto, nella giurisdizione dell'Entella.\nNel 1804 le furono aggregate le municipalit\u00e0 di Cabanne e Priosa, queste ultime istituite e rese autonome nel 1797 con decreto dell'arcitesoriere dell'impero francese. Annesso al Primo Impero francese dal 13 giugno 1805 al 1814 venne inserito nel dipartimento degli Appennini. Nel 1805 la frazione di Cabanne fu ceduta al comune di Santo Stefano d'Aveto.\nCon l'inserimento nel Regno di Sardegna dal 1815, secondo le decisioni del congresso di Vienna del 1814, la municipalit\u00e0 di Rezzoaglio venne soppressa - pur conservandone l'ufficio locale di stato civile fino al 1876 - e le localit\u00e0 di Rezzoaglio, Rezzoaglio basso, Alpepiana, Brignole, Calcinara, Casaleggio, Costafigara, Isola Rotonda, Ertola, Esola, Garba, Lovari, Molini, Scabbiamara, Vicomezzano, Vicosoprano, Villa Cerro, Villa Piano entrarono a far parte della provincia di Bobbio. Dopo il 1859, e con l'Unit\u00e0 d'Italia, fu inserito nel circondario di Bobbio assegnato alla nuova provincia di Pavia; quindi dal 1923 al 1926 fu ricompreso assieme alle altre localit\u00e0 nel circondario di Chiavari. Il rimanente territorio venne aggregato direttamente a Santo Stefano d'Aveto nella provincia di Chiavari sotto la divisione di Genova. Dal 1859 al 1926 il territorio fu compreso nel IV mandamento di Santo Stefano d'Aveto del circondario di Chiavari dell'allora provincia di Genova, nel Regno d'Italia.\nIl comune di Rezzoaglio venne nuovamente ricostituito a partire dal 1918, assieme alle principali frazioni di Alpepiana, Cabanne, Magnasco e Priosa, anche se la scelta della sede comunale, per il termine della prima guerra mondiale e le lungaggini burocratiche, con alterne vicende e ricorsi, vide la sua piena operativit\u00e0 verso il 1921.\nDal 1973 al 30 aprile 2011 ha fatto parte della Comunit\u00e0 montana Valli Aveto, Graveglia e Sturla.\nSimboli.\nLo scudo riunisce gli stemmi delle famiglie Fieschi, Doria e Malaspina.\nLo stemma e il gonfalone sono stati concessi con il decreto del Presidente della Repubblica datato al 24 aprile del 1997.\nMonumenti e luoghi d'interesse.\nArchitetture religiose.\nLe parrocchie dipendono dal vicariato di Bobbio, Alta Val Trebbia, Aveto e Oltre Penice della diocesi di Piacenza-Bobbio.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Rezzoaglio sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nNel gennaio 2006 il Comune di Rezzoaglio ha conseguito la certificazione del proprio Sistema di gestione ambientale conformemente alla norma ISO 14001.\nCultura.\nEventi.\nAnnualmente si svolge, nel mese di luglio presso il lago delle Lame, una rievocazione storica del mondo dei celti liguri che qui presso il lago sopravvissero nonostante le temperature e la scarsit\u00e0 di prodotti dovuta agli stretti intervalli tra inverni lunghi e freddi.\nQuesti popoli vivevano principalmente di caccia, un poco di allevamento e ci\u00f2 che il territorio gli forniva, miele, frutti silvestri etc..\nIn questa manifestazione - denominata \"Celtic Festival\" - viene riprodotta di anno in anno l'atmosfera che si respirava 2000 anni fa, con campi celti che riproducono la vita del popolo in dettaglio, scene di guerra non cruente, artigianato dell'epoca, balli, cerimonie religiose e tanto altro.\nGeografia antropica.\nPer la sua estensione amministrativa, \u00e8 il secondo territorio comunale pi\u00f9 grande del territorio metropolitano e il terzo, dopo Genova e Varese Ligure, della regione.\nIl comune \u00e8 costituito dalle frazioni di Alpepiana, Brignole, Brugnoni, Cabanne, Ca' degli Alessandri, Ca' de Bert\u00e8, Calcinara, Calzagatta, Cardenosa, Casaleggio, Cascine, Cerisola, Cerro, Codorso, Cognoli, Costafigara, Ertola, Esola, Farfanosa, Garba, Ghierto, Gropparolo, Isola Rotonda, Isoletta, Lago delle Lame, Lisorastro, Magnasco, Mandriole, Mileto, Molini, Monte, Noci, Parazzuolo, Pian di Fontana, Pianazze, Piandomestico, Villa Piano, Prato della casa, Priosa, Rezzoaglio Basso, Rocca, Roncopiano, Salto, Sbarbari, Scabbiamara, Segaglia, Tecchia, Ventarola, Vicomezzano, Vicosoprano, Villa Cella, Villa Cerro, Villanoce per un totale di 104,72\u00a0km2.\nConfina a nord con i comuni di Ottone e Ferriere in provincia di Piacenza, a sud con Favale di Malvaro, Lorsica, Orero, San Colombano Certenoli e Borzonasca, ad ovest con Rovegno, Fontanigorda, Montebruno e l'exclave di Barbagelata (Lorsica) e ad est con Santo Stefano d'Aveto.\nEconomia.\nCome in passato, lo sfruttamento boschivo e l'attivit\u00e0 agricola rimangono le principali risorse economiche del paese avetano. Vi si coltivano diversi prodotti agricoli quali ortaggi, cereali e frutta e, dall'allevamento del bestiame, si ricavano locali produzioni lattieri-caseari. Sono altres\u00ec presenti piccole e medie industrie attive nella lavorazione del legno e nel settore alimentare. Recentemente il paese si \u00e8 dedicato inoltre al settore turistico, specie nel periodo estivo.\nInfrastrutture e trasporti.\nStrade.\nRezzoaglio \u00e8 situata lungo la strada statale 586 della Valle dell'Aveto la quale parte da Marsaglia, nel comune di Corte Brugnatella nel piacentino, dalla strada statale 45 di Val Trebbia, prosegue all'inizio della val d'Aveto, che d\u00e0 il nome alla strada.\nSegue praticamente il corso del fiume Aveto, su un percorso tipicamente montano e si dirige verso sud attraversando i principali centri di Salsominore, Cattaragna e Boschi - nel comune di Ferriere - dopo il quale entra in Liguria collegandosi con Carasco e Santo Stefano d'Aveto. Proprio quest'ultima localit\u00e0 montana \u00e8 collegata con Rezzoaglio tramite la strada statale 654 di Val Nure.\nMobilit\u00e0 urbana.\nIl servizio di trasporto pubblico locale dell'AMT permette in diverse fasce orarie il regolare collegamento del comune avetano con la costa, presso il capolinea di Chiavari; per la val Trebbia, fino a Bobbio, si diparte invece il percorso servito dalle autolinee pubbliche dell'azienda piacentina Societ\u00e0 Emiliana Trasporti Autofiloviari che forniscono regolare servizio di trasporto lungo la val d'Aveto, passando per Santo Stefano d'Aveto e Marsaglia (Corte Brugnatella).\nAmministrazione.\nAltre informazioni amministrative.\nRezzoaglio fa parte dell'Unione dei comuni montani dell'Alta Val d'Aveto."}
{"id": "29385", "revid": "125593466", "url": "https://it.wikipedia.org/wiki?curid=29385", "title": "Ronco Scrivia", "text": "Ronco Scrivia (\"Ronco\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nIl territorio comunale \u00e8 situato nell'alta valle Scrivia su una piana alluvionale in corrispondenza di una doppia ansa del torrente Scrivia ed \u00e8 chiuso sui due lati del corso d'acqua da numerosi rilievi, tra cui il pi\u00f9 alto \u00e8 il monte Reale () Si trova a nord di Genova.\nTra le vette del territorio il bric dell'Aiuola (873 m), il monte Porale (836 m), il bric Rebora (822 m), il monte Refin (811 m), il bric degli Alberi (795 m), il bric Roncobari (654 m), il monte Zuccaro (651 m), il bric Baldin (594 m), il bric Moian (549 m).\nSulle alture sono situate molte piccole localit\u00e0 frequentate soprattutto per la villeggiatura e ancora abitate da allevatori e coltivatori diretti.\n\u00c8 separato dalla costa ligure dalla catena degli Appennini, che rendono il clima di Ronco diverso da quello della riviera di Levante, e causando in particolare inverni maggiormente rigidi con pi\u00f9 frequenti nevicate.\nTra i territori di Busalla, Ronco Scrivia e Fraconalto \u00e8 stato realizzato tra il 1970 e il 1977 il lago artificiale della Busalletta.\nStoria.\nRonco Scrivia ha poco pi\u00f9 di 200 anni come entit\u00e0 comunale, ma vanta una storia quasi millenaria come testimonia anche il toponimo Ronco, il quale deriverebbe dal verbo latino-medievale \"runcare\" - dissodare nuove terre sino ad allora incolte.\nDei trascorsi romani giunge solo il toponimo Via Postumia, ancora oggi la via pi\u00f9 antica del vecchio borgo di Villavecchia che pare ricalchi - per un tratto almeno - il tracciato romano della via Consolare Postumia che da Genova portava ad Aquileia passando per Libarna; oggi gli scavi del sito di Libarna, nel territorio di Serravalle Scrivia (AL), costituiscono il principale sito archeologico del Basso Piemonte. In realt\u00e0 la Via Postumia passava per il passo della Bocchetta, mentre per Ronco passava la Via Zoia (variante bassa della Via Postumia). La Via Zoia collegava Genova a Como passando per Milano.\nUn primo insediamento \u00e8 databile intorno all'anno 1000; il nome Ronco \u00e8 infatti citato per la prima volta in un documento del 1127 relativo all'accordo tra i Signori di Pobbieto e i Consoli di Genova. Il primario borgo venne ben presto assoggettato al potere temporale dei vescovi di Tortona, che mantennero il possedimento delle terre fino al XIII secolo.\nDa tale secolo la propriet\u00e0 del feudo imperiale di Ronco fu acquisita dalla famiglia Spinola, intrecciando la sua storia ai vicini borghi e villaggi dell'alta valle Scrivia. Un importante fatto storico accadde nel 1242 quando il podest\u00e0 di Genova, per contrastare le probabili alleanze tra Guglielmo Spinola, signore delle terre feudali imperiali, e l'imperatore Federico II di Svevia, sconfin\u00f2 nelle terre ronchesi per assediarne i borghi e quindi sottometterli al potere genovese. Vittoriosi, i soldati genovesi conquisteranno gli importanti centri di Ronco, Savignone, Costapelata e Busalla.\nLa dominazione della Repubblica di Genova a Ronco, ma anche in altre localit\u00e0 dell'alta valle Scrivia, non ebbe per\u00f2 esito facile e duraturo, tanto che gi\u00e0 nel 1249 la comunit\u00e0 feudale ronchese ritorn\u00f2 sotto la signoria degli Spinola.\nTestimonianza del passato feudale ronchese sono oggi le vestigia dei castelli di Ronco - poco pi\u00f9 di un toponimo ormai - e di Borgo Fornari - attualmente di propriet\u00e0 comunale il primo e recentemente ristrutturato il secondo (i lavori sono terminati nel 2012). La zona deve comunque i suoi pi\u00f9 pregevoli monumenti al periodo aureo del marchesato Spinola - met\u00e0 del Seicento - quando il marchese ottenne il permesso dall'imperatore Ferdinando III d'Asburgo di battere moneta presso la locale zecca. Ad allora risalgono la chiesa parrocchiale di San Martino, l'oratorio di San Giacomo, il palazzo marchionale (oggi sede del municipio), lo stesso ponte monumentale a lungo ritenuto dagli storici locali d'origine medievale, ed ancora la chiesa parrocchiale di Santa Maria Assunta e l'oratorio di Borgo Fornari.\nDel periodo medievale rimane soltanto un'ampia documentazione relativa all'abbazia di Santa Maria al Porale di cui si conserva soltanto un tardivo affresco del Quattrocento in quella che oggi \u00e8 la minuscola e assai recente chiesetta di Santa Maria in frazione Porale. Allo stesso periodo fa riferimento la pieve di Borgo Fornari, di cui rimane unicamente il nome, essendo la chiesa attuale risalente al 1600 circa.\nLe fasi storiche successive porteranno, alternandosi, a nuove dominazioni genovesi e ancora delle famiglie legate ai feudi imperiali; le occupazioni e gli scontri tra feudatari cesseranno definitivamente con la soppressione dei feudi stessi a seguito della nuova dominazione napoleonica dal 1797.\nCon la dominazione di Napoleone Bonaparte rientr\u00f2 dal 2 dicembre nel dipartimento dei Monti Liguri Occidentali, con capoluogo Rocchetta Ligure, all'interno della Repubblica Ligure. Dal 28 aprile del 1798 con i nuovi ordinamenti francesi Ronco divenne capoluogo del VI cantone della giurisdizione dei Monti Liguri Occidentali e dal 1803 centro principale del VI cantone dei Monti Liguri Occidentali nella giurisdizione del Lemmo. Nel 1804 il comune di Borgo Fornari venne soppressa e unita al comune di Isola del Cantone; due anni dopo l'odierna frazione ritorn\u00f2 sotto la giurisdizione di Ronco. Annesso al Primo Impero francese, dal 13 giugno 1805 al 1814 venne inserito nel dipartimento di Genova.\nNel 1815 fu inglobato nel Regno di Sardegna, cos\u00ec come stabil\u00ec il congresso di Vienna del 1814. Nel 1816 Borgo Fornari fu eretto in comune, ma gi\u00e0 nel 1819 l'ente fu soppresso e unito, assieme alla frazione di Pietrafraccia, nuovamente nel comune di Ronco.\nal 1859 al 1926 il territorio fu compreso nel VIII mandamento omonimo del circondario di Genova, dell'allora provincia di Genova, con il successivo Regno d'Italia. Nel 1863 assunse l'odierna denominazione di Ronco Scrivia.\nFortemente segnato dalle infrastrutture ferroviarie e stradali, tra la met\u00e0 dell'Ottocento e gli anni trenta del Novecento il paese venne di fatto \"smembrato\" in tre spezzoni compromettendone lo sviluppo urbanistico unitario. Ronco Scrivia divenne, tuttavia, meta di villeggiatura estiva grazie alla comodit\u00e0 dei collegamenti con il capoluogo genovese, e centro ferroviario di primaria importanza nei collegamenti con il nord Italia.\n\u00c8 questa l'epoca in cui si costruirono le ville che oggi punteggiano il territorio, ultimo esempio d'architettura di pregio in zona, tra le quali villa Davidson a Borgo Fornari. Fu proprio la strategica importanza del nodo ferroviario ronchese la causa prima della distruzione del paese operata dai bombardieri americani nell'operazione \"Strangle\" durante la seconda guerra mondiale.\nDal 1973 al 31 dicembre 2008 ha fatto parte della Comunit\u00e0 montana Alta Valle Scrivia e, con le nuove disposizioni della Legge Regionale n\u00ba 24 del 4 luglio 2008, ha fatto parte fino al 2011 della Comunit\u00e0 montana Valli Genovesi Scrivia e Polcevera.\nSimboli.\n \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Ronco Scrivia sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nIstruzione.\nScuole.\nRonco Scrivia \u00e8 sede dei seguenti istituti scolastici statali, inerenti al ciclo scolastico della scuola secondaria di secondo grado:\nGeografia antropica.\nIl territorio comunale \u00e8 composto dalle frazioni e localit\u00e0 di Banchetta, Borgo Fornari, Cascine, Chiappari, Cipollina, Costa Lazzari, Curlo, Giacoboni, Isolabuona, Malvasi, Minceto, Panigasse, Pietrafraccia, Porale, Tana d'Orso e Vallecalda per un totale di . Il comune \u00e8 interamente compreso nel parco naturale regionale dell'Antola.\nConfina a nord con il comune di Isola del Cantone, a sud con Busalla e Savignone, ad ovest con Voltaggio e Fraconalto (entrambi in provincia di Alessandria) e ad est con Isola del Cantone e Busalla.\nEconomia.\nLe principali attivit\u00e0 economiche del paese sono la produzione agricola e nel settore della piccola e media industria; nella prima vengono prodotti e coltivati cereali, ortaggi e frutta; le industrie sono attive nei settori alimentare, meccanica, chimica, farmaceutica, petrolchimica, delle carpenterie metalliche, dei serramenti e della lavorazione del marmo. Sono altres\u00ec praticati la floricoltura e l'allevamento.\nInfrastrutture e trasporti.\nStrade.\nIl centro di Ronco Scrivia \u00e8 attraversato principalmente dalla strada statale 35 dei Giovi che gli permette il collegamento stradale con Isola del Cantone, a nord, e Busalla a sud. Un ulteriore collegamento viario del territorio \u00e8 la provinciale 53 di Bastia che, dopo aver attraversato le frazioni di Pietrafraccia e Bastia, sconfina nel comune di Busalla e alle sue frazioni collinari.\n\u00c8 raggiungibile anche grazie al proprio casello autostradale sull'autostrada A7.\nFerrovie.\nLa stazione di Ronco Scrivia \u00e8 la fermata ferroviaria pi\u00f9 vicina sulla linea Torino-Genova (storica) e Succursale dei Giovi.\nMobilit\u00e0 urbana.\nDal comune di Busalla un servizio di trasporto pubblico locale gestito dall'AMT garantisce quotidiani collegamenti bus con Ronco Scrivia e per le altre localit\u00e0 del territorio comunale.\nAmministrazione.\nAltre informazioni amministrative.\nRonco Scrivia fa parte dell'Unione dei comuni dello Scrivia.\nSport.\nParticolarmente animato da sagre e feste paesane durante l'estate, Ronco Scrivia offre la possibilit\u00e0 di praticare numerosi sport. Oltre a tennis, nuoto e pallanuoto (U.S. Nuoto Vallescrivia militante in Serie A2 Girone Nord), equitazione, bocce e p\u00e9tanque, per cui esistono apposite attrezzature, il territorio \u00e8 particolarmente adatto per la pratica di mountain bike, trial, torrentismo o per la pi\u00f9 tranquilla pesca. Di recente realizzazione un circuito Kart che offre anche la possibilit\u00e0 di partecipare ed organizzare corsi di guida sicura e manifestazioni motoristiche.\nL'A.S.D. Ronchese 1916, militante nel campionato di Promozione, \u00e8 la squadra di calcio locale. Ha festeggiato nel 2016 i suoi 100 anni di storia e vanta un impianto sportivo tra cui un campo in erba naturale, sul quale occasionalmente si \u00e8 allenato anche il durante il ritiro estivo, ed uno in erba sintetica. Nello stesso anno la squadra ha dato vita al nuovo Vallescrivia."}
{"id": "29388", "revid": "1718925", "url": "https://it.wikipedia.org/wiki?curid=29388", "title": "Aglientu", "text": "Aglientu (\"Santu Franc\u00ecscu di l'Agli\u00e8ntu\" in gallurese) \u00e8 un comune italiano di abitanti della provincia di Sassari, nella subregione storica della Gallura.\nGeografia fisica.\nTerritorio.\n\u00c8 situato nell'immediato entroterra a pochi chilometri dal mare, arroccato a 420\u00a0m su delle colline granitiche.\nSpiagge.\nNaracu Nieddu.\nNaracu Nieddu \u00e8 una spiaggia che si trova nel comune di Aglientu. Questa spiaggia che viene chiamata anche Cala Stazzareddu, \u00e8 una cala molto estesa ma non troppo conosciuta, che offre una ricca fauna marina e un fondale liscio e sabbioso; \u00e8 inoltre circondata da una ricca vegetazione che permette di compiere un percorso dentro la natura per poter accedere alla spiaggia stessa.\nStoria.\nIl nome di Aglientu deriverebbe da \u201cAgliu\u201d (bianco, vuoto) e le numerose ricorrenze nei toponimi dei dintorni lo confermerebbero: \u201cMontiagliu\u201d, \u201cAgliacana\u201d, \u201cFrati Agli\u201d; \u201cAgliu\u201d. Una differente ipotesi ne attribuisce l'origine alla semplificazione fonetica del termine \u201cAlghjentu\u201d (colore argento), comunque avente la medesima etimologia e gi\u00e0 presente nella denominazione dello stazzo Alghjentu. Il centro urbano risale a poco pi\u00f9 di un secolo fa ma nel periodo nuragico era certamente abitato come si deduce dai numerosi nuraghi presenti. In epoca romana era attraversato da una via che congiungeva Olbia a Porto Torres passando per Santa Teresa di Gallura.\nNel 1959 \u00e8 diventato comune autonomo staccandosi da Tempio Pausania.\nSociet\u00e0.\nEtnie e minoranze straniere.\nSecondo i dati ISTAT la popolazione straniera residente al 31 dicembre 2010 era di 102 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nIl dialetto parlato ad Aglientu \u00e8 il gallurese.\nEconomia.\n\u00c8 legata principalmente al turismo balneare. Sono praticati anche l'agricoltura, fra cui la produzione dei vini del disciplinare Vermentino di Gallura DOCG, e l'allevamento di bovini. \u00c8 fiorente la produzione artigianale di pasta fresca, dolci e pane. Nel territorio sono presenti tre campeggi affacciati direttamente sulla costa oltre a vari villaggi turistici."}
{"id": "29390", "revid": "2008483", "url": "https://it.wikipedia.org/wiki?curid=29390", "title": "Al\u00e0 dei Sardi", "text": "Al\u00e0 dei Sardi (\"Al\u00e0\" in sardo) \u00e8 un comune italiano di abitanti della provincia di Sassari, inserito nella regione storica del Monteacuto, nel nord-est della Sardegna.\nFa parte della Comunit\u00e0 montana del Monte Acuto e della diocesi di Ozieri.\nGeografia fisica.\nTerritorio.\nIl paese sorge a 663 metri s.l.m. su un vasto altipiano caratterizzato da boschi di querce da sughero, lecci e roverelle, con una superficie di 197,990\u00a0km\u00b2. \u00c8 inserito nella regione storica del Monteacuto e rappresenta il confine orientale tra quest'ultima e quelle della Baronia, della Gallura e del Nuorese.\nLa sua posizione geografica ha dunque consentito l'integrazione tra ambienti e culture differenti: da qui, infatti, passa la strada che, dall'antichit\u00e0, mette in collegamento le aree costiere galluresi, soprattutto la piana di Olbia, con quelle dell'altopiano di Buddus\u00f2 e Bitti.\nIl territorio \u00e8 molto esteso (197,99\u00a0km\u00b2), e confina a nord con Berchidda, Monti e Berchiddeddu (isola amministrativa di Olbia), a est con Padru e Bitti e a sud-ovest con Buddus\u00f2. I limiti amministrativi sono segnati da torrenti e, in particolare, quelli settentrionali dal \"rio S'Elene\", affluente del fiume Coghinas, e quelli meridionali dal \"rio S'Arag\u00f2ne\".\nCaratterizzano la regione le creste dei \"Monti di Al\u00e0\", parte terminale di un rilievo, parallelo al corso del Tirso, che ha inizio nel Montiferru, comprende le montagne del Marghine e del Goceano e taglia la Sardegna settentrionale da sud-ovest a nord-est per circa , e che culminano con la \"punta di Senalonga\" (1 077 m di altitudine), dalla cui vetta si possono scorgere il golfo di Olbia, l\u2019isola di Tavolara e perfino i rilievi della Corsica.\nIl territorio si presenta puro e incontaminato. Al confine con Buddus\u00f2 e Bitti si trova il lago artificiale di \"Sa Coil\u00f9na\": le sue acque sono ricche di trote e attorno al lago sono presenti aree di sosta con barbecue. A nord invece, in localit\u00e0 \"S'aldu Pinz\u00f2ne\", sono state ricostruite le antiche capanne dei pastori, \"sos cubones\" o \"pinnettas,\" in prossimit\u00e0 di un corso d'acqua che con le sue cascatelle crea sonorit\u00e0 rilassanti. Al confine con Berchidda, a \"Pali-b\u00e0sciu\" e a \"Su fossu malu\", si trovano una serie di cascate spettacolari alte decine di metri. Da \"punta Giommaria Cocco\", a 1 036 metri di altezza, si scorge il porto di Olbia. Da \"Sos Litos\", a sud-est, al confine col comune di Bitti, si scorgono le montagne e le vallate della Barbagia.\nNel 2017, insieme ad altri sedici comuni ricadenti nell\u2019area del Parco naturale regionale di Tepilora, Sant'Anna e Rio Posada, il comune ha ottenuto il riconoscimento Unesco come \"Riserva di Biosfera\", certificando che il paesaggio alaese \u00e8 unico dal punto di vista ambientale.\nOrigini del nome.\nIl significato del nome \u00e8 oscuro. Antonio Taramelli fu il primo a pensare che potesse derivare dal nome \"Balar\u00f2i\", ossia la schiatta ribelle che abitava i monti di Al\u00e0 nel periodo della dominazione romana. La perdita della B iniziale \u00e8 appunto caratteristica del dialetto alaese. Il toponimo dovrebbe dunque definirla come antica citt\u00e0 dei Balari, oppure si ipotizza derivi dal popolo degli Ilienses, da cui \"Alaenses\", \"Al\u00e0\", ipotesi meno credibile poich\u00e9 si suppone che gli \"Ilienses\" stessero al di l\u00e0 del fiume Tirso, in prossimit\u00e0 dell'odierna Oliena.\nSecondo il canonico Giovanni Battista Demelas, il nome di Al\u00e0 deriverebbe dal termine latino \"ala\" (reparto di cavalleria dell'esercito romano), ipotizzando che nel territorio alaese in passato ci sia stato un accampamento dell'esercito imperiale, circostanza storica confermata dalla presenza, nel territorio comunale, di uno stanziamento romano. Ipotesi interpretativa per\u00f2 assai improbabile in quanto incoerente foneticamente con l'attuale denominazione che, essendo accentata nella sua ultima vocale, \u00e8 pi\u00f9 probabile che sia da annoverarsi tra i toponimi pre-latini molto diffusi in zona, il cui significato dunque non pu\u00f2 derivare ovviamente dal lessico latino. Lo studio di Demelas \u00e8 per\u00f2 importante perch\u00e9 rileva la presenza a sud dell'attuale abitato, del toponimo \"Balare\" (oggi conosciuto come \"Su pedrighinosu\") che riporta dunque alla prima ipotesi indicata.\nStoria.\nStoria antica.\nIl territorio fu abitato da popolazioni poco inclini a essere sottomesse dal dominatore di turno, tanto che la stessa romanizzazione della zona fu tardiva e superficiale. Testimonia ci\u00f2 il gran numero di toponimi prelatini ancora oggi rilevabili nel territorio di Al\u00e0 (\"Bodd\u00f2, Seult\u00e0, Cheltosumele, Burachele, Alzar\u00f2, Ser\u00ec, Laccaral\u00f2, Sen\u00e8, Istenol\u00ec\"). Il vecchio centro dove forse erano insediati i Balari, chiamato appunto Balare, localizzato nell'odierno sito di \"Su pedrighinosu\" durante la feroce rappresaglia del 177 a.C. ad opera delle milizie romane guidate da Tiberio Sempronio Gracco e Tito Ebuzio Parro, descritta da Ettore Pais. la distruzione dell'imponente nuraghe Latari, di cui oggi restano gli enormi massi di base. A Latari venne poi stanziato un piccolo avamposto romano di modesta entit\u00e0 collegato con alcuni latifondi attribuiti, secondo il consueto metodo della centurazione, ai veterani di guerra romani. \nLa zona circostante l'attuale abitato di Al\u00e0, a seguito delle vittorie di Tiberio Sempronio Gracco, fu effettivamente romanizzata, ma rimane una piccola parte dell'intero territorio alaese che specialmente a nord rimase pressoch\u00e9' inviolato. In prossimit\u00e0 di questa zona si trova qualche resto della strada romana che in epoca imperiale collegava Olbia a Caralis (Cagliari).\nStoria medievale.\nIl pi\u00f9 antico documento che menziona l'abitato di Al\u00e0 \u00e8 datato 1106. Risale a tale data infatti la nomina di un reggente della diocesi di Castro di un vescovo il cui nome non si \u00e8 tramandato all'et\u00e0 contemporanea. Nell'atto si evidenziano i 27 villaggi facenti parte della diocesi, tra cui appunto Al\u00e0. Al tempo la villa di Al\u00e0 faceva parte del giudicato di Torres, inserita nella curatoria del Monteacuto. Alla met\u00e0 del XIII secolo il paese passa al giudicato di Arborea. A causa delle mire espansionistiche degli aragonesi sulla Sardegna, segu\u00ec una lunga guerra che vide prevalere gli aragonesi sugli arborensi: nel 1410 il paese, semispopolato, pass\u00f2 al Visconte di Narbona, e nel 1421, assieme a tutto il Montacuto, divent\u00f2 feudo dei Centelles, ai quali il paese si ribell\u00f2 nel 1458. Successivamente il paese pass\u00f2 alla famiglia Borgia, e nel 1767 ai loro eredi, i Pimentel.\nStoria moderna e contemporanea.\nNel 1462, ormai passata al regno di Sardegna, il paese appartiene sicuramente alla contea di Oliva, come indicato dalla recente pubblicazione Atlante dei Feudi - Periodo Spagnolo 1479-1700. L'8 dicembre 1503, Al\u00e0 passa alla diocesi di Alghero, sorta dall'unificazione delle diocesi di Bisarcio, Castro e Ottana. Nel 1581 il villaggio di Al\u00e0 paga un ducato di tasse: il paese \u00e8 menzionato dal vescovo Andrea Baccalar come metro di paragone con i 15 ducati pagati dalla sola chiesa di Santa Reparata di Buddus\u00f2. Lo stesso Baccalar nominer\u00e0 nel 1590 due sacerdoti di Al\u00e0, a seguito di lamentela diretta del Vaticano circa la crisi di vocazioni in Goceano e nel Montacuto.\nIl paese moderno \u00e8 sorto attorno al XVII secolo, grazie alla costruzione della chiesa di Santa Maria (1619) che ha agito da fulcro, da punto d'incontro delle famiglie di pastori che abitavano sparsi in tutto l'altopiano di Al\u00e0. Nel 1656 ci fu la prima rilevazione demografica per Al\u00e0, che contava 29 nuclei familiari (detti fuochi). Nel 1668 si conteranno 118 abitanti (65 donne e 53 maschi), mentre la prima notizia su un parroco del villaggio \u00e8 del 1691, tale Domenico Cossu. Ma nonostante la costruzione nel 1692 della chiesa di San Giovanni, pochi anni dopo, nel 1698, la parrocchia di Al\u00e0 viene unita a quella di Buddus\u00f2, appunto per la pochezza di abitanti (276, di cui 161 donne e 115 maschi nell'anno in questione).\nUn lascito testamentario del 1730 menziona la chiesa di San Pietro, di cui si ignora la localizzazione e che probabilmente nel 1795 gi\u00e0 non esisteva pi\u00f9, considerando che la relazione scritta nell'anno in previsione della rinascita della diocesi ozierese cita solo le chiese di Santa Maria, Sant'Antonio e San Giovanni. Al 1758 risale il pi\u00f9 antico riferimento al corpo barracellare di Al\u00e0, di cui si conosce il capo alla data in questione, tale Giuseppe Pinna. In realt\u00e0 i barracelli alaesi furono menzionati - seppur in maniera indiretta - fin dal 20 marzo 1661, in un prospetto dimostrante l'inutilit\u00e0 dei barracelli (Soldados de campagna), scritto dal catalano Bernardo Pons Y Turell e dal sardo Giorgio di Castelv\u00ec e certificato dal notaio del Montacuto, Giovanni Michele Cossu, nella quale si accusavano i barracelli delle ville di Buddus\u00f2, Oschiri, Nulvi, Al\u00e0, Osidda, Berchidda, Ozieri, Pattada e Bantine di essere loro stessi la causa dei reati che invece avrebbero dovuto evitare. Nel 1771 venne costituito il primo Consiglio Comunitativo del paese, e sulla spinta di tale strumento di democrazia, tra il 1774 e il 1785 il paese si rifiut\u00f2 apertamente di versare i tributi richiesti. Nel 1779 a Venezia venne stampata la pi\u00f9 antica carta geografica recante l'indicazione di Al\u00e0, scritta in lingua francese: il paese viene compreso nell'encontrada del Montagudo. Nel 1795 il paese partecip\u00f2, come tanti altri centri dell'isola, ai moti anti-feudali.\nIl 9 marzo 1803 rinasce la diocesi di Bisarcio e Al\u00e0 viene chiamata a farne parte. Quattro anni pi\u00f9 tardi, la chiesa di Santa Maria viene ricostituita in rettorato autonomo sotto il titolo di Sant'Agostino: nel periodo di unificazione con Buddus\u00f2 la parrocchia era dedicata a san Giacomo. Sant'Agostino era comunque festeggiato gi\u00e0 da tempo come si evince da una poesia di Pietro Pisurzi, poeta di Bantine morto nel 1799. Nel 1807, il 4 maggio, viene costituita la Prefettura di Ozieri, e Al\u00e0 ne far\u00e0 parte essendo conglobata nel Mandamento di Buddus\u00f2. Nel 1810 ci fu una nuova ribellione anti-feudale in paese, con la temporanea occupazione dei terreni facenti parte del demanio feudale. Nel 1821 la prefettura diverr\u00e0 Provincia di Ozieri. Il 18 aprile del 1823 passa in paese il conte Alberto La Marmora. Il 4 maggio 1832 viene presentato a Torino il progetto preliminare della strada che unir\u00e0 a fine secolo Nuoro con Monti, che romper\u00e0 l'isolamento in cui ha vissuto Al\u00e0 per secoli. Nel 1848 viene abolita la Provincia di Ozieri e il paese passa a far parte di quella di Sassari.\nIl nome odierno, Al\u00e0 dei Sardi, venne attribuito per Regio Decreto il 14 gennaio 1864 (a seguito di delibera di consiglio comunale del 25 dicembre 1863), al fine di evitare confusione con altre localit\u00e0 italiane dal nome attinente, quali Ala di Stura (TO) e Ala (TN), anche se gi\u00e0 dal 1860 viene utilizzato tale nome, in latino, in una registrazione battesimale. Nel 1873 il canonico di Ploaghe Giovanni Spano avr\u00e0 modo di ironizzare su tale denominazione del tutto inopportuna. Nel 1880 crolla la chiesa di Santa Maria e nel luglio di due anni dopo venne appaltata la costruzione del nuovo edificio di culto che verr\u00e0 terminata solo nel 1961. Nel frattempo nel 1931 venne eretta la nuova chiesa di Sant'Antonio, utilizzando il materiale della vecchia chiesa e nel 1935 le chiese nelle frazioni di Mazzinaju e Sos Sonorcolos. Nel 1906 era invece sorta, a seguito di un sogno del cittadino Giuanne Piscera, la chiesa campestre di San Francesco.\nDal 2005 Al\u00e0 dei Sardi fa parte della provincia di Olbia-Tempio e dal 2016 torna in provincia di Sassari a seguito della soppressione della provincia gallurese.\nMonumenti e luoghi d'interesse.\nArchitetture religiose.\nIn localit\u00e0 \"Su Linu\" si possono trovare i resti di una chiesa sconsacrata dedicata a san Gavino, di cui rimangono in piedi due lati del perimetro murario, mentre in localit\u00e0 \"Sa raighina\" rimangono sparsi per i campi i resti della chiesa che era dedicata alla Madonna, di cui oggi si pu\u00f2 individuarne a malapena il luogo esatto in cui sorgeva.\nSiti archeologici.\nIl territorio di Al\u00e0 conserva importanti siti archeologici di et\u00e0 nuragica, che testimoniano l'antica frequentazione del suo territorio. Fra i pi\u00f9 importanti:\nSociet\u00e0.\nEtnie e minoranze straniere.\nSecondo i dati ISTAT la popolazione straniera residente al 31 dicembre 2016 era di 76 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nRomania 63 3,35%\nCultura.\nFeste e ricorrenze.\nLa festa di san Francesco.\nLa festa di san Francesco \u00e8 una delle pi\u00f9 importanti della zona e accoglie ogni anno migliaia di fedeli. Si svolge il 4 e il 5 ottobre nell'omonimo santuario, a partire dai primi anni del Novecento.\nL'origine di questa festa sta in una storia che ha i contorni quasi di una leggenda. Il protagonista di questa storia \u00e8 Giovanni Piscera, detto in paese \"tiu Columbu\", umile pastore nato nel 1861. La leggenda narra che Giovanni, dopo essere rientrato da una delle tante giornate passate in campagna, una volta a letto abbia sognato san Francesco d'Assisi, chiedendogli di costruire una chiesa in suo onore. Il pastore, dopo essersi inizialmente rifiutato di svolgere il compito assegnatoli dal santo, in un altro sogno successivo l'uomo accett\u00f2 la proposta, malgrado la sua difficile situazione economica. In breve tempo, zio Giovanni convinse gli alaesi a dargli una mano a costruire il tempio, terminato nel 1906. Al termine dei lavori, coloro che contribuirono alla costruzione della chiesa decisero di mettere una lapide commemorativa dell'evento. Il nome del vero fondatore, cio\u00e8 colui che ha attinto l'ispirazione dell'opera da san Francesco in persona, fu messo per ultimo. La tradizione vuole che lo stesso Francesco, apparso per l'ennesima volta a zio Colombo, gli avrebbe detto: In effetti, consultando gli atti di morte delle persone coinvolte, si pu\u00f2 benissimo attestare che l'ordine che \u00e8 stato seguito nella lapide fu anche quello del decesso dei fondatori della chiesa. Zio Colombo morir\u00e0 a quasi 102 anni, nel 1963.\nLa festa religiosa comincia il 25 settembre con l'inizio della novena, durante la quale i fedeli percorrono a piedi il tragitto che va dal paese fino al santuario situato a 2\u00a0km di distanza. La sera del 2 ottobre, dopo la messa, si svolge una fiaccolata, durante la quale il simulacro del santo viene momentaneamente traslato dal suo santuario alla chiesa di Sant'Agostino in paese. L'arrivo in paese viene solitamente accolto con uno spettacolo pirotecnico.\nLa giornata del 3 ottobre \u00e8 dedicato a \"sas pettas\", il taglio delle carni: la mattina si provvede a macellare il bestiame, nel pomeriggio degustazione de \"su sambene rassu\".\nLa mattina del 4, poche ore prima dell'alba, molti alaesi si recano alle cucine per ultimare i preparativi per il grande pranzo del giorno dopo.\nLa mattina seguente si parte dal paese in processione, nel quale i fedeli, preceduti da cavalieri e gruppi in costume, accompagnano la Statua del santo dalla chiesa parrocchiale sino alla sua tradizionale dimora. All'arrivo viene celebrata la messa dal vescovo e dai sacerdoti della diocesi sotto le querce secolari. Per pranzo viene servito a tutti i presenti brodo con carne. I festeggiamenti continuano la sera con balli e canti sardi e vari spettacoli musicali.\nIl 5 ottobre si replica, la mattina Santa Messa nel santuario, pranzo per tutti e festeggiamenti civili sino a notte fonda.\nLa festa attira ogni anno migliaia di pellegrini dall'intera isola e anche dal continente, soprattutto emigrati che tornano per l'occasione.\nLa festa patronale: Sant\u2019Agostino, San Sebastiano e Santa Rosa.\nLa festa patronale di Sant'Agostino si svolge alla fine della stagione estiva, il 28 agosto. \u00c8 la festa per il patrono del paese e per quanto riguarda i festeggiamenti civili viene organizzata ogni anno dai \"fedales\" cinquantenni; in realt\u00e0 tale consuetudine parte dal 1998. In precedenza la festa veniva attribuita (intreg\u00e0da, in lingua sarda) ad un singolo priore. La leva dei cinquantenni si incarica di organizzare anche le giornate di festa dedicate a san Sebastiano e santa Rosa che completano la quattro giorni di festeggiamenti. Per tale ricorrenza vengono organizzati la sagra del vitello (offerto in degustazione gratuita), la caccia al tesoro e altri giochi all'aperto per gli adolescenti del paese, il Miglio per la Pace, introdotto nel 1989, e vari spettacoli in piazza con la partecipazione di gruppi musicali, gruppi folk sardi, comici e intrattenitori vari. Dal 2016 il comitato si impegna nell\u2019organizzazione della rassegna enologica, un concorso vitivinicolo aperto a tutti i produttori di vino locali e ospiti.\nAltre festivit\u00e0 religiose.\nLe altre feste religiose si concentrano in un periodo compreso tra maggio e giugno. A maggio si festeggia santa Maria nella frazione di Mazzinaju, mentre alla penultima domenica del mese si svolge la festa in onore di santa Rita. Giugno \u00e8 dedicato alle feste di sant'Antonio da Padova (intorno alla fine della prima decade) e san Giovanni Battista (quarta domenica del mese). Quest\u2019ultimo santo \u00e8 ricordato, in periodi diversi tra maggio e giugno, anche nella frazione di \"Sos Sonorcolos\", con una festa organizzata prevalentemente da famiglie originarie del borgo di carbonai oramai quasi disabitato. Sempre a giugno, fino a un decennio fa, nella frazione di \"Badde Suelzu\" si festeggiava san Giuseppe.\nIl periodo che intercorreva tra queste ricorrenze religiose e la patronale era coperto dall\u2019intero mese di luglio, dedicato a \"s'alzola\", in cui (\"Triulas triuladu\") non era di buon auspicio nessun festeggiamento, neanche per matrimoni o battesimi.\nAltre ricorrenze tradizionali.\nIl 17 gennaio, un comitato spontaneo di cittadini dei rioni Monte Altu, Monte Becchitu, Mannu Cocco e Mendadores organizza ogni anno il fal\u00f2 per sant'Antonio abate (\"Sant'Antoni de su fogu\"), in ossequio alla tradizione che si era perduta da almeno 70 anni.\nLa pro loco ha invece ravvivato il tradizionale appuntamento carnevalesco de \"Su Pamentomo\", il mercoled\u00ec delle ceneri, anch'esso evento in forte disuso. Durante Su Pamentomo si usa sporcare il viso dei dirimpettai con del sughero bruciato, di modo che essi siano simili a \"Su mascatzu de sete berritas\", figura tradizionale della mitologia locale, di cui la pro loco locale ha ricostruito la foggia tipica. Su mascatzu non era l'unico personaggio tramandato di padre in figlio durante \"sos contos de foghile\", al contrario ne esistono tanti altri: \"Sa fadaza\", \"Sa tirulia\", \"Su boe corros de atalzu\", \"Mastru pinnatzu\", \"Maria Letolu\", \"Sa mama de su sole\", \"Maria Petenedda\", \"Pedretzecula\", \"Mamai Letolu\", \"Su mamajone\", ma ormai quasi nessuno ricorda come venivano raffigurati dalla memoria orale. Ancora conosciuti e vivissimi, sempre durante il periodo di Carnevale, sono invece gli appuntamenti con \"Su Laldajolu\" e \"Su Carrasegarone,\" rispettivamente il gioved\u00ec grasso e il sabato successivo al mercoled\u00ec delle Ceneri.\nIn ambito religioso, tra i mesi di marzo e aprile la locale confraternita di \"Santa Rughe\" organizza i riti della settimana santa, con i riti de \"Sas Chilcas\" (alle prime luci dell\u2019alba del venerd\u00ec santo) \"S\u2019Iscravamentu\" e \"S\u2019incontru\".\nDal 2007 si organizza ogni anno l'Estate Alaese, che si svolge nei mesi di giugno, luglio e agosto, con eventi sportivi e musicali. Dal 2010 al 2014, in concomitanza con i festeggiamenti in onore di San Giovanni, si \u00e8 svolta la manifestazione \"Tenoriades\", competizione canora a premi per sodalizi a tenore, che nel 2011, a fine dicembre, ha visto l'organizzazione della quasi simile manifestazione per cori polifonici \"Boghes Galanas\". In estate si svolge ormai da un lustro il torneo di murra dedicato a san Pietro, per il quale il 28 giugno si organizza anche il tradizionale (seppur in disuso) foghilone. L'artigianato e le tradizioni locali sono esaltate nelle manifestazioni \"Nadale in Carrera\" (dicembre in strada), giunto nel 2018 alla terza edizione, e \"Austu in Al\u00e0\" (agosto ad Al\u00e0), alla seconda edizione (al 2019). Tutte queste ultime ricorrenze sono organizzate dalla pro loco in concorso con altre associazioni locali.\nIl 31 dicembre di ogni anno si svolge \"Sa fita\", questua dei giovani di casa in casa, negli ultimi anni rivalutata dalla pro loco che ha ripristinato il dono dei pani tradizionali di fine anno, assieme a castagne arrosto e a libriccini in sardo.\nPerduto invece l'appuntamento de \"Sas 25 Marias\", anche se presente nella memoria dei pi\u00f9 anziani, che si svolgeva in occasione del concepimento di Ges\u00f9 Cristo, il 25 marzo di ogni anno.\nLingua sarda e dialetto logudorese.\nLa lingua madre, il sardo comune nella sua variante alaese, \u00e8 una lingua vivissima, al contrario di molti paesi sardi, tanto che pi\u00f9 che di bilinguismo, per Al\u00e0 si dovrebbe parlare di monolinguismo sardo: qualsiasi attivit\u00e0 oratoria, dalla semplice chiacchierata al bar, alle prediche ecclesiastiche fino ad arrivare alle discussioni in consiglio comunale, sono caratterizzate dall'impiego costante e quasi esclusivo della lingua sarda, sia da parte degli adulti, che dei giovani. La proloco del paese, ricostituita nel 2011 ha deciso di utilizzare come lingua veicolare per tutte le sue comunicazioni ufficiali la parlata tipica, variante logudorese della lingua sarda, dapprima utilizzando una grafia locale, successivamente aderendo alle norme ortografiche della LSC, sperimentate dalla Regione Sardegna da pi\u00f9 di un lustro. Anche i comitati di festeggiamento civile per i santi venerati in paese sono soliti interloquire con la popolazione mediante manifesti pubblici redatti il pi\u00f9 delle volte in sardo.\nDal tipico modo di parlare del paese, si distingue sensibilmente la parlata della frazione di Badde Suelzu, posta tra i monti al confine con Monti. E la vicinanza con quest'ultima localit\u00e0 che conferisce a tale parlata una differenza sonora evidente, mentre altre differenze si notano anche nel lessico (\"fuenta\", \"inghiriellu\"...), che gli abitanti originari della frazione ormai quasi disabitata si conservano anche dopo essersi trasferiti in paese, fenomeno simile a quanto successo a Buddus\u00f2 con gli abitanti della frazione di Tandal\u00f2.\nIl dialetto di Al\u00e0 \u00e8 per\u00f2 stato fortemente influenzato nel suo lessico dalla vicinanza con la Gallura, in particolare dalla presenza costante in paese di persone di origine calangianese, che dapprima trasferitesi nelle valli di Oleva', progressivamente si spostarono verso Al\u00e0, centro avente giurisdizione ecclesiastica su quelle valli galluresi. Vocaboli come \"mufatza\" (nebbia), \"brotzu\" (ricotta), \"istuzu\" (coltello), \"edola\" (edera) o \"banca\" (tavola), sono chiaramente derivazioni galluresi che caratterizzano l'odierna parlata alaese, differenziandola in parte dalla parlata del vicinissimo centro di Buddus\u00f2, che si \u00e8 dimostrato pi\u00f9 conservativo in tal senso.\nAnche ad Al\u00e0, come in tutti i paesi della Sardegna, uno dei diletti preferiti in passato dagli abitanti era la poesia. Poesia non scritta, salvo rare eccezioni, ma improvvisata durante i lavori nei campi o attorno al \"foghile\" nelle lunghe sere invernali. Poesie che poi venivano tramandate oralmente e che diventavano a volte veri e propri proverbi o modi di dire. Erano particolarmente attivi anche i canzonatori, persone abili nelle rime che descrivevano virt\u00f9, ma soprattutto i vizi di alcuni personaggi del posto.\nIl costume tipico.\nIl costume tipico oramai \u00e8 utilizzato solamente in occasione di manifestazioni folkloriche: non si usa pi\u00f9 come abito di tutti i giorni dalla prima met\u00e0 del secolo scorso.\nLa maggior parte dei costumi sono ricostruiti da sarte del paese, ma ne esistono ancora degli originali, risalenti al XVIII secolo.\nIl costume maschile \u00e8 formato dalla tradizionale \"berrita longa\" in panno nero che venne poi sostituita nel modo di vestire borghese dalla \"berrita\" corta. La camicia (\"su 'entone\" o \"sa camija\") \u00e8 di cotone bianco senza colletto, e sopra di essa viene indossato il gilet, \"su colpette\", di velluto granato davanti e di panno nero dietro. Sulla parte in velluto \u00e8 presente un ricamo di fiori, eseguito con filo di seta. Completano il costume \"su tzintulone\" (cintola in pelle nera o castana), \"sas raghittas\" in orbace nero usate sopra \"sas ragas\" in cotone bianco e \"sas caltzittas\" (i gambali) in orbace anch'essi.\nIl costume femminile \u00e8 formato da \"su mucadore\" in lana, di colore nero o castano, dal busto - \"su giustinu\" - di colore rosso e oro, irrigidito con telaio di giunco, che si posiziona sopra \"sa camija\" in cotone bianco. Ancora, \"su corittu\", giacca di panno rosso con sette bottoni nei polsi e \"sa 'unneddha (\"la gonna\")\" di panno nero con balza ricamata, coperta sul davanti dal grembiule (\"su pannellu\") di seta nera con composizioni floreali di colore rosso-violaceo.\nEconomia.\nIl paese ha una lunga tradizione agropastorale, attivit\u00e0 che ha dato per secoli il sostentamento all'intera comunit\u00e0. In particolare rinomate erano le carni bovine selezionate e la produzione di miele, mentre molto meno diffuso rispetto alla media sarda era l'allevamento ovino, forse per via dell'eccessiva frammentazione del pascolo alaese (ad Al\u00e0 non \u00e8 praticamente mai esistito il latifondo). Non mancano per\u00f2 i nuovi prodotti: recentemente, infatti, l'azienda agricola \"S'Olteddattu\" ha intrapreso con successo la coltivazione dello zafferano e delle piante officinali.\nLo scorso decennio il paese \u00e8 stato al centro di una crescita economica esponenziale. Basti pensare che nel 2004 \u00e8 stato il comune italiano in cui si sono contate pi\u00f9 nuove iniziative produttive in rapporto al numero di abitanti. Al\u00e0 detiene inoltre il primato sardo di crescita del numero delle aziende a livello assoluto: +18% nel 2003. Fautori di questo boom oltre alla maestria edile, la qualit\u00e0 elevata del sughero estratto ad Al\u00e0, il migliore della Sardegna per elasticit\u00e0 e lavorabilit\u00e0, il granito che, nonostante senta la concorrenza della Cina, grazie alle sue qualit\u00e0 e alla sua compattezza naturale \u00e8 riuscito a tenere i mercati internazionali (Al\u00e0 fa parte, insieme con Buddus\u00f2 e altri comuni del nord-est dell'Isola, del Distretto del Granito). Tutto ci\u00f2 ha portato a livelli di disoccupazione prossimi allo zero e alla presenza stabile di circa 150 extracomunitari di varia provenienza. L'aspetto negativo conseguente \u00e8 stato una sorta di disinteresse dei giovani alaesi verso lo studio e dunque Al\u00e0 sconta un basso numero di laureati, seppur in crescita rispetto ai valori minimi degli anni settanta.\nDopo un breve periodo di emigrazione di massa culminato negli anni ottanta con il minimo storico di abitanti (nel 1991 erano 1830), il paese \u00e8 riuscito a riprendere vigore sulla spinta del boom turistico della vicina Gallura. Negli ultimi due anni, in conseguenza della perdurante crisi economica, il livello degli abitanti \u00e8 sceso in maniera sostenuta, arrivando a lambire il limite dei 1900 residenti.\nI maestri di muro e l'agenzia Forestas.\nI maestri di muro in pietra di Al\u00e0 sono i pi\u00f9 ricercati per rivestimenti e basolati. Il tutto anche grazie alla qualit\u00e0 della pietra da campo alaese, poco friabile e dunque ottima per le lavorazioni edili. Si sviluppa dunque a cavallo dei due millenni una fiorente attivit\u00e0 di rivestimento delle ville della Costa Smeralda che occupa fino a una settantina di aziende artigiane locali.\nAnche il settore della forestazione \u00e8 molto importante per Al\u00e0: il 50% del territorio comunale \u00e8 pubblico, e una parte consistente \u00e8 stato adibito a demanio forestale mediante la nascita di tre cantieri di forestazione. Nel 1914 le aree di Littos e di Sas Tumbas vengono acquisite dalla cassa ademprivile di Sassari e diventano demanio forestale. Nel 1965 Nasce la foresta demaniale di Terranova e nel 1986, a seguito delle procedure di rimboschimento completate dalla ditta Sarfor Spa e la costruzione del laghetto di \"Sa gianna de s'ercula\" di circa 3 ettari, tali terreni comunali passeranno in concessione trentennale all'Azienda foreste demaniali, oggi agenzia Forestas. Tali cantieri impiegano circa una settantina di operai fissi e un centinaio a tempo indeterminato.\nIl carbone la prima vera economia del paese.\nVerso la fine dell'Ottocento si svilupp\u00f2 la produzione di carbone, grazie all'opera di carbonai di origine toscana, molti dei quali si stabilirono definitivamente ad Al\u00e0 (ancor oggi sono riconoscibili i cognomi, e anche i nomi tipici come Dante, Cesare e Cesarina, Giulio, Giosu\u00e8, che fino ad allora erano sconosciuti tra gli alaesi). Conseguenza negativa fu il completo disboscamento di buona parte del territorio di Al\u00e0, e le conseguenze sono ancora visibili oggigiorno nel monte che sovrasta il paese, a nord, e nella zona sud-orientale verso Torp\u00e8.\nEnergie rinnovabili: l'eolico.\nDal 2011 sulle alture che dominano il paese e il centro vicino di Buddus\u00f2 \u00e8 stato installato un parco eolico, dotato di 69 turbine prodotte dall'Enercon, azienda che si occupa di energie rinnovabili. Esso pu\u00f2 generare circa 330 GWh di energia elettrica all'anno, confermandosi cos\u00ec il pi\u00f9 grande parco eolico d'Italia e uno fra i maggiori d'Europa. Rende al comune circa 700.000 euro annui.\nGeografia antropica.\nAl\u00e0 presenta delle frazioni caratteristiche poste ai margini del suo territorio.\nLa frazione pi\u00f9 conosciuta \u00e8 sicuramente quella di \"Sos Sonorcolos,\" sviluppatasi come piccolo borgo di carbonai ai tempi della nascita, nell'Ottocento, di un fiorente commercio di carbone tra la Toscana e la Sardegna, che comport\u00f2 un selvaggio disboscamento delle zone a sud-est del paese. \u00c8 situato al confine con il territorio di Bitti e dunque pu\u00f2 considerarsi come un lembo di Barbagia in territorio di Al\u00e0. Conserva oggi le tipiche abitazioni in pietra da campo, ed \u00e8 sede di numerosi vigneti e orticelli che sfruttano la sua esposizione ai venti caldi.\nAl confine con il territorio di Monti ci sono le frazioni di \"Mazzinaiu\" e \"Badde Suelzu\". Sono oramai abitate da poche famiglie di pastori, che abitano in casette basse e allungate, simili agli \"stazzi\" galluresi. In effetti questo territorio \u00e8 prospiciente alla Gallura meridionale e dunque l'edificazione delle abitazioni ne ha subito l'influenza.\nTra la strada per Monti e quella per Padru sorge la frazione di \"S'iscala pedrosa\", anch'essa abitata oramai da pochi individui, prevalentemente dediti all'allevamento.\nAltre frazioni del paese sono parzialmente disabitate (Filu 'e lepere, Pres'In S'Ainu e Corrugnele).\nSport.\nAtletica.\nAl\u00e0 dei Sardi vanta una grande tradizione per quanto riguarda l'atletica leggera.\nLa S.S. Alasport \u00e8 stata fondata nel 1970; , con ottimi risultati a livello nazionale e internazionale. \u00c8 famosa anche per il caratteristico trofeo.\nPallavolo.\nLa Volley Al\u00e0 \u00e8 rinata nel 2013, negli anni novanta arriv\u00f2 a disputare anche i campionati di prima divisione con la squadra femminile. Ora partecipa sempre con la squadra femminile al campionato di terza divisione e nelle categorie giovanili.\nCalcio.\nLa S.C. Al\u00e0 \u00e8 nata nel 1979. Nella stagione 2015-2016 milita nel campionato di Seconda Categoria.\nManifestazioni sportive.\nCross di Al\u00e0 dei Sardi.\n\u00c8 una gara di corsa campestre che si svolge tra i mesi di febbraio e marzo, organizzata dalla Societ\u00e0 Sportiva Alasport. \u00c8 considerato un appuntamento di rilievo per gli appassionati di cross maschile e femminile, vi partecipano infatti i campioni pi\u00f9 conosciuti della specialit\u00e0. Sino al 2012 si svolgeva il Trofeo Alasport, competizione di livello internazionale che per la qualit\u00e0 di atleti presenti era tra le pi\u00f9 importanti al mondo. Di questa manifestazione se ne organizzarono 36 edizioni, dal 1973 al 2012. L\u2019edizione 2013, che sarebbe dovuta essere la 37\u00aa, non si svolse a causa della mancanza di fondi, e da allora non si svolsero pi\u00f9 edizioni del Trofeo. Dal 2016 si \u00e8 ripartiti con una manifestazione di livello regionale in memoria di Elisa Migliore, giovane atleta alaese con importanti risultati a livello nazionale deceduta a 32 anni.\nRally.\nNel mese di giugno di ogni anno si corrono sugli sterrati alaesi alcune tappe della prova italiana del campionato del mondo rally (WRC), il Rally d'Italia Sardegna. I terreni prescelti sono solitamente quelli delle alture sopra il paese, i Monti di Al\u00e0 appunto, e del cantiere forestale di Coiluna, nella parte sud del territorio alaese, al confine con Buddus\u00f2. In alcune edizioni le auto sono passate anche negli sterrati di Terranova, al confine con il comune di Monti."}
{"id": "29392", "revid": "57872", "url": "https://it.wikipedia.org/wiki?curid=29392", "title": "Anela", "text": "Anela (\"An\u00e8la\" in sardo) \u00e8 un comune italiano di 615 abitanti della provincia di Sassari.\nStoria.\nL'area fu abitata gi\u00e0 nel Neolitico, per la presenza sul territorio della necropoli Domus de janas Sos Furrighesos e di alcuni nuraghi.\nMolti storici sono concordi nel credere che Anela sia il paese pi\u00f9 antico del Goceano, essendo stato fondato probabilmente dai romani che vi impiantarono una colonia di latini nell'epoca di Silla.\nNel medioevo appartenne al Giudicato di Torres, e fece parte della Curatoria del Goceano, della quale fu il capoluogo. Alla caduta del giudicato (1259) entr\u00f2 a far parte del Giudicato di Arborea, e alla caduta di quest'ultimo (1420) entr\u00f2 nei territori della contea del Goceano del Marchesato di Oristano. Con la sconfitta del marchesato dopo la battaglia di Macomer (1478) pass\u00f2 sotto il dominio aragonese e divenne un feudo regio, amministrato cio\u00e8 da funzionari reali e non da famiglie di feudatari, fino al 1839 quando fu riscattato al demanio per divenire un comune amministrato da un sindaco e da un consiglio comunale.\nMonumenti e luoghi d'interesse.\nA circa 1000 m s.l.m., molto distanti dal centro abitato sono presenti i resti di un avamposto militare bizantino, composto da una cinta muraria di circa 300 metri con quattro torri angolari al di sopra di una delle quali si trovano le rovine di una chiesa romanica dedicata a san Giorgio di Aneletto, eretta nel 1100 ed appartenente ai monaci camaldolesi nel 1163, circa cinque secoli dopo dell'insediamento bizantino, nel VII secolo.\nIn buone condizioni (ma \u00e8 stata restaurata varie volte) si trova invece la chiesa di Santa Maria di Mesumundu, non lontana dall'abitato edificata nel 1162 dai Cistercensi e donata nello stesso secolo ai camaldolesi dal vescovo di Castro.\nAltre costruzioni storiche sono Funtana Noa (una fontana in granito sita al centro del paese) una caratteristica torre, entrambe del 1886, e la chiesa parrocchiale dei Santi Cosma e Damiano; notevole anche la foresta detta Forest'Anela.\nSociet\u00e0.\nEvoluzione demografica.\nCome si pu\u00f2 notare dal grafico il comune di Anela ha fatto registrare nel censimento del 1991 una popolazione pari a 939 abitanti. Nel censimento del 2001 ha denunciato invece una popolazione pari a 817 abitanti, mostrando quindi nel decennio 1991-2001 una variazione percentuale di abitanti pari al -13,00%.\nLingue e dialetti.\nLa variante del sardo parlata ad Anela \u00e8 quella logudorese centrale o comune.\nEconomia.\nSul territorio del comune di Anela risultano esistere 10 attivit\u00e0 industriali con 29 addetti pari al 9,12% della forza lavoro occupata, 23 attivit\u00e0 di servizio con 32 addetti pari al 10,06% della forza lavoro occupata, altre 19 attivit\u00e0 di servizio con 75 addetti pari al 23,58% della forza lavoro occupata e 9 attivit\u00e0 amministrative con 182 addetti pari al 57,23% della forza lavoro occupata."}
{"id": "29394", "revid": "57872", "url": "https://it.wikipedia.org/wiki?curid=29394", "title": "Rossiglione (Italia)", "text": "Rossigli\u00f3ne (\"Roscigion\" in ligure, R\"sciugni\" nella variante locale) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nIl territorio comunale \u00e8 situato in valle Stura, a nord ovest di Genova, con lo sviluppo delle due principali borgate di Rossiglione Superiore e Rossiglione Inferiore lungo la sponda destra, la prima, e lungo la sponda sinistra la seconda; la borgata superiore, fondata e conosciuta storicamente con il toponimo di Villafranca, rimane all'incirca un chilometro a monte dal nucleo inferiore.\nTra le vette del territorio il monte Pracaban (946 m), il monte Pavaglione (890 m), il bric Roccia Nera (878 m), il bric Zambra (861 m), il monte Colma (836 m), il monte Bellavista (820 m), il monte Le Ciazze (739 m), il monte Calvo (738 m), il bric Valcalda (708 m), il bric Saccone (640 m), il monte Nero (563 m), il monte Fossa (500 m).\nRossiglione fa parte del Parco naturale regionale del Beigua.\nStoria.\nI primi insediamenti umani, secondo studi effettuati dagli storici, sembrerebbero risalire al V secolo a.C.. Adiacente al monte Ciazze, ai confini territoriali tra il comune di Rossiglione e quello di Ovada (AL), sono stati trovati i primitivi resti di un antico villaggio, abitato quasi certamente dalla famiglia dei Liguri. Tali reperti sono oggi conservati presso il museo di archeologia ligure di Genova Pegli.\nSegu\u00ec l'occupazione dell'Impero romano, seguito al dominio del Regno Longobardo in tutta la valle del fiume Orba ed alle missioni dei monaci di san Colombano.\nLa prima vera citazione del comune risale all'8 gennaio 1186, in un atto di cessione di terreni al popolo di Rossiglione, anche se in altri testi compare gi\u00e0 nel 1146.\nIl feudo fu dominio del Marchesato del Monferrato e amministrato dai marchesi Del Bosco che, nel 1210, cedettero il borgo alla Repubblica di Genova. Nel 1225 il marchese Ottone Del Bosco divenne nuovo proprietario del paese e, solo in seguito, possesso degli Asinari di Asti. Da un documento del 1227, risulta che anche i Malaspina avevano giurisdizione in quella zona.\nIn diversi statuti risalenti intorno al 1300 si apprende la quasi totale autonomia ed amministrazione dei due borghi di Rossiglione Inferiore e Rossiglione Superiore. Il primo amministrato da otto famiglie locali, particolarmente legate al Senato della Repubblica di Genova, il secondo borgo guidato da sei membri.\nNel 1625 uomini di Rossiglione parteciparono alla battaglia del Monferrato tra la repubblica genovese e il Ducato di Savoia, per i territori al confine tra Liguria e Piemonte, che si concluse con la vittoria dei sabaudi. Sub\u00ec come il resto della Liguria l'invasione degli Austriaci, la quale provoc\u00f2 l'occupazione del paese nel 1746-1747 e gravi scontri tra la popolazione con l'esercito austriaco.\nQuasi cinquant'anni dopo, dal 1797 al 1800, fu teatro di scontri tra l'esercito francese, guidato da Napoleone Bonaparte e gli eserciti austriaci e russi, durante la Prima e la Seconda Campagna d'Italia. Nella primavera del 1800 fu teatro di sanguinosi scontri tra gli eserciti austriaco e francese che diedero inizio all'assedio di Genova.\nCon la nuova dominazione francese i due borghi di Inferiore e Superiore rientrarono nel dipartimento della Cerusa, con capoluogo Voltri, all'interno della Repubblica Ligure annessa al Primo Impero francese. Dal 28 aprile del 1798 con i nuovi ordinamenti francesi, divennero capoluogo del VI cantone della giurisdizione della Cerusa e dal 1803 centro principale del IV cantone della Cerusa nella giurisdizione del Centro. Riunito in un'unica municipalit\u00e0 dal 22 settembre 1805, venne inserito nel dipartimento di Genova fino al 1814.\nNel 1815 fu inglobato nel Regno di Sardegna, cos\u00ec come stabilito dal congresso di Vienna del 1814 anche per gli altri comuni della Repubblica Ligure, e successivamente nel Regno d'Italia dal 1861. Dal 1859 al 1926 il territorio fu compreso nel IV mandamento di Campofreddo del circondario di Genova dell'allora provincia di Genova.\nDopo l'unificazione si svilupp\u00f2 una fiorente industria tessile: nel 1869 nacque difatti a Rossiglione una filatura di cotone con fabbrica di tessuti che dava lavoro a 200 persone, mentre un cotonificio venne edificato dal cavaliere Ambrogio Figari nel 1875 e nel 1879 la marchesa Durazzo Pallavicini ne spost\u00f2 lo stabilimento, che rimase sempre a Rossiglione. Tale stabilimento divenne poi parte della neonata ditta Cotonificio Ligure.\nDurante la seconda guerra mondiale venne duramente bombardato dagli Alleati e sub\u00ec le rappresaglie dei Tedeschi nella guerra di Liberazione.\nRossiglione \u00e8 tra le citt\u00e0 decorate al valor militare per la guerra di Liberazione \u00e8 insignito della Croce di guerra al valor militare dal presidente della Repubblica Sandro Pertini per i sacrifici delle sue popolazioni e l'attivit\u00e0 nella lotta partigiana durante la seconda guerra mondiale.\nSimboli.\nLo stemma \u00e8 stato concesso con il Regio decreto 22 settembre 1927. Il gonfalone \u00e8 stato invece concesso con il Regio decreto 11 maggio 1936.\nOnorificenze.\nRossiglione \u00e8 tra le citt\u00e0 decorate al valor militare per la guerra di liberazione, insignito della croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nArchitetture militari.\nNel corso del 1978-1979 furono commissionati dall'Istituto di storia e cultura medievale indagini archeologici che hanno permesso il ritrovamento di alcuni resti di un'antica torre fortificata - castrum - su una collina nei pressi dell'odierno abitato di Rossiglione Inferiore.\nSecondo lo studio dei reperti della struttura, gli storici hanno potuto constatare la probabile datazione della torre-castello al XIII secolo. L'edificio potrebbe essere stato eretto dalla Repubblica di Genova durante il dominio di Genova nelle terre della valle Stura; nella valle, infatti, sono state rinvenute tracce di antiche guarnigioni atte nel controllo del territorio, specie delle vie di comunicazione tra la costa ligure e l'entroterra.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Rossiglione sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl 25 gennaio 2007 il comune di Rossiglione ha conseguito la certificazione del proprio sistema di gestione ambientale conformemente alla norma ISO 14001.\nCultura.\nAi cittadini di Rossiglione \u00e8 stato dedicato, dall'Unione Astronomica Internazionale l'asteroide 9101 Rossiglione con la seguente motivazione \"cittadina fortemente impegnata nell'organizzazione di eventi culturali, principalmente scientifici, seguiti da tutti i cittadini indipendentemente dal loro livello scolastico\".\nGeografia antropica.\nIl territorio comunale, oltre alle due borgate, \u00e8 costituito inoltre dall'unica frazione di Garrone per un totale di .\nConfina a nord con i comuni di Molare (AL), Ovada (AL), Belforte Monferrato (AL) e Tagliolo Monferrato (AL), a sud con Tiglieto e Campo Ligure, ad ovest con Molare e Tiglieto e ad est con Tagliolo Monferrato e Bosio (AL).\nEconomia.\nL'attivit\u00e0 principale \u00e8 l'agricoltura, in particolare l'allevamento di bovini. \nSignificativa inoltre l'attivit\u00e0 di lavorazione della plastica.\nInfrastrutture e trasporti.\nStrade.\nIl centro di Rossiglione \u00e8 attraversato principalmente dalla strada statale 456 del Turchino che gli permette il collegamento stradale con Belforte Monferrato, a nord, e Campo Ligure a sud. Un ulteriore collegamento viario del territorio \u00e8 la provinciale 41 di Tiglieto per raggiungere l'omonimo comune della val d'Orba.\nFerrovie.\nLa stazione di Rossiglione \u00e8 la fermata ferroviaria pi\u00f9 vicina ed \u00e8 posta sulla linea ferroviaria a semplice binario Acqui Terme-Genova, nel tratto compreso tra Campo Ligure e Ovada.\nMobilit\u00e0 urbana.\nDai comuni di Genova e Masone un servizio di trasporto pubblico locale gestito dall'AMT garantisce quotidiani collegamenti bus con Rossiglione e per le altre localit\u00e0 del territorio comunale.\nAmministrazione.\nAltre informazioni amministrative.\nRossiglione fa parte dell'Unione dei comuni delle Valli Stura, Orba e Leira."}
{"id": "29397", "revid": "287204", "url": "https://it.wikipedia.org/wiki?curid=29397", "title": "Badesi", "text": "Badesi (\"Bad\u00e9si\" in gallurese) \u00e8 un comune italiano di abitanti della provincia di Sassari.\nGeografia fisica.\nTerritorio.\nIl centro abitato principale digrada dolcemente su una collina dalla quale lo sguardo spazia sulla pianura sottostante e su tutto il golfo dell'Asinara fino alla Corsica.\nStoria.\nParte del feudo di Gallura, Badesi nacque presumibilmente nel 1700 in seguito allo stanziamento di alcuni nuclei familiari imparentati da cui discendono le odierne famiglie della cittadina accomunate dal medesimo cognome. Si spiega forse cos\u00ec l'incredibile ricorrenza di tali cognomi (Stangoni, Carbini, Oggiano, Sanna e Fara).\nIl toponimo deriva probabilmente dal logudorese \"Badu\", che significa Guado, e probabilmente \u00e8 riconducibile al fatto che presumibilmente gli abitanti erano soliti guadare il fiume Coghinas.\nAi sensi della Legge Regionale n. 9 del 12 luglio 2001, che ha previsto l'istituzione delle nuove province sarde, il comune di Badesi sarebbe dovuto rimanere nella provincia di Sassari. A seguito del referendum tenutosi il 20 ottobre del 2002, con il quale i cittadini hanno espresso la volont\u00e0 di aderire alla nuova provincia di Olbia-Tempio, avvenne il passaggio con Legge Regionale n. 10 del 13 ottobre 2003. La nuova provincia fu tuttavia soppressa con la successiva riforma del 2016.\nMonumenti e luoghi d'interesse.\nArchitetture religiose.\nSono presenti: la chiesa parrocchiale del Sacro Cuore, edificata a fine ottocento, la chiesa di San Giovanni Battista (\"Santu Ghjuanni di La Tozza\"), in localit\u00e0 La Tozza, e la chiesa di San Francesco (\"Santu Franziscu di Li Mucci\") edificata tra i borghi di Lu Muntigghjoni e di L'Azzagulta.\nSociet\u00e0.\nEtnie e minoranze straniere.\nSecondo i dati ISTAT la popolazione straniera residente al 31 dicembre 2010 era di 58 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nIl dialetto parlato a Badesi \u00e8 il gallurese con concessioni al logudorese.\nGeografia antropica.\nFrazioni.\nLe frazioni sono:\nEconomia.\nL'economia di questo angolo di Gallura \u00e8 tutt'oggi principalmente agricola di tipo vitivinicolo, favorita dalle dune di sabbia con ginepri attorno a una fertile pianura alluvionale del fiume Coghinas, localmente chiamato Riu di Cuzina (Cucina secondo la dizione tempiese). In particolare vi si producono i vini previsti nel disciplinare Vermentino di Gallura DOCG. Il turismo rappresenta per\u00f2 un settore in rapida espansione, merito anche della bellezza della lunghe spiagge di sabbia finissima."}
{"id": "29398", "revid": "125235583", "url": "https://it.wikipedia.org/wiki?curid=29398", "title": "Benetutti", "text": "Benetutti (\"Benetutti\" in sardo) \u00e8 un comune italiano di abitanti della provincia di Sassari, e pi\u00f9 precisamente della regione storica del Goceano.\nOrigini del nome.\nIl nome \"Benetutti\", secondo quanto riportato nel dizionario storico-geografico della Sardegna (Angius-Casalis), deriva dal toponimo \"bena de Tudi\" (vena/sorgente di Tudi) con riferimento alle sorgenti termali. In una carta geografica risalente al 1500 (circa), conservata nei musei vaticani, il paese \u00e8 indicato con il nome \"Benetuti\". \u00c8 opportuno ricordare che in epoche precedenti tale borgo veniva indicato col nome \"Bullerjana\" con il significato di \"porta della polla\".\nStoria.\n\u00c8 un paese antichissimo che conserva nel suo territorio tracce di insediamenti nuragici e romani.\nPossiamo infatti trovare varie tombe dei giganti, domus de janas e costruzioni risalenti al neolitico. I romani hanno lasciato alcune tracce della loro permanenza sul territorio come dimostra, per esempio, la vasca termale che si trova all'interno delle terme di San Saturnino.\nAppartenne al giudicato di Torres e fece parte della curatoria del Goceano o di Anela (di cui Anela fu il capoluogo). Alla caduta del giudicato (1259) la curatoria del Goceano and\u00f2 a far parte del giudicato di Arborea. Alla sconfitta del giudicato, e a quella del marchesato di Oristano (XV secolo), pass\u00f2 agli aragonesi che ne fecero un feudo regio. Fu riscattato ai feudatari nel 1839.\nMonumenti e luoghi d'interesse.\nArchitetture religiose.\nSono numerosi i luoghi di culto presenti a Benetutti. Fra tutti si segnalano:\nSociet\u00e0.\nLingue e dialetti.\nLa variante del sardo parlata a Benetutti \u00e8 quella logudorese centrale o comune.\nEconomia.\nBenetutti \u00e8 membro dell'associazione \"Citt\u00e0 del vino\" ed \u00e8 noto per la sua coltivazione e produzione del prestigioso e antico vino Arvisionadu, che si trova solamente in questo comune e nei dintorni del Goceano. Dal punto di vista turistico il comune \u00e8 conosciuto anche per le sue sorgenti termali che si trovano sparse qua e l\u00e0 per il suo territorio, conosciute fin dall'antichit\u00e0 e sono inevitabilmente legate alle leggende sulla nascita del nome del paese. Esistono tre stabilimenti privati e diverse sorgenti spontanee in cui \u00e8 possibile fare liberamente il bagno.\nSport.\nNei dintorni della zona termale (e la maggior parte di propriet\u00e0 dell'intera comunit\u00e0 montana) si trovano: un centro sportivo con campi da tennis, piscina, campi di calcetto, pallacanestro, un ippodromo ed un centro sanitario. Nonostante siano stati ultimati gi\u00e0 da tempo, comunque completamente attrezzati e pronti per essere pienamente operativi al pi\u00f9 presto, sono ancora chiusi.\n\u00c8 possibile fare escursionismo sia a piedi che in bicicletta che in moto la maggior parte dell'anno, gi\u00e0 che il territorio prevalentemente pianeggiante offre numerosi e pittoreschi percorsi immersi nella natura ancora incontaminata."}
{"id": "29399", "revid": "330019", "url": "https://it.wikipedia.org/wiki?curid=29399", "title": "Rovegno", "text": "Rovegno (\"Roegno\" in ligure) \u00e8 un comune italiano di 496 abitanti della citt\u00e0 metropolitana di Genova in Liguria.\nGeografia fisica.\nIl territorio comunale \u00e8 situato in alta val Trebbia, ad est di Genova, con lo sviluppo del paese principale lungo il versante destro del fiume Trebbia.\nTra le vette del territorio il monte Oramara (1522 m), il monte Montarlone (1501 m), il monte Roccabruna (1418 m), il monte Gifarco (1380 m), il poggio Piatto (1333 m), il monte della Cavalla (1328 m), il monte Pianazzi (1142 m), il Pietra Bianche (1105 m), il poggio Carmine (1097 m).\nOrigini del nome.\nCirca la natura del termine, l'origine etimologicamente pi\u00f9 convincente sembra essere quella che rimanda al sostantivo latino \"Ruber\", designante il colore rosso; il legame deriverebbe dalle miniere di rame nelle immediate vicinanze dell'abitato, sfruttate certamente durante l'antichit\u00e0, le cui terre di scarto sono di un colore rosso tendente all'arancio.\nStoria.\nIl primo documento ufficiale in cui appare per la prima volta il nome di Rovegno \u00e8 un atto notarile, datato al 19 giugno 863.\nDiversi studi effettuati su alcuni ritrovamenti preistorici, tra cui un'ascia in pietra nella frazione di Zerbo, fanno risalire i primi insediamenti umani al periodo neolitico. Altri documenti cartacei, conservati nell'archivio parrocchiale rovegnese e atti del Comune di Rapallo, citano abitanti di Rovegno in atti datati al 17 luglio 1197 in un giuramento di fedelt\u00e0 alla famiglia Malaspina di Orezzoli, quest'ultima frazione di Bobbio.\nFin dall'epoca longobarda divenne territorio dell'abbazia bobbiese di San Colombano e successivamente possedimento dei Feudi imperiali nel Contado di Ottone. Dominato dai conti Fieschi di Lavagna dall'XI secolo al XIII secolo, a partire dalla met\u00e0 di tale secolo divenne propriet\u00e0 della Repubblica di Genova, condividendone le glorie e le sorti. Non esistono altre fonti storiche relative all'antico passato del paese, a causa della prima guerra mondiale che distrusse i documenti conservati prima del 1815.\nCon la nuova dominazione francese napoleonica le varie localit\u00e0 sparse del territorio furono riunite nella neo costituita municipalit\u00e0 di Rovegno che, dal 2 dicembre 1797, rientr\u00f2 nel dipartimento dei Monti Liguri Orientali, con capoluogo Ottone, all'interno della Repubblica Ligure. Dal 28 aprile del 1798 con i nuovi ordinamenti francesi, divenne capoluogo del II cantone della giurisdizione dei Monti Liguri Orientali e dal 1803 centro principale del IV cantone della Trebbia nella giurisdizione dell'Entella. Annesso al Primo Impero francese dal 13 giugno 1805 al 1814 venne inserito nel dipartimento di Genova aggregandolo alla giurisdizione di Bobbio.\nNel 1815 fu inglobato nel Regno di Sardegna, sotto la provincia di Bobbio, secondo le decisioni del congresso di Vienna del 1814; il 7 febbraio del 1819 pass\u00f2 sotto il controllo del mandamento di Ottone, sempre nella provincia bobbiese. Successivamente rientr\u00f2 nel Regno d'Italia dal 1861. Dal 1859 al 1923 il territorio fu compreso nel circondario di Bobbio della provincia di Pavia.\nCon la soppressione del circondario bobbiese, il Decreto Reale n\u00ba 1726 datato 8 luglio 1923 stabil\u00ec il passaggio di Rovegno nell'allora provincia di Genova.\nTra il 1944 e il 1945 la colonia di Rovegno, costruita in sette mesi nel 1934, venne utilizzata dalle forze partigiane come rifugio e centro di prigionia e per fascisti e nazisti. Secondo alcune fonti, non storicamente verificate, circa seicento fra fascisti e nazisti vennero uccisi senza processo e sepolti senza croce; solo di un centinaio tra essi, a guerra finita, venne riconosciuta l'identit\u00e0 dai familiari. A questi fatti viene attribuito il nome generico di \"Eccidio di Rovegno\", sebbene si siano svolti nell'arco di un biennio.\nIl 17 luglio del 1908 si verific\u00f2 un violento nubifragio con una piena straordinaria della Trebbia che devast\u00f2 case e campagne soprattutto nel territorio del mandamento bobbiese di Ottone e fra i confini delle provincie di Genova e Pavia, con gravi danni nell'abitato di Gorreto, distruggendo cinque ponti lungo la statale 45, fra cui il ponte che da Rovegno collega il paese di Fontanigorda, interrompendo le comunicazioni stradali fra Ottone e Torriglia, e la linea telegrafica fra Bobbio e Genova; danni ed allagamenti anche nel piacentino a Rivergaro e a Sant'Antonio a Trebbia nei pressi di Piacenza. Distruzioni imponenti e danni pi\u00f9 ingenti si verificarono, invece, con l'alluvione che colp\u00ec la val Trebbia il 19 settembre 1953.\nDal 1973 al 31 dicembre 2008 ha fatto parte della Comunit\u00e0 montana Alta Val Trebbia e, con le nuove disposizioni della Legge Regionale n\u00ba 24 del 4 luglio 2008, fino al 2011 della Comunit\u00e0 montana delle Alte Valli Trebbia e Bisagno.\nSimboli.\nLo stemma e il gonfalone del comune di Rovegno sono stati concessi con decreto del presidente della Repubblica del 29 ottobre 1997.\nIl riferimento all'albero di mele, il melo, trova spunto dalla principale attivit\u00e0 agricola del comune; le tre vette corrisponderebbero alle tre montagne che circondano il territorio comunale. \nMonumenti e luoghi d'interesse.\nArchitetture religiose.\nLe parrocchie dipendono dal vicariato di Bobbio, Alta Val Trebbia, Aveto e Oltre Penice della diocesi di Piacenza-Bobbio.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Rovegno sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale \u00e8 costituito, oltre al capoluogo, dalle frazioni di Canfernasca, Casanova, Crescione, Foppiano, Garbarino, Isola, Loco, Moglia, Pietranera, Spescia, Valle, Ventarola per un totale di 44,09\u00a0km\u00b2.\nConfina a nord con i comuni di Gorreto e Ottone (PC), a sud con Fascia, Fontanigorda e Rezzoaglio, ad ovest con Gorreto, Fascia e Fontanigorda, ad est con Rezzoaglio.\nCasanova.\nLa frazione \u00e8 situata sul versante sinistro della valle percorsa dal torrente Pescia, affluente destro del fiume Trebbia nella valle omonima.\nUn'antica attivit\u00e0 economica e di sostentamento del paese era la raccolta di un particolare fungo, il \"Polyporus fomentarius\", il quale cresceva nelle vaste faggete che ricoprivano il territorio orientale di Casanova. Il fungo, una volta preparato e confezionato dagli abitanti, veniva venduto come esca nei principali mercati della zona. L'attivit\u00e0 si ridusse notevolmente sul finire del XIX secolo a causa del forte disboscamento per ricavarne il carbone.\nAncora oggi la principalmente attivit\u00e0 \u00e8 basata sull'agricoltura.\nEconomia.\nSi basa principalmente sull'attivit\u00e0 agricola, in particolar modo sulla coltivazione e raccolta delle mele, ma anche con produzioni di cereali, patate e legumi; nel territorio viene coltivata la \"Bianca di Rovegno\" una variet\u00e0 della patata quarantina bianca genovese.\nAl recente sviluppo del turismo di villeggiatura ed escursionistico, sono altres\u00ec praticati l'allevamento del bestiame e lo sfruttamento del sottobosco, soprattutto nella raccolta dei funghi.\nCirca le attivit\u00e0 di tipo industriale, \u00e8 stato attivo per pochi anni uno stabilimento, di propriet\u00e0 della societ\u00e0 Bozzini Group S.r.l., che imbottigliava e distribuiva l'acqua minerale proveniente dalla vicina sorgente della Fonte del Galetto. Attualmente lo stabilimento risulta chiuso.\nInfrastrutture e trasporti.\nStrade.\nIl comune di Rovegno \u00e8 attraversato principalmente dalla strada statale 45 di Val Trebbia (presso la frazione di Isola) che gli permette il collegamento stradale con Gorreto, a nord, e Montebruno a sud. Ulteriori collegamenti viari del territorio sono la provinciale 17 di Fontanigorda, per raggiungere l'omonimo comune, e la provinciale 18 di Rovegno.\nMobilit\u00e0 urbana.\nDal comune di Torriglia un servizio di trasporto pubblico locale gestito dall'AMT garantisce quotidiani collegamenti bus con Lavagna e per le altre localit\u00e0 del territorio comunale.\nAmministrazione.\nAltre informazioni amministrative.\nRovegno fa parte dell'Unione dei comuni montani dell'Alta Val Trebbia, di cui ospita la sede."}
{"id": "29401", "revid": "125768977", "url": "https://it.wikipedia.org/wiki?curid=29401", "title": "Berchidda", "text": "Berchidda (\"Belch\u00ecdda\" in sardo, \"Bilch\u00ecdda\" in gallurese) \u00e8 un comune italiano di abitanti della provincia di Sassari. Il paese, per posizione, linguaggio e cultura fa parte della subregione storica del Monte Acuto, sebbene il territorio comunale comprenda, per ampi tratti, terreni della Gallura (la zona montuosa del Limbara a Nord e Nord-Est del centro abitato).\nGeografia fisica.\nTerritorio.\nBerchidda sorge a sul livello del mare, ai piedi della catena del Limbara.\nIl territorio comunale, lungo la vallata in direzione sud-est \u00e8 attraversato dalla S.S. 597 e dalla ferrovia Cagliari-Olbia-Golfo Aranci. Tutto il territorio \u00e8 ben collegato col centro abitato tramite diverse vie di comunicazione. Da nord, in senso orario, il territorio di Berchidda confina con i comuni di Tempio Pausania, Calangianus, Monti, Al\u00e0 dei Sardi, Buddus\u00f2 ed Oschiri.\nLa zona collinosa \u00e8 piuttosto accidentata e la vallata, che dal lago artificiale del Coghinas risale fino alla stazione di Monti, \u00e8 circondata a nord dalla catena montuosa del Limbara, che nel territorio di Berchidda raggiunge i con punta Sa Berritta (prende il nome dal tipico copricapo sardo \"Berrita\"); a est e a sud, dalle colline che da Monti risalgono fino all'altopiano di Al\u00e0 dei Sardi e Buddus\u00f2, raggiunge gli di altezza in punta Su Untulzu e i in Nodu Gioghidolzos.\nIl territorio ha una superficie di . \u00c8 caratterizzato da terreni e rocce di origine eruttiva del paleozoico.\nLa tipologia del rilievo della catena del Limbara, a nord del paese, \u00e8 quella granitica, affascinante soprattutto per le rocce abilmente modellate dalla natura, per grossi massi scavati che formano vere e proprie grotte utilizzate in diverse epoche come sepolture, abitazioni e ricovero di animali.\nLe condizioni climatiche sono quelle delle zone interne sarde, con temperature medie di 15\u00b0. Un'influenza importante sul clima \u00e8 dato dal lago Coghinas che aumenta l'umidit\u00e0 di tutto il territorio, tanto che in alcune parti dell'anno si hanno fitte coltri di nebbia. Le precipitazioni sono concentrate nel periodo autunnale; spesso si verificano forti temporali che possono causare gravi danni alle colture.\nOrigini del nome.\nSecondo alcune ipotesi etimologiche il nome Berchidda deriverebbe dal nome latino \"Virgilla\" o dal diminutivo del fitonimo \"Quercus\" (\"Querquilla\") che significherebbe \"piccola quercia\".\nLa documentazione pi\u00f9 antica del nome Berchidda risale al XIV secolo (\"Rationes Decimarum\") con attestazioni come \"Berquilla\" o \"Vriquilla\".\nStoria.\nArea abitata fin dal Neolitico, per la presenza di numerose testimonianze (Dolmen, Domus de Janas, tombe dei giganti), fu abitato anche in epoca nuragica per la presenza di numerosi nuraghi. In epoca romana fu un importante snodo nella strada tra Olbia e Turris Libisonis (l'odierna Porto Torres) e luogo di commerci.\nAppartenne al giudicato di Torres e fece parte della curatoria di Monte Acuto. Nel XIV secolo pass\u00f2 alla curatoria di Costaval. Era un centro strategico del giudicato perch\u00e9 vi venne edificato il Castello di Monteacuto, di cui oggi si conservano dei ruderi; nel 1237 il castello venne ceduto dalla giudicessa Adelasia al papa Gregorio IX e dato in consegna al vescovo di Ampurias. Alla morte di Adelasia (1259) il castello e la \"villa\" passarono ai Doria e tramite questi al giudicato di Arborea. All'arrivo degli aragonesi in Sardegna la villa e il castello passarono pi\u00f9 volte dagli aragonesi agli arborensi, per diventare una roccaforte arborense contro gli aragonesi. Alla sconfitta del giudicato (circa nel 1420) Berchidda pass\u00f2 definitivamente agli spagnoli, che ne fecero un feudo incorporato nel ducato di Monte Acuto sotto la signoria dei Centelles prima e poi dei Tellez-Giron, ai quali fu riscattata nel 1839.\nSociet\u00e0.\nLingua e dialetti.\nLa variante del sardo parlata a Berchidda \u00e8 quella logudorese settentrionale anche se storicamente alcune zone della campagna berchiddese (al confine con Calangianus) erano abitate da famiglie di lingua gallurese\nCultura.\nMusica.\nBerchidda ha una lunga tradizione musicale, e ospita, sin dal 1988, il jazz festival Time in Jazz, il cui fondatore e organizzatore \u00e8 il trombettista Paolo Fresu, nato e cresciuto a Berchidda, dove mosse i primi passi nel mondo della musica suonando nella banda musicale del paese, la \"Bernardo Demuro\", che vanta una storia ultrasecolare.\nMedia.\nDal 1995 a Berchidda viene stampato il bimestrale \"Piazza del Popolo\", periodico di cultura e informazione. Esiste un'importante raccolta di 280 fotografie della prima met\u00e0 del XX secolo.\nInfrastrutture e trasporti.\nStrade.\nIl nucleo abitato di Berchidda \u00e8 raggiunto da due strade provinciali, la SP 62 e la SP 138; inoltre a sud del paese si sviluppano le strade statali 199, 597 e la nuova SS 729.\nFerrovie.\nAd alcuni chilometri a sud del paese si sviluppa la ferrovia Cagliari-Golfo Aranci, che serve anche la stazione di Berchidda, collegata al resto della rete RFI sarda dai convogli di Trenitalia. Nel territorio comunale era attiva anche la stazione di Mandras, poi dismessa.\nSport.\nCalcio.\nLa squadra di calcio della citt\u00e0 \u00e8 \"S.S. Berchidda\" che milita nel girone D sardo di 1\u00aa Categoria.\nRally.\nL'A.s.d. Rassinabyracing Team \u00e8 impegnata nelle corse su strada (rally asfalto e terra) ed organizza il Rally dei Nuraghi e del Vermentino."}
{"id": "29402", "revid": "1543377", "url": "https://it.wikipedia.org/wiki?curid=29402", "title": "Bessude", "text": "Bessude \u00e8 un comune italiano di 401 abitanti della provincia di Sassari, nell'antica regione del Logudoro-Meilogu e dista dal capoluogo provinciale. Fa parte dell'Unione dei comuni del Meilogu.\nOrigine del nome.\nNei secoli XI e XIII il nome registrato era \"Bessute\", nel 1341 il centro demico \u00e8 registrato come \"Versute\" e via via con la forma \"Versutta\", \"Russette\", nel 1388 compare il nome \"Berssude\" dal 1430 viene registrato l'attuale nome \"Bessude\"\nGeografia fisica.\nTerritorio.\n\u00c8 situata in una vallata di fronte al monte Pelau.\nStoria.\nLa zona di Bessude \u00e8 abitata fin dall'epoca prenuragica e nuragica, come testimoniano alcune domus de janas e il nuraghe di San Teodoro nei pressi dell'abitato.\nL'attuale centro abitato, per\u00f2, esiste dal XIII secolo; appartenne al giudicato di Torres e fece parte della curatoria di Caputabbas. Alla caduta del giudicato (1259) pass\u00f2 ai Doria e poi agli aragonesi, sotto i quali divenne un feudo.\nNel XVI secolo anche Bessude fu colpita da un'ondata di peste, che decim\u00f2 la popolazione; fu ripopolato dopo alcuni anni e incorporato nel 1636 nel marchesato di Montemaggiore. Venne riscattato ai Manca, ultimi feudatari, nel 1839.\nMonumenti e luoghi d'interesse.\nArchitetture religiose.\nAll'interno del paese si trovano tre chiese. Come nella maggior parte dei paesi sardi, ce n'\u00e8 una dedicata alla santa Croce (in sardo \"santa Rughe\"), situata all'entrata del paese. Nel punto pi\u00f9 alto di Bessude si trova la chiesa parrocchiale di San Martino, che prende il nome dal patrono del paese. Infine, restaurata recentemente, \u00e8 la chiesa di San Leonardo, la pi\u00f9 antica del paese ed ex parrocchiale.\nNei dintorni del paese ci sono altri edifici religiosi tra cui la chiesa di Santa Maria della Nativit\u00e0, nota in paese come \"Nostra Segnora de Runaghes\".\nMurales.\nRicordiamo infine i murales dipinti sulle facciate di alcune case. Molti di questi dipinti sono stati realizzati recentemente e si distinguono dagli altri per le loro dimensioni ridotte.\nSociet\u00e0.\nEtnie e minoranze straniere.\nAl 31 dicembre 2014 a Bessude risultavano residenti 7 cittadini stranieri\nLingue e dialetti.\nOltre all'italiano \u00e8 parlato diffusamente il sardo logudorese settentrionale.\nFeste e tradizioni popolari.\nUna sagra \u00e8 quella dei cicciones un tipo particolare di pasta che viene lavorato a mano\nGeografia antropica.\nIl paese \u00e8 diviso in due zone: il centro storico di Bessude e il quartiere nuovo, chiamato dai bessudesi \"Sa sea\". I due rioni sono collegati da una strada chiamata Poja, dove si affacciano le case popolari. Sempre in questa strada si trovano l'antico abbeveratoio e un ruscello (che scompare per la maggior parte dell'anno).\nInfrastrutture e trasporti.\nStrade.\nIl paese \u00e8 attraversato dalla SP 23, che porta da Thiesi a Siligo.\nIl territorio comunale \u00e8 attraversato anche dalla SS 131 bis, che collega la SS 131 ad Ittiri e da qui, consente di raggiungere Alghero.\nA pochi chilometri dal paese, passa la SS 131, raggiungibile via Siligo a e via Thiesi a , che permette di raggiungere il capoluogo provinciale e molte altre localit\u00e0 dell'isola.\nTrasporto pubblico.\nIl paese \u00e8 servito dalle autolinee interurbane ARST che lo collegano con Sassari e altri centri del circondario; \u00e8 attivo inoltre un servizio di trasporto intercomunale effettuato per conto dell'Unione dei comuni del Meilogu."}
{"id": "29403", "revid": "287204", "url": "https://it.wikipedia.org/wiki?curid=29403", "title": "Bonnanaro", "text": "Bonnanaro (\"Bunn\u00e0nnaru\" in sardo) \u00e8 un comune italiano di 958 abitanti della provincia di Sassari, nell'antica regione del Meilogu.\nStoria.\nSignificativa la ricchezza del territorio dal punto di vista archeologico; in particolare prende il nome dal paese una specifica facies culturale dell'et\u00e0 del Bronzo antico: la \"Cultura di Bonnanaro\", appunto, caratteristica per le proprie produzioni fittili, architettoniche e per le modalit\u00e0 di seppellimento dei defunti. Le prime tracce di questa particolare \"facies\" culturale, diffusa in buona parte della Sardegna vennero rinvenute per la prima, volta, nel 1889 all'interno della necropoli di Corona Moltana, situata a circa due chilometri a sud-est del centro abitato.\nIl villaggio di Bonnanaro nasce indicativamente intorno all'anno 1000; anticamente si chiamava \"Gunar\" poi trasformato in \"Gunnanor\" e attualmente sorge nella vallata tra il monte Pelau e il monte Arana.\nAppartenne al giudicato di Torres e fece parte della curatoria di Meiulocu. Alla caduta del giudicato (1259) il paese pass\u00f2 ai Doria, che possedettero nel territorio il castello di Capula e che vendettero nel 1365 al re Pietro IV d'Aragona. Nel XIV secolo furono consegnatari del castello i vescovi di Arborea e di Usellus. Nel 1750 il paese venne incorporato nel marchesato di Valdecalzana, feudo prima dei Martinez e poi dei De Queralt. Nel 1795 partecip\u00f2 ai moti contro i feudatari guidati da Giovanni Maria Angioy, e i rivoluzionari distrussero il palazzo del feudatario. Nel 1839, con l'abolizione del sistema feudale, il paese fu riscattato agli ultimi feudatari.\nMonumenti e luoghi d'interesse.\nArchitetture religiose.\nIl centro storico, dotato di una struttura piuttosto complessa, conserva intatte alcune abitazioni padronali risalenti al XVIII e XIX secolo, oltre alle chiese di Santa Maria Iscalas, recentemente restaurata, Santa Barbara, Santa Croce e alla parrocchiale di San Giorgio, con la facciata di fattura neoclassica.\nSulla sommit\u00e0 del monte Arana si trova infine la chiesetta omonima, sede di una vivace festa campestre il 7 settembre di ogni anno: Nostra Signora di Monte Arana. Il piccolo edificio, quasi completamente diroccato fino a pochi anni or sono, \u00e8 stato recentemente restaurato. Circondato da ambienti destinati ad ospitare i pellegrini, prospetta su un vasto piazzale affacciato sulla valle dei Nuraghi che offre ai visitatori uno dei pi\u00f9 suggestivi panorami della zona.\nPoco distante, in prossimit\u00e0 del nuraghe Nieddu, si trova in grave stato di abbandono la settecentesca chiesa di San Basilio.\nSociet\u00e0.\nLingue e dialetti.\nLa variante del sardo parlata a Bonnanaro \u00e8 quella logudorese settentrionale.\nEconomia.\nIl centro, di tradizione prevalentemente agricola, deve la sua fama alla coltivazione della vite e soprattutto delle ciliegie, la cui fiera che si svolge generalmente all'inizio di giugno, costituisce ogni anno fonte di richiamo turistico. La coltivazione della vite \u00e8 di origine antichissima, nel territorio si trovano alcune tipologie di uva da vino estremamente rare, attualmente in studio presso l'Universit\u00e0 di Sassari. Il vino prodotto a Bonnanaro gode di notevole fama all'interno dell'isola e ha ricevuto alcuni premi a livello nazionale."}
{"id": "29404", "revid": "1516566", "url": "https://it.wikipedia.org/wiki?curid=29404", "title": "Bono (Italia)", "text": "Bono (\"Bono\" in sardo) \u00e8 un comune italiano di abitanti della provincia di Sassari, situato nella regione storica del Goceano.\nGeografia fisica.\nTerritorio.\nBono sorge a 540 m al di sopra del livello del mare, ai piedi del monte Rasu. Abitato fin dall'epoca preistorica, il suo territorio \u00e8 caratterizzato da una grande variet\u00e0 di paesaggi, in un continuo alternarsi di pianure, colline e montagne, e si estende dalla valle del Tirso fino alla cima di monte Rasu la cui vetta, \"Sa Punta Manna\", raggiunge i 1259 metri s.l.m.\nDi notevole importanza naturalistica \u00e8 la localit\u00e0 di \"Sos Nibberos\", posta alle pendici nord-ovest del monte Rasu, che tra l'altro comprende la foresta di Taxus baccata pi\u00f9 grande d'Italia, dichiarata monumento naturale; alcuni esemplari millenari raggiungono i 16 metri d'altezza ed hanno un diametro superiore al metro. A poca distanza dal paese si trovano monte Pisanu e l'area di sosta \"Sa Puntighedda\".\nPresso l'ex-caserma del Corpo forestale di monte Pisanu, a 861 metri d'altezza, sono state impiantate diverse specie arboree quali il cedro atlantico, la roverella, le tuie giganti; tra esse emerge un notevole esemplare di abete bianco.\nLa maggior parte del territorio di Bono per rilevante interesse naturalistico, \u00e8 protetto e salvaguardato dalla intensa attivit\u00e0 svolta dal Corpo forestale e di vigilanza ambientale e dell'Ente foreste della Sardegna ed \u00e8 frequentato da molti turisti attratti anche dalla presenza di numerosi laghetti\nStoria.\nOrigini.\nIl territorio di Bono \u00e8 abitato dall'uomo sin dall'et\u00e0 nuragica come testimoniato dai numerosi nuraghi sparsi nel territorio.\nEt\u00e0 Giudicale.\nDurante il medioevo Bono apparteneva al giudicato di Torres e precisamente alla curatoria del Goceano con Bottidda, Burgos, Anela, Esporlatu, Bultei e Benetutti. Nei primi decenni del XII secolo l'isola si arricch\u00ec di chiese, monasteri e castelli. Anche Bono ebbe la nuova chiesa, in stile romanico pisano, oggi parrocchia di San Michele Arcangelo, il suo convento, uno dei pi\u00f9 antichi della Sardegna, a Monte Rasu e a pochi chilometri di distanza il Castello del Goceano.\nEt\u00e0 Moderna.\nSotto la dominazione spagnola Bono segu\u00ec la sorte del resto della Sardegna: spopolamento e depressione economica; ma, nel 1721, dopo la cessione del Regno di Sardegna ai Savoia, la situazione miglior\u00f2 con un notevole incremento dell'attivit\u00e0 agricola. Nel 1796, in seguito alla partecipazione ai moti antifeudali di Giovanni Maria Angioy, nativo del luogo, il centro venne attaccato dalle truppe piemontesi che dopo averlo bombardato lo conquistarono. I bonesi aspettarono i soldati sulla via del ritorno, li attaccarono e ne fecero prigionieri alcuni. Agli inizi del secolo scorso per qualche anno il paese fu capoluogo di provincia, poi venne inserito nella provincia di Sassari, sebbene tutt'oggi mantenga maggiori rapporti culturali ed economici con quella di Nuoro.\nSimboli.\nLo stemma del comune di Bono \u00e8 stato concesso con decreto del presidente della Repubblica del 13 maggio 2003.\nIl gonfalone municipale \u00e8 un drappo partito di verde e di bianco.\nSociet\u00e0.\nLingue e dialetti.\nLa variante del sardo parlata a Bono \u00e8 quella logudorese centrale o comune.\nEconomia.\nBono \u00e8 considerato il Capoluogo del Goceano.\nL'economia locale \u00e8 soprattutto di tipo agro-pastorale sebbene sia discreta anche la presenza dell'artigianato rappresentato dalla lavorazione del ferro e del legno e della tessitura e panificazione. Nel paese sono presenti i principali servizi di pubblica utilit\u00e0: la sede della Comunit\u00e0 montana \"Goceano\", un ufficio regionale ERSAT e quelli dell'ispettorato agrario, della Compagnia dei carabinieri e del Corpo forestale di vigilanza ambientale."}
{"id": "29406", "revid": "1516566", "url": "https://it.wikipedia.org/wiki?curid=29406", "title": "Bortigiadas", "text": "Bortigiadas (\"Bultiggjata\" in gallurese //, \"Boltizadas\" in sardo) \u00e8 un comune italiano di abitanti della provincia di Sassari, situato nella subregione storica della Gallura.\nStoria.\nLe prime tracce documentate sul centro abitato risalgono al XIV secolo col nome di \"Orticlada\" e apparteneva alla diocesi di Civita (oggi Olbia). Altri documenti citano il toponimo come \"Gortiglaca\" (documento custoditi presso l'archivio della Corona d'Aragona a Barcellona) o \"Bortiglassa\". Vi transitava probabilmente l'antica strada romana che collegava Olbia a Tibula (presso Castelsardo) passando per Tempio.\nIn epoca medievale appartenne al giudicato di Gallura e fece parte della curatoria di Gemini. Alla caduta del giudicato (1296) passa sotto il dominio pisano, e dal 1326 sotto il dominio aragonese, presso il quale divenne un feudo assegnato ai marchesi Fadriguez Fernandez, ai quali rimase fino al 1839, quando fu loro riscattato con l'abolizione del sistema feudale.\nSimboli.\nLo stemma del comune di Bortigiadas \u00e8 stato concesso con il decreto del presidente della Repubblica del 29 luglio 2010.\nLa quercia di sughero che oltre ad alludere al toponimo che significa \"sughereto\", simboleggia una delle principali risorse economiche del territorio, prevalentemente ricoperto da boschi di quercia; le dodici ghiande richiamano il numero delle principali borgate che compongono il paese; le due colombe, simbolo di pace, vogliono sottolineare la bont\u00e0 d'animo dei bortigiadesi.\nSociet\u00e0.\nLingue e dialetti.\nA Bortigiadas si parla esclusivamente il gallurese ma storicamente e fino alla met\u00e0 del Novecento veniva prevalentemente utilizzato il sardo nella variante logudorese, di cui costituiva una penisola linguistica nella regione storica della Gallura.\nEconomia.\nBortigiadas vive prevalentemente di agricoltura e turismo. Ricade nella zona di produzione dei vini previsti nel disciplinare Vermentino di Gallura DOCG. Vi si trova anche il Museo mineralogico contenente numerosi pezzi di grande pregio. Nei dintorni sorge il nuraghe Su Nuracu; di notevole bellezza la vetta di punta Salizi con la sua abbondante vegetazione.\nInfrastrutture e trasporti.\nFerrovie.\nNel comune sono presenti due stazioni ferroviarie, Bortigiadas e Scala Ruia, lungo la ferrovia Sassari-Tempio-Palau, linea utilizzata in questo tratto sino al 1997 per i servizi di trasporto pubblico e successivamente per esclusivi impieghi turistici legati al Trenino Verde. Il percorso della ferrovia nel territorio comunale si caratterizza inoltre per la presenza di una delle due gallerie elicoidali presenti nella rete ferroviaria sarda."}
{"id": "29407", "revid": "22416", "url": "https://it.wikipedia.org/wiki?curid=29407", "title": "Borutta", "text": "Borutta (\"Bor\u00f9ta\" in sardo) \u00e8 un comune italiano di 269 abitanti della provincia di Sassari, nell'antica regione storico-geografica del Meilogu.\nNel suo territorio si trova la famosa ex cattedrale in stile romanico pisano di San Pietro di Sorres, riconosciuto monumento nazionale italiano dal 1894.\nOrigini del nome.\nIl paese in antichit\u00e0 aveva il nome di Gruta (gruta - grotta) poi trasformatosi in Borutta.\nStoria.\nIl territorio di Borutta si sviluppa lungo la valle del rio Frida, a sud del monte Pelau ed \u00e8 situato sulla parte settentrionale della piana di Sorres. La grotta naturale \"Ulari\", \u00e8 la testimonianza pi\u00f9 antica della presenza dell'uomo nel territorio e fu abitata nel neolitico recente (3500 a.C.) come testimoniato dai numerosi ritrovamenti di reperti come asce, manufatti in selce e ossidiana, stoviglie e ossa umane. La localit\u00e0 chiamata monte Sorrano che si trova sopra la grotta Ul\u00e0ri, assume grande importanza grazie alla scomparsa citt\u00e0 di Sorra (o Sorres), che fu sede vescovile e insieme al villaggio di Borutta, appartenne nel medioevo al giudicato di Torres e fece parte della curatoria del Meilogu, di cui Sorres fu capoluogo. Alla caduta del giudicato (1259), pass\u00f2 alla signoria dei Doria, e successivamente agli aragonesi, sotto i quali divenne un feudo. Nel periodo della dominazione aragonese la popolazione di Sorres, sopravvissuta ai vari massacri, si rivers\u00f2 su Borutta ancor prima del 1388 dopo che Sorres venne rasa al suolo e Borutta divenne residenza del vescovo. Nel 1503 la diocesi venne soppressa e unita a quella di Sassari. Nel 1750 fu incorporato nel marchesato di Valdecalzana, concesso ai Martinez e poi ai De Queralt, ai quali fu riscattato nel 1839 dopo la soppressione del sistema feudale.\nNell'aprile del 1946 venne eletta sindaca in questo paese Ninetta Bartoli che, assieme alla marchigiana Ada Natali e alla pugliese Maria Chieco Bianchi, \u00e8 stata una delle tre prime sindache in Italia ed ha ricoperto questo ruolo per dodici anni.\nSimboli.\nLo stemma del Comune di Borutta \u00e8 stato concesso con decreto del presidente della Repubblica del 18 gennaio 2006.\nMonumenti e luoghi d'interesse.\nGrotte.\nGrotta sa Rocca Ulari situata proprio sotto il monastero. Al suo interno vive una grande colonia di pipistrelli, formata da 5 specie diverse. Da questa grotta si estraeva il guano.\nIn base a ritrovamenti di manufatti riferibili alla cultura di Ozieri, si pu\u00f2 ragionevolmente ipotizzare che nel neolitico recente, intorno al 3500 a.C. circa, la grotta fu frequentata e utilizzata sia come abitazione che come luogo di sepoltura. La grotta \u00e8 stata recentemente chiusa da un cancello, ma questo non ne impedisce comunque l'accesso.\nSociet\u00e0.\nFeste.\nLa festa principale del paese \u00e8 la festa di san Pietro di Sorres, il 29 di giugno. Il giorno della festa si svolge la processione in costume e a cavallo che parte dalla parrocchia di Borutta e arriva fino all'omonimo monastero.\nLingue e dialetti.\nLa variante del sardo parlata a Borutta \u00e8 quella logudorese settentrionale.\nSport.\nNel paese era presente la Polisportiva Borutta fondata nel 1983 e trasformata in Sorres Borutta 2010 conservando colori di maglie, militante nel campionato regionale di seconda categoria."}
{"id": "29409", "revid": "453768", "url": "https://it.wikipedia.org/wiki?curid=29409", "title": "Buddus\u00f2", "text": "Buddus\u00f2 (\"Uddus\u00f2\" in sardo) \u00e8 un comune italiano di abitanti della provincia di Sassari in Sardegna.\nGeografia fisica.\nTerritorio.\nIl comune di Buddus\u00f2 ( di quota ) si trova al confine meridionale della provincia di Sassari ed ha una superficie complessiva di (di cui suolo comunale). Dal punto di vista orografico il paese \u00e8 situato all'interno dell'omonimo altopiano di Buddus\u00f2 che ingloba a nord parte dei territori di Al\u00e0 dei Sardi e si spinge verso il territorio di Oschiri a sud comprende parte dei pi\u00f9 alti territori dell'agro di Bitti e di Osidda. Questo territorio \u00e8 attraversato da fiumi o torrenti: il Rio Mannu che alimenta prima verso ovest la diga di Monte Lerno presso Pattada e successivamente si immette nel lago del Coghinas ed il rio Altana che, correndo in senso orientale, si porta, prima di immettersi verso il Tirreno, ad alimentare la diga di Maccheronis. \nVerso sud ed est il territorio del comune di Buddus\u00f2 alterna tratti pianeggianti, tipici del suo altopiano, a vallate e ad alcune alture (con i suoi , punta Sa Jone rappresenta la vetta pi\u00f9 alta). Alle pendici della Punta Pianedda () nasce il Tirso, al confine con l'agro di Bitti, che con i suoi rappresenta il fiume pi\u00f9 lungo della Sardegna. Il Tirso, poco a valle delle sorgenti, in agro di Buddus\u00f2, alimenta la diga di Sos Canales, e poi, nel suo cammino verso la foce sul golfo di Oristano, dopo aver attraversato la Barbagia di Nuoro, il Goceano ed il Marghine, si versa nel lago Omodeo, uno dei maggiori laghi artificiali europei. Il fiume fu citato dagli autori greci Pausania e Tolomeo. Secondo il sito sardegnacultura.it, l'autore sardo Mario gli diede il suo attuale nome riferendosi a Tirso, figlio di Ercole, proprio in virt\u00f9 delle sue dimensioni.\nDal punto di vista orografico il territorio buddusoino \u00e8 ricco di granito, materiale lapideo che per decenni \u00e8 stato fonte di una fiorente attivit\u00e0 estrattiva ed utilizzato in tutto il mondo per la costruzione di diversi complessi architettonici e grattacieli. Attualmente queste attivit\u00e0 estrattive sono in fase di declino mentre il paesaggio ha subito delle gravi \u201cferite\u201d che hanno sfregiato le bellezze naturali di alcuni luoghi.\nIl territorio \u00e8 ricco di boschi di Querce per lo pi\u00f9 Quercia da sughero, Leccio e Roverella, le specie vegetali arbustive pi\u00f9 comuni sono: Il cisto(\"su mudeju\"), il corbezzolo(\"su lidone\"), l'erica(\"s'iscopa\"), il biancospino(\"su kalarighe\"), la fillirea(\"s'aliderru\"), la ginestra(con spine-tiria, senza spine-mattigusa), il lentisco(\"sa chessa\") la lavanda(\"s'arkimissa\"), e l'Agrifoglio(s'olostris).\nClima.\nIl clima, a causa del territorio montano e della sua particolare posizione nell'omonimo altopiano, con l'altitudine che varia da un minimo di circa 400/500 m, ai 700 m di quota del centro cittadino, sino ad un massimo di nelle montagna pi\u00f9 alta (Punta sa Jone), presenta caratteristiche paragonabili al clima mediterraneo continentale.\nLe massime pluviometriche si riscontrano nelle stagioni autunnali e invernali con precipitazioni anche a carattere nevoso nella stagione fredda, le giornate estive possono risultare molto calde con temperature anche di 40 gradi come del resto \u00e8 nella norma nella Sardegna interna tuttavia di notte \u00e8 raro che la calura sia opprimente, questo rende Buddus\u00f2, circondata da boschi di querce per lo pi\u00f9 da da sughero e di leccio e roverella, rinomata per la qualit\u00e0 della sua aria adatta a soggiorni estivi immersi nella natura e anche l'ideale per i ritiri estivi da parte di squadre di calcio come ad esempio ha fatto l'Olbia Calcio 1905 nel 2021 e anche in stagioni passate.\nDa alcuni decenni nel territorio buddusoino \u00e8 comparsa la nebbia un fenomeno nuovo legato alla costruzione della diga di Sos Canales e soprattutto di quella pi\u00f9 recente di Monte Lerno, sino agli anni ottanta gli eventi nebbiosi erano rari, il fenomeno \u00e8 comune in natura il vapore acqueo delle dighe crea banchi di nebbia che possono essere pi\u00f9 o meno fitti a seconda delle varie condizioni climatiche ma, che in genere, in questi territori risultano essere transitori e al massimo nelle ore pi\u00f9 calde tendono a dissolversi.\nStoria.\nBuddus\u00f2 era abitato gi\u00e0 in epoca preistorica, le numerose domus de janas, dolmen e siti archeologici presenti all'interno dell'abitato e nel territorio comunale testimoniano che gi\u00e0 nel neolitico \nin questi territori vi era una forte presenza dell'uomo. \nNei successivi secoli con l'avvento della civilt\u00e0 nuragica, furono edificate numerose tombe dei giganti, pozzi sacri e circa 30 nuraghi di cui alcuni complessi come il nuraghe Loelle che testimoniano la presenza dei nuragici nel territorio buddusoino. \nPer quanto riguarda l'epoca romana rimangono tracce nell'area di Su Campu nel sito di \u201cCaput Tyrsi\u201d (sorgenti del fiume Tirso da anni oggetto di scavi e studi), il sito, pare che si identifichi con il villaggio nuragico di Sos Muros, molto importante e strategico sia per la sua vastit\u00e0 (occupa una superficie di circa venti ettari) che per la sua vicinanza con l'importante complesso nuragico di Su Romanzesu (in agro di Bitti distante circa due chilometri); inoltre esso rappresentava l'ingresso in Barbagia con una \"stazione\" romana che collegava appunto Caput Tyrsi a Sorabile in agro di Fonni all'interno del percorso nell'antica via romana Karalis - Ulbia.\nDopo l'introduzione del cristianesimo in Sardegna nell'alto medioevo e dell'avvicendamento del dominio dell'Impero bizantino con quello dei Giudicati, compaiono le prime tracce scritte del villaggio di Buddus\u00f2 durante il XIV secolo, con il termine \u201cGulluso\u201d e nei secoli successivi con altri termini e toponimi di origine incerta, sino ad arrivare durante il XIX secolo come citato da Giovanni Spano nella sua opera \"Vocabolario sardo geografico, patronimico e etimologico (1872)\" al toponimo Udda (canale vicino le sorgenti del fiume Tirso) de Udda s\u00f2 ( sono di Udda ) che parrebbe essere antesignano del nome attuale Uddus\u00f2 in lingua sarda.\nDurante il medioevo fece parte del giudicato di Torres, nella curatoria del Monteacuto. Alla caduta del giudicato (1259) pass\u00f2 sotto la signoria dei Doria, e successivamente sotto il dominio della Corona d'Aragona, che incorpor\u00f2 il paese nel ducato del Monte Acuto, feudo dei Tellez - Giron, ai quali fu riscattato nel 1839 con la soppressione del sistema feudale.\nDal Quattrocento al Seicento il dominio della Spagna su tutta la Sardegna \u00e8 testimoniato a Buddus\u00f2 dallo stile Catalano nella chiesa di San Quirico e dai tanti termini linguistici spagnoleggianti \"de sa limba salda\" quali \"sa temporada\" (la stagione), \"averugar\" (ispezionare), \"sa mariposa\" (la farfalla). Naturalmente, allora, il sistema politico-economico (basato prevalentemente sulla rendita) era quello feudale e Buddus\u00f2 (sempre secondo il testo curato da Manlio Brigaglia) era parte del ducato dei feudatari di Oliva che possedevano il Monteacuto (zona oggi composta da circa 11 comuni che vanno da Berchidda a Tula, ad Al\u00e0 dei Sardi e Buddus\u00f2), facente parte della diocesi di Bisarcio.\nNel 1720, con la pace dell'Aja, l'Austria cede la Sardegna, e quindi anche Buddus\u00f2, ai Savoia.\nDurante l'Ottocento, secondo il racconto di alcune persone anziane del posto venne fondata una piccola frazione che si trovava l'agro di Buddus\u00f2 al confine con il territorio di Oschiri. Questo luogo, chiamato Tandal\u00f2, venne popolato da una parte di buddusoini che vi vivevano per alcuni mesi l'anno. Dopo la seconda guerra mondiale, Tandal\u00f2 si \u00e8 completamente spopolato ed ora rimangono solo i resti di alcune case ed anche della vecchia scuola elementare.\nColloquiando con alcuni di questi vegliardi, \u00e8 stato facile capire quale fu l'impatto della malaria in particolare, ma anche di altre malattia infettive sulla capacit\u00e0 lavorative delle persone. Le febbri elevate (terzana e quartana) indebolivano le persone affette che lamentavano una continua astenia dovuta anche all'ingrossamento della milza. Eppure queste condizioni di debolezza (leggasi la bassa statura media, l'anemia mediterranea, ecc.) non impedirono a tanti buddusoini di affrontare coraggiosamente le fatiche ed i dolori della prima guerra mondiale.\nAlla fine della seconda guerra mondiale, la campagna di eradicazione dell'anopheles, la zanzara vettore del protozoo che causa la malaria, tramite il DDT, praticata come progetto pilota in Sardegna voluta e finanziata dall'Alto commissariato italiano per l'igiene e la sanit\u00e0 e dalla Fondazione Rockfeller, port\u00f2 alla scomparsa della malattia infettiva in tutta la regione (anche con alcune trasformazioni dell'ecosistema ambientale) tramite gli sforzi dell'Ente Regionale per la Lotta Anti-Anofelica in Sardegna guidata dal celebre igienista Giuseppe Brotzu.\nGli anni sessanta e settanta del Novecento hanno visto uno sviluppo economico del paese legato all'attivit\u00e0 estrattiva del granito e del sughero oltre che al commercio della legna e del formaggio. Questo benessere economico ha subito un forte rallentamento durante gli anni novanta e nei primi anni del duemila, cosicch\u00e9 nel paese si \u00e8 ripresentata la piaga dell'emigrazione, con una differenza dal passato: mentre prima emigravano prevalentemente persone appartenenti ai ceti meno abbienti, oggi tale fenomeno colpisce pi\u00f9 che in passato anche persone laureate (in medicina, giurisprudenza, economia e commercio, ecc.) e coloro che non trovano lavoro a Olbia, Nuoro o Sassari, accettano spesso di trasferirsi \"in continente\".\nD'altra parte, ha fatto da contraltare negli ultimi anni del primo duemila un boom delle nascite ed un piccolo fenomeno immigratorio da paesi dell'est che sembra tenere la bilancia stabile sui 4.000 residenti.\nCon la legge regionale n.1 del 3 gennaio 1996, ha sub\u00ecto lo scorporo del nuovo comune di Padru, da segnalare che nonostante il centro faccia parte della provincia di Sassari ha maggiori affinit\u00e0 culturali ed economiche con la provincia di Nuoro.\nMonumenti e luoghi d'interesse.\nArchitetture religiose.\nLe chiese principali sono la parrocchiale Santa Anastasia, la chiesa di Santa Reparata, la chiesa di San Quirico e la chiesa di Sant'Ambrogio\nArchitetture civili.\nNel centro storico spiccano molti palazzi a tre piani che denotano la ricchezza del borgo, edificati nel XIX secolo, all'interno del centro abitato architetture degne di nota sono Villa Doneddu, costruita in stile neogotico, pi\u00f9 tre palazzine di quattro piani costruite al centro del paese in stile liberty ed eclettico. \nIl granito costituisce il materiale pi\u00f9 utilizzato nelle architetture tradizionali. Il paese \u00e8 stato coinvolto negli ultimi decenni, grazie al benessere, da un elevato fervore edilizio, si sono costruite villette in periferia, mentre nella parte centrale del paese si sono sviluppati una serie di attivit\u00e0 commerciali (bar, negozi, uffici) e si \u00e8 ingrandita la casa di riposo per anziani con un giardino di pregio che la circonda.\nStatue.\nDal punto di vista artistico, va segnalata un'altra peculiarit\u00e0: Buddus\u00f2 presenta all'interno del paese e nel suo museo di arte moderna numerose statue che vennero realizzate a cavallo degli anni 1980-2000 durante le sessioni annuali estive del Simposio del Legno e del Granito, in cui artisti provenienti da tutte le parti del mondo si cimentavano, nelle strade e piazze del centro cittadino, nel modellare in statue il legno e il granito grezzo di origine locale. Sempre negli ultimi decenni anche a Buddus\u00f2, come in altri centri della Sardegna il pi\u00f9 famoso \u00e8 Orgosolo, sono stati dipinti molti murales di ottima fattura.\nSiti archeologici.\nIl territorio di Buddus\u00f2 \u00e8 ricco di testimonianze storiche ed archeologiche risalenti a varie epoche storiche e preistoriche: domus de janas(64 visitabili), nuraghi(32 segnalati), dolmen, e chiese campestri di origine medievale.\nIn diversi siti intorno al paese si trovano le \"domus de janas\", importanti testimonianze del periodo neolitico, esse sono strutture sepolcrali scavate nella pietra viva. Fra le pi\u00f9 importanti si segnalano la Necropoli a Domus de janas di Ludurru sita a circa 200 metri dall'abitato, composta da diversi ipogei scavati in un unico affioramento granitico, \u00e8 meta di numerosi turisti; Altra bellezza straordinaria \u00e8 la Domus de Janas di Borucca, nel complesso \u00e8 un ipogeo di semplice fattura ma l'azione degli elementi ha portato il mammellone granitico a staccarsi dal suo punto naturale e appoggiarsi lievemente su un lato, regalando una visuale della domus molto particolare.\nIl periodo nuragico (dal 1800 al 300 a.C. circa) ha lasciato in eredit\u00e0 ai buddusoini vari nuraghi, tra cui il nuraghe Loelle, sito sulla statale per Bitti, a circa da Buddus\u00f2, caratterizzato dalla sua forma trilobata, dalla lavorazione dei conci, dai gradini e i corridoi che corrono sui due piani della struttura interna del nuraghe, per la garitta posta sulla sinistra dell'ingresso. Caratteristico del nuraghe \u00e8 anche una camera sottostante che forse aveva la mansione di cantina. La funzione di questo nuraghe forse la si comprende salendovi in cima, da dove la visuale a 360\u00b0 \u00e8 ampia e regolare, soprattutto sul versante dei monti di Al\u00e0, il che fa pensare che tale opera avrebbe potuto svolgere la responsabilit\u00e0 di mastio all'interno un villaggio antico.\nA fianco al nuraghe si trovano anche due piccole tombe dei giganti.\nUn altro monumento nuragico importante \u00e8 il complesso nuragico di Su Romanzesu, che sebbene si trovi in agro di Bitti dista da Buddus\u00f2 meno di e il Villaggio Nuragico di 'Sos Muros' che conserva ancora un pozzo intatto.\nSociet\u00e0.\nEvoluzione demografica.\nI dati fino al 1991 si riferiscono alla popolazione complessiva di Buddus\u00f2 e Padru.\nEtnie e minoranze straniere.\nSecondo i dati ISTAT la popolazione straniera residente al 31 dicembre 2010 era di 83 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nEventi.\nA Buddus\u00f2 si svolgono svariate sagre e feste a carattere religioso, come quella di Santa Reparata che si svolge il primo luned\u00ec di settembre nell'omonima chiesa campestre, sita a Buddus\u00f2 a poche centinaia di metri dalla SS389 in direzione Al\u00e0 dei Sardi. La festa attira annualmente molti visitatori, provenienti dal paese e dall'hinterland. Altre importanti feste patronali si svolgono sempre a settembre per tre giorni consecutivi Sant'Ambrogio, San Quirico e Santa Anastasia Patrona di Buddus\u00f2. \nDopo l'istituzione della prova mondiale del Rally di Sardegna nel 2004, si svolgono abitualmente prove speciali della competizione in agro di Buddus\u00f2.\nEconomia.\nIl sughero ed il granito hanno rappresentato per anni la fonte economica di maggior rilievo, diffusa ancora da parte dei buddusoini la commercializzazione di formaggio e legna sia in Sardegna che in Continente. Il territorio di Buddus\u00f2 \u00e8 ricco di boschi di leccio e querce, principalmente sughere che grazie alla qualit\u00e0 del prodotto (tra i migliori in Sardegna) contribuiscono con l'estrazione della sua corteccia in maniera considerevole agli introiti sia dei privati che del comune, tuttavia per quanto riguarda il granito la richiesta negli ultimi due decenni ha avuto un forte calo con molte cave che hanno cessato le proprie attivit\u00e0, sono rimaste solo poche famiglie che continuano ad essere attive sul mercato che sono poi quelle che storicamente avevano iniziato per prime l'estrazione del granito. \nIn ogni caso il buddusoino tradizionalmente si \u00e8 sempre contraddistinto per una forte propensione al commercio all\u2019imprenditorialit\u00e0 e al bisogno anche a \"inventarsi\" nuove attivit\u00e0 e a commercializzare al meglio le risorse e i prodotti dei propri territori per assicurare il benessere e un futuro alla propria famiglia.\nL'allevamento ovino e bovino ha un ruolo centrale nell'economia del paese, \u00e8 ancora forte la tradizione e cultura agropastorale dei suoi abitanti, la pastorizia \u00e8 ancora fondamentale e importante per Buddus\u00f2 come del resto lo \u00e8 nei centri vicini e in tutta la Sardegna interna. Da segnalare un'altra risorsa economica per il territorio dagli anni dieci: al confine tra il territorio di Buddus\u00f2 ed Al\u00e0 dei Sardi \u00e8 presente un parco eolico. Anche il comparto artigianale a Buddus\u00f2 \u00e8 molto fiorente con artigiani molto abili, in particolare per la falegnameria e lavorazione del legno ci sono professionisti molto apprezzati sia in Sardegna che nel continente qualcuno \u00e8 stato ingaggiato per importanti restauri e lavori di rifacimento su teatri e altre costruzioni di pregio; come ad esempio per il rifacimento dopo il rogo del 1996 del teatro La Fenice.\nSport.\nCalcio.\nLa squadra di calcio della citt\u00e0 \u00e8 la Polisportiva Buddus\u00f2 1963 che milita nel girone B sardo di Promozione. \u00c8 nata nel 1963 ed i suoi colori sociali sono il celeste ed il bianco."}
{"id": "29411", "revid": "1632387", "url": "https://it.wikipedia.org/wiki?curid=29411", "title": "Bulzi", "text": "Bulzi (\"Bultzi\" in sardo) \u00e8 un comune italiano di 469 abitanti della provincia di Sassari. Si trova nella regione storica dell'Anglona.\nStoria.\nLa storia di Bulzi comincia nel paleolitico inferiore. Attraverso gli scavi archeologici sono attestate le presenze dei nuragici e dei romani. Il paese compare nelle carte medioevali del 1368.\nNel medioevo fece parte del Giudicato di Torres, nella curatoria dell'Anglona, e a partire dal XIII secolo fu governata dai monaci benedettini di Montecassino. Alla caduta del giudicato (1259) pass\u00f2 ai Doria, ai Malaspina e successivamente (met\u00e0 del XIV secolo) agli Aragonesi. I Doria costruirono presso Bulzi e presso Perfugas due importanti castelli. Nel XVIII secolo il paese venne incorporato nel principato d'Anglona, sotto la signoria prima dei Pimentel e poi dei Tellez-Giron, ai quali fu riscattato nel 1839 con la soppressione del sistema feudale.\nSociet\u00e0.\nLingue e dialetti.\nLa lingua che tutt'oggi si parla a Bulzi (scritto \"Bultzi\", in sardo) \u00e8 il sardo, nella sua variante logudorese. Naturalmente lo stesso logudorese segue, come in ogni paese, le sue tipiche inflessioni dialettali.\nA Bulzi, cos\u00ec come in vari centri di lingua logudorese, si mantengono alcuni suoni particolari sotto influenza del vicino dialetto sassarese come:\nAltra particolarit\u00e0 del parlato bulzese \u00e8 l'articolo plurale: i sostantivi maschili al plurale richiedono sempre l'articolo femminile. Nel bulzese non esiste l'articolo \"\"sos\", ma solo \"sas\" (es.: \"su cane\", \"sas canes\", \"su caddu\", \"sas caddos\", \"su pitzinnu\", \"sas pitzinnos\").\nCultura.\nIl costume di Bulzi.\nIl costume del Novecento.\nFemminile.\nDi influenza piemontese \u00e8 stato ricostruito partendo da fotografie dell'epoca e grazie all'ausilio di persone molto anziane.\nEconomia.\nL'economia del paese \u00e8 prevalentemente di tipo agro-pastorale."}
{"id": "29412", "revid": "1516566", "url": "https://it.wikipedia.org/wiki?curid=29412", "title": "Burgos (disambigua)", "text": ""}
{"id": "29413", "revid": "135224", "url": "https://it.wikipedia.org/wiki?curid=29413", "title": "Calangianus", "text": "Calangianus (IPA: , \"Caragn\u00e0ni\" IPA : in gallurese, \"Calanz\u00e0nos\" IPA : in sardo) \u00e8 un comune italiano di abitanti della provincia di Sassari, in Sardegna.\nSorge su un altopiano granitico a 518 metri s.l.m. ai piedi del monte Limbara, in una conca circondata da vigneti e dalle tipiche sugherete della Gallura, regione storica della Sardegna. L'area della cittadina di Calangianus, identificata in epoca romana nel centro di Calangiani, risulta abitata a partire dall'et\u00e0 del rame, seppur la prima notizia certa sul borgo medievale risalga al 1100.\nIn seguito alla soppressione della provincia Olbia-Tempio, sostituita dalla zona omogenea Olbia-Tempio nel 2016, Calangianus \u00e8 entrato a far parte della provincia di Sassari, dal cui capoluogo dista 80,1 km, e della quale rappresenta il ventiduesimo comune per popolazione.\nDal 1979 \u00e8 entrato a far parte della lista dei cento comuni pi\u00f9 industrializzati d'Italia, per i meriti unici conseguiti in campo economico ed industriale. Il primo Rapporto del Cen.S.I.S. sulla situazione sociale della Sardegna l'ha classificata tra i 128 comuni verdi d'Italia a crescita integrata.\nCalangianus \u00e8 noto per l'arte tradizionale della lavorazione del sughero, caricandosi la definizione di \"capitale del sughero\".\nGeografia fisica.\nTerritorio.\nCalangianus sorge su una conca elevata 518 metri s.l.m. inclinata verso ovest, alle falde del monte Limbara, estesa tra quattro monti: \"Lu Casteddu\", \"Casiddu\", \"Gaspareddu\" e \"Lu Colbu\".\nIl territorio comunale di Calangianus si estende in oltre ettari, che ingloba dal nord parte del Lago Liscia e parte della strada provinciale 38 sulla quale si estende il territorio di San Leonardo (area rilevante per chirotterofauna). Degradando verso i massicci granitici di \"Muddetru\" e \"Laicheddu\", l'agro calangianese si estende verso est fino alla valle \"Valentino\" e al monte \"La Eltica\" e verso ovest fino alle montagne di \"Monti Biancu\", \"Monti di Deu\" e Punta Bandiera (punto pi\u00f9 elevato del territorio comunale, a metri s.l.m.), inglobando il versante orientale del monte Limbara. A nordest di \"Monti di Deu\" si estende la parte meridionale del centro abitato (lungo la strada statale 127 Settentrionale Sarda verso Olbia), il quale si chiude in parte settentrionale con l'area industriale (sulla strada statale 127 Settentrionale Sarda verso Tempio Pausania) che confluisce fino a Nuchis, ammontando la linea aerea di estensione della cittadina a circa . Il confine con il vicino paese di Luras \u00e8 segnato dalla rotatoria sulla stessa strada provinciale 136 per Olbia. Il punto pi\u00f9 basso corrisponde a \nUna piccola porzione del territorio comunale \u00e8 riconducibile alla regione storica del Monteacuto. Trattasi di quei terreni demaniali ed ex demaniali, eredi dei terreni ademprivili di Silvas de intro, Baronia che in epoca spagnola e piemontese si estendeva da Erula fino a Loiri Porto San Paolo. In particolare trattasi di un territorio sottostante al limite che da Punta Balestrieri porta a Miriacheddu e prosegue lungo il fiume Zirulia/Taroni (all'epoca chiamato Riu de Silvas) fino al confine con Telti. Tra esse ad esempio Lu Rustu, Ambrogiu Mossa, Piras, Vena di Piras, Pedra Majore, Su caddalzu, Lu bugnu, Val di trau, La eltiga, Pisciotu, Buscinu, Cannuciu, Lu saltu, Cannisgioni, Monte Diana, ivi compresa la zona della chiesetta di Santa Caterina, dove vigeva il villaggio medievale di Sa pedra de Campos.\nIdrologia.\nIl territorio comunale di Calangianus comprende parte del lago Liscia meridionale e confina direttamente con la diga di Monti di Deu, situata in territorio di Tempio Pausania. L'idrografia principale di Calangianus \u00e8 suddivisa in tre principali spartiacque (tre bacini idrogeologici divisi tra nord, sud-ovest e sud-est del territorio comunale), la cui densit\u00e0 di drenaggio \u00e8 di 1,05.\nIl territorio comunale \u00e8 attraversato da una moltitudine di canali e ruscelli, dei quali i principali sono denominati \"Manisfalata\", \"Piatu\", \"Gaddalzu\", \"Badumela\", \"Miriacheddu\", \"Cuncata\", \"San Paolo\" (principale affluente del Liscia), \"Pedralza\" e \"Barrottu\" (che attraversano l'intera parte meridionale dell'urbano), \"Padrongiano\" e \"Taroni\", nei quali affluiscono canali che passano in paese.\nGeologia e morfologia.\nIl territorio comunale di Calangianus fa parte del parco naturale regionale, caratterizzato da una morfologia prevalentemente collinare, ricco di ruscelli e formazioni granitiche. La sua vegetazione, tipicamente mediterranea, \u00e8 dominata dalla presenza di querce da sughero, lecci, cisto e corbezzolo. In autunno i boschi si arricchiscono di varie specie di funghi. I dintorni sono ricchi di testimonianze archeologiche quali nuraghi e tombe dei giganti.\nClima.\nSeppur localizzato ad una discreta altitudine, Calangianus \u00e8 caratterizzato da un clima mediterraneo, con estati generalmente miti e inverni freschi, favorito da una distanza dal mare non elevata. Le precipitazioni nevose sono frequenti nell'arco di tempo tra dicembre e febbraio.\nNella classificazione climatica dei comuni italiani Calangianus \u00e8 collocato nella \u00abzona D\u00bb, con 1854 GG.\nOrigini del nome.\nDiverse sono le ipotesi sull'origine del nome di Calangianus. Le pi\u00f9 accreditate sono le seguenti:\nStoria.\nOrigini.\nCalangianus sorge su un'altura che dovette essere ideale per l'insediamento preistorico e protostorico: un elenco ufficiale del Ministero della Pubblica Istruzione registra 11 nuraghi e 2 tombe di giganti in agro di Calangianus. Le tombe dei giganti, di cui una perfettamente conservata, si trovano l'una presso il rio Santu Paulu, l'altra presso Pascaredda. La presenza dell'uomo nuragico risale al 2000 a.C. e in epoca preistorica, in base ai numerosi ritrovamenti, risulta abitato gi\u00e0 nell'et\u00e0 del rame.\nDopo la conquista della Sardegna da parte dei romani (238 a.C.), \u00e8 identificato qua l'oppidum di \"Calangiani\", nella curatoria di Geminis, nella Diocesi di Civita (Olbia), sull'itinerario sulle strade per Olbia (via \"Tertium\", l'odierna Telti) e \"Tibula\" (l'odierna Castelsardo), da dove proseguiva per \"Turris Libisonis\" (oggi Porto Torres). Nelle vicinanze situava il centro di \"Gemellae\" (probabilmente l'odierna Tempio Pausania). Diversi sono i resti romani rinvenuti a Calangianus, che confermano l'esistenza della cittadina gi\u00e0 in quel periodo.\nMedioevo.\nSono presenti resti di antiche abitazioni intorno alla chiesa diroccata di Santa Margherita, ove situata anticamente il centro abitato risalente all'Alto Medioevo, in seguito spostato in localit\u00e0 Santa Justa. Abbiamo riferimenti a Calangianus nel Basso Medioevo, provenienti dagli archivi vaticani: risale al 1162 una bolla di papa Alessandro III che affida alle cure del clero di San Lorenzo di Genova la \u00abCapella Sancti Jacobi del Calegnano\u00bb. Si colloca in questo periodo la fuga, verso Calangianus, del nucleo abitato presso San Giovanni sul Liscia. Su questa antichissima tradizione i calangianesi considerano loro quella lontana chiesetta campestre (a da Calangianus), dove festeggiano san Giovanni Battista, il 24 giugno di ogni anno. Nel 1300 compare per la prima volta il nome di Villa Calanjanus, facente parte della curatoria di Gemini Josso del Giudicato di Gallura, la quale non contava pi\u00f9 di sessanta abitanti. Le carestie e le pestilenze che flagellarono tutta la Gallura non risparmiarono Calangianus che tuttavia, a differenza di altri centri, non venne abbandonato completamente e lentamente. Dal seicento in poi la cittadina ebbe un rilevante sviluppo demografico, diventando il secondo centro della Gallura per importanza nel 1400, per quanto potesse allora essere il centro pi\u00f9 povero e pi\u00f9 trascurato dell'intera curatoria. Un consistente flusso migratorio di genti calangianesi e tempiesi avvenne tuttavia nella seconda met\u00e0 del XVII secolo, a favore della Villa di Terranova (l'attuale Olbia). Infatti, siccome l'attivit\u00e0 principale dell'entroterra era la pastorizia, il commercio per mezzo dell'attivit\u00e0 portuale in via di sviluppo affascinava molti. Si deve proprio a questo fenomeno migratorio la diffusione della parlata gallurese nella parte orientale della Gallura e la ricrescita del centro di Olbia. Le attivit\u00e0 della Villa di Calangianus rimasero l'agricoltura e la pastorizia, in quella che \u00e8 una realt\u00e0 completamente diversa da quella del resto del Giudicato di Gallura: la popolazione calangianese rappresentava il secondo centro del Giudicato, ma anche tra quelli dove regnava maggior malessere.\nEt\u00e0 moderna.\nI segni del futuro prospero di Calangianus si intravedono negli anni a cavallo tra l'Ottocento e il Novecento, tra l'unit\u00e0 d'Italia, la belle \u00e9poque e la prima guerra mondiale, periodo nel quale la popolazione, stabilizzata sui abitanti, tende a incrementare un'intensa attivit\u00e0 mercantile.\nLa Villa di Calangianus fu protagonista di funeste vicende, che si scatenarono con l'odio tra le diverse famiglie per la contesa della citt\u00e0 (le sanguinose \"innimistai\", in gallurese) e dure contese contro le ville di Luras e Tempio per il circostante agrario. A causa della prevalsa di anarchia e di disagio tra il centro e le comunit\u00e0 di case sparse nel territorio quali San Leonardo, Calangianus non presenta molte testimonianze edilizie di pregio riguardanti il Settecento.\nCalangianus otterr\u00e0 l'autonomia nel 1771, assieme a Tempio, \"Terranova\" (oggi Olbia), Luras, Aggius, Bortigiadas e Nuchis. In contemporanea, Calangianus entrer\u00e0 a far parte della X Divisione di Sassari durante il Regno di Sardegna e sar\u00e0 centro amministrativo di mandamento nella provincia di Tempio, amministrando i comuni vicini di Luras e Nuchis.\nCon la riforma amministrativa (decreto Rattazzi n.3702 del 23 ottobre 1859) e l'unit\u00e0 d'Italia viene ridotto il numero delle province e la Sardegna viene divisa in sole 2 province (Cagliari e Sassari). Calangianus entrer\u00e0 a far parte del Circondario di Tempio della provincia di Sassari, nel quale diverr\u00e0 il capoluogo dell'omonimo mandamento, comprendente Luras e Nuchis. La crescita demografica prosegu\u00ec regolarmente fino al 1861 (2194 abitanti), salvo una flessione nel 1855 a causa del colera, che registr\u00f2 a Calangianus 43 morti. Nel 1881 inizia a Calangianus la costruzione del cimitero, e nel 1883 nasce la banda musicale. Nel 1888 viene inaugurata la ferrovia per Monti. Il tracciato della ferrovia partiva da Tempio Pausania, per poi raggiungere Nuchis, Luras e Calangianus. Tutte e tre le stazioni sono oggi situate nel territorio di Calangianus.\nEt\u00e0 contemporanea.\nIl primo decennio del XX secolo \u00e8 fortemente caratterizzato, a partire dal successo del tappo da sughero calangianese all'Esposizione Internazionale di Milano nel 1906. Oltretutto, Calangianus diventer\u00e0 in questo periodo capitale di mandamento e sede di pretura. Alla crescita del Novecento corrisponde l'ingrandimento dell'area urbanizzata, che si espande intorno al vecchio nucleo. Nel 1942 Benito Mussolini sbarca a Sassari e, dopo una tappa a Tempio Pausania e il saluto in piazza Gallura, si recher\u00e0 a La Maddalena passando per Calangianus, dove dar\u00e0 il suo saluto al popolo, acclamato da una gremita folla.\nSuperata la crisi degli anni Trenta e la seconda guerra mondiale, Calangianus conosce un importante sviluppo economico e demografico: nel 1951 ha 6342 abitanti. Nel 1977 avr\u00e0 luogo qui la prima Fiera Internazionale del Sughero e nel 1979 Calangianus otterr\u00e0 la classificazione come uno dei cento comuni pi\u00f9 industrializzati d'Italia (in contemporanea, la frazione di Sant'Antonio di Calangianus diventa un comune autonomo). Il primo Rapporto del CENSIS sulla situazione sociale della Sardegna ha classificato la cittadina tra i 128 comuni \u201cverdi\u201d d'Italia a crescita integrata. Nella seconda met\u00e0 del Novecento si contano a Calangianus oltre 300 laboratori e industrie dediti alla lavorazione del sughero. La cronaca registra il 29 maggio 1992 il gemellaggio con il comune di Gensac-la-Pallue, in Francia.\nNonostante la crisi economica abbia colpito particolarmente il reparto del sughero, Calangianus respira economicamente una serena aria di ripresa. Nel 1999 viene fondata a Calangianus l'azienda Plastwood, societ\u00e0 che produce e commercializza particolari giocattoli magnetici per bambini di tutte le et\u00e0, in seguito alla concessione sotto licenza di Claudio Vicentelli, fondatore della Geomag. La Plastwood \u00e8 famosa per essere stata la prima azienda al mondo ad aver creato e sviluppato il gioco di costruzioni magnetiche, insediata nel Toy Building di New York e diventata presto una delle dieci principali aziende italiane produttrici di giocattoli. Nonostante la crisi, la societ\u00e0 ha continuato a ottenere diversi riconoscimenti, tra cui \u201cGiocattolo dell\u2019anno\u201d alla fiera di Mosca nel 2010, ed a lanciare nuovi prodotti nel mercato di Norimberga, Slovenia e nel resto d\u2019Europa, facendo rinascere la nuova Plastwood Italia s.r.l. dalle ceneri della vecchia Plastwood.\nNel 2005 Calangianus entrer\u00e0 a far parte della provincia di Olbia-Tempio, soppressa nel 2016, anno di rientro nell'amministrazione della provincia di Sassari (tuttavia nella Zona Omogenea della Gallura). Nel 2012 il distretto industriale del sughero di Calangianus, associato a quello di Tempio Pausania, conter\u00e0 677 imprese registrate. Rilevante \u00e8 il calo di popolazione subito negli ultimi anni dalle cittadine sarde, che non ha risparmiato Calangianus, a partire dagli anni 2000 (la popolazione, in 10 anni, \u00e8 calata di quasi abitanti).\nTra il 2010 ed il 2012 un progetto messo in atto da studenti del dipartimento di urbanistica di Alghero, facente capo all'Universit\u00e0 degli Studi di Sassari, attraverso un sopralluogo presso il tratto calangianese dell'ex ferrovia Monti-Tempio, ha permesso la formazione del progetto \"La Strada che Parla\", un libro di Lidia Decandia e Leonardo Lutzoni finalizzato ad una riqualificazione delle aree interne al territorio, attraverso lo studio di ogni peculiarit\u00e0 storico-culturale facente capo alla vita negli antichi stazzi dell'agro di Calangianus, con l'aiuto di docenti di architettura ed urbanistica dell'universit\u00e0 di Alghero e di tecnica urbanistica dell'Universit\u00e0 La Sapienza di Roma. Consegu\u00ec la recente riqualificazione del tratto stradale di Tracchetta, con la formazione dell'odierno percorso ginnico professionale.\nIl 17 marzo 2019 \u00e8 stato inaugurato il nuovo stadio Signora Chiara.\nDal 15 al 19 settembre 2021 Calangianus ospiter\u00e0 il 25th World Championship 5 Pins Individual Open, la venticinquesima edizione del campionato mondiale di biliardo all'italiana 5 birilli.\nSimboli.\nStemma: Dallo statuto comunale, il comune ha, come suo segno distintivo, lo stemma riconosciuto con provvedimento n. 906 in data 4 gennaio 1988 del presidente della Repubblica Italiana e iscritto nel libro araldico degli enti morali. All'interno dello scudo, una stella a 8 punte in campo bianco (presente anche nello stemma di Sant'Antonio di Gallura, prima frazione di Calangianus) nell'angolo alto a sinistra, opposto alla rappresentazione di una quercia da sughero in campo blu nell'angolo basso a destra, sotto alla quale sono rappresentati due ovini al pascolo. Scudo completato all'angolo basso a sinistra e alto a destra con un riempimento diagonale di colore giallo e rosso, i colori rappresentativi della cittadina. All'esterno dello scudo, due fronde di colore verde, una fronda di alloro con bacche d'oro e una fronda di quercia con ghiande d'oro, che si intersecano su una cravatta frangiata dai colori nazionali e ascendono lateralmente; sopra lo scudo una corona di comune.\nGonfalone: Dallo statuto comunale, il comune fa uso, nelle cerimonie ufficiali, del gonfalone riconosciuto con provvedimento n. 906 in data 4 gennaio 1988 del presidente della Repubblica Italiana. Il gonfalone comunale \u00e8 rappresentato da un drappo quadrangolare di stoffa, di colore blu. Il drappo ornato da due cordoni laterali argentati e frangiato da motivi d'argento, \u00e8 caricato nel centro dello stemma di comune, sormontato sopra la corona dall'iscrizione centrata \"Comune di Calangianus\". La cravatta frangiata si compone in nastri tricolorati dai colori nazionali.\nMonumenti e luoghi d'interesse.\nArchitetture religiose.\nLe architetture religiose di Calangianus risalgono principalmente al Medioevo, riportabili all'architettura barocca. Nonostante gli edifici attuali risalgano circa al 1400, si identificano due chiese risalenti all'Alto Medioevo in localit\u00e0 Santa Malgarita, dedicate rispettivamente a Giacomo il Maggiore e Margherita di Antiochia, tuttavia oggi quasi completamente perdute.\nSociet\u00e0.\nEvoluzione demografica.\nSono presenti nel 2017 a Calangianus abitanti e famiglie con una media componenti di 2,47 ciascuna.\nI dati fino al 1971 contano anche gli abitanti di Sant'Antonio di Gallura, in precedenza frazione di Calangianus.\nFavorita dalla moltitudine di lavoro presente e dall'alto numero di operai, Calangianus contava nell'arco di tempo tra il 1991 e il 2001 pi\u00f9 di abitanti.\nEtnie e minoranze straniere.\nSecondo i dati ISTAT la popolazione straniera residente al 31 dicembre 2015 era di 145 persone. Le nazionalit\u00e0 pi\u00f9 rappresentate in base alla loro percentuale sul totale della popolazione residente erano:\nLingue e dialetti.\nLa lingua pi\u00f9 parlata nella cittadina \u00e8 l'italiano. Accanto a questo, il dialetto di Calangianus \u00e8 la variante del gallurese chiamata \"calangianese\". La variante calangianese presenta particolarit\u00e0 di pronuncia, con la pronuncia del \"cchju\" al posto del \"gghju\", generalmente messa la c al posto della g in alcuni termini (\"friacchju\" per \"friagghju\"/febbraio, \"pucchju\" per \"bugghju\"/buio, \"spucchji\u00e0\" per \"sbucchji\u00e0\"/sbucciare, \"prisciona\" per \"prisgiona\"/prigione), con inoltre una particolare pronuncia calcata della lettera S (\"chishtu\" per \"chistu\"/questo, \"leshtru\" per \"lestru\"/veloce) e un raddoppiamento, in alcuni casi, delle consonanti (esempi opposti alla variante tempiese \"pommi\" per \"pomi\"/patate, \"tummatta\" per \"tumatta\"/pomodoro, \"ommu\" per \"omu\"/uomo). In altri casi, variano completamente alcuni termini (\"agli\u00f2la\" per \"tr\u00ecula/luglio). Inoltre, la parlata calangianese \u00e8 riconosciuta per essere pi\u00f9 lenta, pacata e aperta rispetto a varianti come quella di Arzachena. La variante del gallurese di Calangianus \u00e8 rimasta a Sant'Antonio di Gallura sotto diversi aspetti, ma condizionata dalla variante arzachenese per diversi termini e per eloquio pi\u00f9 rapido.\nReligione.\nLa chiesa parrocchiale di Santa Giusta \u00e8 la parrocchia principale di Calangianus, fa parte della diocesi di Tempio-Ampurias e risale al Cinquecento. Consacrata nel 1738 al culto cattolico, \u00e8 di rito romano ed \u00e8 sede del Museo diocesano di arte sacra. Inoltre, il complesso religioso a Calangianus comprende le chiese, anch'esse facenti parte della diocesi sopra riportata, di Sant'Anna, Santa Croce, Santa Maria degli Angeli, Nostra Signora delle Grazie, Santa Caterina, San Sebastiano, San Tommaso.\nTradizioni e folclore.\nIl costume antico calangianese \u00e8 caratterizzato dalla presenza della \"cappitta\" e della \"barretta\", esposti dal gruppo folk Lu Rizzatu Caragnanesu, sicuramente il pi\u00f9 rappresentativo del paese e conosciuto anche al di fuori dell'Italia.\nVige a Calangianus il gruppo \"La Mascara Gadduresa\", il quale espone in suggestive sfilate le antiche maschere della tradizione gallurese: \"la mascara in linzolu, la filugnana\" e \"li mascari brutti\", quest'ultime composte a loro volta da \"lu traicogghju, la reula\" e \"la fuglietta\". Esse sono figure grottesche, magiche, rituali e zoomorfe che rappresentano diverse incarnazioni degli spiriti sulla terra.\nTradizioni religiose.\nIn passato, nel periodo della quaresima, era usanza non solo astenersi dal mangiare carne ma anche da ogni altra sorta di divertimento. Poich\u00e9 le campane rimanevano in silenzio e non potevano suonare sino alla serata di sabato, durante tutta la settimana santa a Calangianus era usanza che i bambini percorressero le strade con strumenti di legno di fattura rustica chiamati \"mattutini\", \"zirrioli\" e \"tauleddi\" per invitare i fedeli a partecipare ai riti religiosi.\nImportanti sono a Calangianus i riti della Settimana santa, con le festivit\u00e0 pasquali che coinvolgono profondamente la popolazione, la quale partecipa peculiarmente alla Quaresima, alla domenica delle Palme, al venerd\u00ec Santo e alla Pasqua.\nIl 23 giugno si svolge il vespro di san Giovanni Battista con i \"fochi di Santu Juanni\", ossia i fuochi che rappresentano la purificazione. A Calangianus questi fal\u00f2 sono chiamati anche \"fucaroni\", e vengono preparati in ogni rione. Il rito consiste nel saltare attraverso questi fal\u00f2 con un compagno, in segno di fiducia e fratellanza.\nFestivit\u00e0.\nLa chiesa di Santa Giusta \u00e8 stata consacrata al culto cattolico e dedicata alla martire di Cagliari il 19 settembre 1738, la cui ricorrenza \u00e8 il 14 maggio. Inoltre, a partire dalla terza domenica di settembre si festeggiano per tre giorni le ricorrenze popolari dei santi Isidoro, Lorenzo (i quali affondano le loro radici in et\u00e0 spagnola) e Francesco (prima ricorrenza nel 1930). Il 26 luglio si festeggia la ricorrenza alla compatrona Sant'Anna, nella chiesa ad essa dedicata, edificata nel centro storico di Calangianus nel 1665. In aprile si svolge la festa di Santa Caterina nell'omonima chiesa ed a giugno si festeggia, sempre nel santuario ad esso intitolato, la ricorrenza a San Leonardo Confessore (prima domenica di giugno). Inoltre, vigono le festivit\u00e0 tradizionali di San Sebastiano (terza domenica di giugno) e, nel santuario della Vergine delle Grazie, le ricorrenze alla Madonna delle Grazie (terza domenica di aprile), a Santa Lucia (festa tradizionale, seconda domenica di maggio) ed a San Paolo Eremita (santo dapprima titolare dell'antica chiesa ubicata ove situa l'attuale santuario, organizzata la prima domenica di settembre).\nCultura.\nIstruzione.\nRicerca.\nCalangianus \u00e8 il centro principale, oltre per la lavorazione, per lo studio e la ricerca riguardante il sughero e le sue varianti. Situano a Calangianus i laboratori di ricerca del sughero della multinazionale Molinas Group, nonch\u00e9 due laboratori di ricerca chimica e biologica presso l'Istituto Professionale di Industria ed Artigianato. Inoltre, aveva sede a Calangianus la stazione sperimentale del sughero.\nBiblioteche.\nLa biblioteca comunale di Calangianus \u00e8 dedicata ad Aldo Moro.\nScuole.\nSitua a Calangianus l'Istituto professionale industria e artigianato Niccol\u00f2 Ferracciu, valido istituto peculiare per essere l'unico che lavora prettamente sull'arte della lavorazione del sughero.\nMusei.\nIl Museo del sughero di Calangianus, in via San Francesco 4, si trova all'interno del convento settecentesco. Edificato in due piani, possiede una ricca esposizione che descrive le attivit\u00e0 e i prodotti principali della capitale del sughero. Ampia \u00e8 la spiegazione, attraverso filmati ed attivit\u00e0 dal vivo, riguardante ogni passo della lavorazione del sughero. Lo staff del museo organizza, ogni anno, la \"Giornata del Tappo di Sughero\".\nIl Museo diocesano di arte sacra si trova all'interno dell'oratorio di Nostra Signora del Rosario, in via Roma 4. Possiede una ricca e caratteristica collezione d'arte sacra datata dal XVI al XVIII secolo, nonch\u00e9 un notevole patrimonio artistico donato da Padre Bonaventura.\nMedia.\nStampa.\nDal 1994 viene pubblicata, annualmente, la rivista \"Calangianus Oggi &amp; Ieri\", nella quale viene riassunto un resoconto annuale sulla situazione sociale, economica, politica e sportiva della cittadina. Inoltre, vengono pubblicate in questa rivista avvenimenti storici, antiche tradizioni e biografie di personaggi caratteristici della storia del paese.\nTelevisione.\nA Calangianus lavora dal 1977 la televisione locale Canale 48 Sardegna, attiva nell'informazione, sport, e folclore. Si distingue inoltre per diversi quiz a premi, dibattiti e documentari. Dal 2011 \u00e8 una web tv. Dal 2016 si occupa anche di giornalismo e news.\nArte.\nCalangianus \u00e8 il fulcro in Sardegna e in Italia della lavorazione del sughero sotto forma artistica di murales, stampe, quadri e oggettistica, nonch\u00e9 principale fornitore delle botteghe regionali e italiane e di noti artisti.\nDal 2015 \u00e8 organizzato a Calangianus il concorso di Poesia Sarda \"Caragnani\", che vede annualmente pi\u00f9 di 50 partecipazioni e un ampio interesse di pubblico a livello locale.\nTeatro.\nOpera a Calangianus l'Associazione Teatrale La Cunfaffa, associazione di commedia importante in Sardegna che espone i propri atti prevalentemente in lingua gallurese.\nAffiancato all'Auditorium dell'ex convento, accessibile dal portico dello stesso, vi \u00e8 un suggestivo anfiteatro granitico edificato assieme alla struttura religiosa.\nCinema.\nSitua a Calangianus l'Auditorium dell'ex convento, il cui ingresso situa all'incrocio tra via San Francesco e via Vittorio Emanuele. Accessibile dai locali retrostanti del convento settecentesco, \u00e8 utilizzato per la rappresentazione giornaliera di film, opere teatrali e presentazioni di libri, nonch\u00e9 sede di dibattiti politici e sociali e dove viene organizzata, ogni anno, una rassegna cinematografica.\nVenne girata, tra il territorio di Calangianus e Luras, una scena del film Una questione di Onore, diretto da Luigi Zampa.\nEventi.\nLa Sagra del Bovino e la Festa della Paranza sono i principali eventi nonch\u00e9 i pi\u00f9 rilevanti organizzati annualmente a Calangianus, i quali vedono annualmente un importante afflusso di turisti.\nDal 2014 viene organizzata dal Museo del Sughero la Giornata del Tappo di Sughero.\nIn maniera analoga al carnevale di Tempio Pausania, \u00e8 rilevante la tradizione carnevalesca di Calangianus, cos\u00ec come di tutta la Gallura.\nGeografia antropica.\nUrbanistica.\nIn seguito al rapido sviluppo verificatosi nei decenni, Calangianus non si pot\u00e9 espandere seguendo l'urbanistica del centro e venne espanso lungo le strade per Luras e Telti. Dopo i primi decenni del Novecento, \u00e8 una questione di anni la nascita degli attuali quartieri calangianesi. Calangianus \u00e8 suddivisa storicamente in diversi rioni e quartieri storici. I quartieri attuali di Lu Rizzatu, La Rampa, Luccareddha e La Carrera Longa costituiscono il centro storico del paese, caratterizzato da antichi edifici completamente granitici e palazzi storici quali il Palazzo Corda e Lu Palazzu Mannu, oltre al complesso religioso di Santa Giusta, risalente al Cinquecento. Il centro storico di Calangianus rappresenta uno dei massimi esempi di architettura gallurese, caratterizzato appunto da palazzotti granitici collegati tra loro da strette e irregolari strade, anch'esse granitiche. Si riscontra una qualificata presenza di edifici e manufatti di pregevole fattura architettonica ed edilizia, costituiti da palazzetti gentilizi e signorili di tipo urbano e alcuni esempi di case a corte. Gli edifici si sviluppano attorno ad uno spazio chiuso su uno o due livelli, che affacciano su un cortile interno pavimentato. All'esterno sono preceduti da un portale d'ingresso a volte monumentale, che doveva consentire l'ingresso dei tipici carri a buoi sardi. Tuttavia, Calangianus non \u00e8 caratterizzato da un'ampia architettura di et\u00e0 giudicale, a causa dell'arduo periodo che pass\u00f2 la comunit\u00e0 calangianese fino all'avvento dell'economia del sughero. Il centro storico di Calangianus \u00e8 un'area di notevole interesse pubblico, vincolata ai sensi degli articoli 136, 137, 157 del decreto legislativo 42/2004 sui beni culturali.\nEconomia.\nAgricoltura.\nLa superficie agricola totale di Calangianus \u00e8 pari a . Le aziende agricole operanti sono 333, delle quali 130 occupano il comparto zootecnico. Nel comparto del sughero, le fonti di approvvigionamento di sughero naturale sono pari a quintali, dei quali non sono estratti in territorio comunale.\nImportante \u00e8 la produzione vinicola, che vede i vermentini di Calangianus rinomati in campo nazionale da decenni.\nIl produttore principale a Calangianus \u00e8 la Cantina Tondini, nata nel 2004 e rilevante a carattere nazionale. Rilevante \u00e8 anche la produzione della Cantina Castiglia.\nArtigianato.\nL'artigianato a Calangianus si basa sui prodotti in granito e sughero. Su quest'ultimo, grazie all'ampia industrializzazione nel campo, \u00e8 particolarmente propenso. Calangianus rappresenta il comune dove si accentua il maggior numero di artigiani dediti alla lavorazione del sughero: essi rappresentano il 74,63% dell'universo artigianale sardo in materia.\nRilevante \u00e8 anche l'artigianato tessile e della gioielleria, per un numero totale di 9 imprese artigianali con sede nella cittadina.\nIndustria.\nCalangianus \u00e8 il maggiore centro italiano e rilevante a livello internazionale per l'estrazione e la lavorazione del sughero, il cui progresso costituisce una delle principali fonti di ricchezza sostenibile della regione. L'Italia rappresenta, a livello europeo, il terzo produttore di sughero con quintali annui di estrazione, di cui in Sardegna, a loro volta spartiti in quintali a Calangianus.\nLa lavorazione del sughero a Calangianus \u00e8 un'attivit\u00e0 che trova origine ai primi anni dell'Ottocento, quando alcuni imprenditori francesi si stabilirono in paese trasformando le fitte sugherete dell'Alta Gallura in un'enorme fonte di ricchezza sostenibile tanto da divenire una delle principali fonte di sostentamento per l'intera popolazione. Intere generazioni si sono mosse dal principio nell'estrazione e nella lavorazione del sughero. Tra queste, rilevante \u00e8 l'attivit\u00e0 della famiglia Deidda, storica dinastia di industriali, che apr\u00ec secondo gli storici la prima industria del sughero del Regno d'Italia, mentre il primo sugherificio di Calangianus venne fondato dai Corda nel 1854. Importante \u00e8 stata ed \u00e8 tuttora l'attivit\u00e0 dei Tamponi, noti \"Malgadda\". Questa attivit\u00e0 non si \u00e8 persa nei secoli e ha portato il paese gallurese ai massimi livelli in campo nazionale e internazionale. Nel 1987 Calangianus divenne uno dei \"Cento comuni della Piccola Grande Italia\", la lista dei 100 comuni pi\u00f9 industrializzati della penisola. Calangianus conta nel 1992 un numero pari a 111 imprese dedite alla lavorazione di cui, nel 2012, conta 48 sugherifici. Calangianus ha, nel 2007, aderito a Retecork, la Rete europea dei territori sugherieri. Nella cittadina, incaricata alla vicepresidenza dell'associazione, si trova la sede di Retecork Italia. Grazie alla presenza a Calangianus della sede dell'associazione, altri paesi limitrofi hanno potuto aderire come comuni promontori e beneficiare della rete europea che collega i territori sugherieri principali del continente. All'attuale, le ditte produttrici principali del distretto industriale Calangianus-Tempio sono quelle dei F.lli Molinas, di Martinese e di Ganau. La ditta Molinas, oltre al campo del sughero (nel quale da lavoro a oltre operai grazie alle sedi a Calangianus, Tempio Pausania, Verona, Germania, Portogallo, Francia e Argentina), si dedica anche al turismo. Quella che \u00e8 nominata la triade dell'industria calangianese pu\u00f2 vantare un primato di numeri in Europa secondo solo alle multinazionali portoghesi. Calangianus \u00e8, a livello nazionale, sede del Sistema Locale del Lavoro riguardante il sughero.\nRilevante \u00e8 la produzione di granito (costituente principale dell'ossatura geologica dell'agro di Calangianus), molto diffusa in tutta la Gallura, nella quale si concentra la maggiore produzione regionale di granito. Il bacino di cave granitiche di Calangianus conta 40 unit\u00e0 produttive, incentrato maggiormente sulla produzione pi\u00f9 che sul mercato.\nNel 1999 viene fondata a Calangianus l'azienda Plastwood, societ\u00e0 che produce e commercializza particolari giocattoli magnetici per bambini di tutte le et\u00e0, in seguito alla concessione sotto licenza di Claudio Vicentelli, fondatore della Geomag. La Plastwood \u00e8 famosa per essere stata la prima azienda al mondo ad aver creato e sviluppato il gioco di costruzioni magnetiche, insediata nel Toy Building di New York e diventata presto una delle dieci principali aziende italiane produttrici di giocattoli. Nonostante la crisi, la societ\u00e0 ha continuato a ottenere diversi riconoscimenti (tra cui \u201cGiocattolo dell\u2019anno\u201d alla fiera di Mosca nel 2010) e a lanciare nuovi prodotti nel mercato di Norimberga, Slovenia e nel resto d\u2019Europa, facendo rinascere la nuova Plastwood Italia s.r.l. dalle ceneri della vecchia Plastwood.\nSviluppata anche l'industria del legno, orientata principalmente alla produzione di infissi e mobili, dei quali i principali produttori sono i fratelli Di Pellegrini.\nTurismo.\nLa cittadina \u00e8 posta al centro del parco regionale del Limbara, caratterizzata da un importante turismo rurale.\nSono presenti a Calangianus diverse associazioni turistico-culturali che, attraverso eventi ed escursioni varie, accolgono annualmente nella cittadina migliaia di turisti provenienti da tutto il mondo.\nAttraverso un progetto promosso dall'unione dei comuni dell'Alta Gallura, ogni punto chiave dell'architettura e della storia di Calangianus \u00e8 accompagnato da un itinerario culturale nel quale \u00e8 spiegato, in lingua italiana e inglese, il contesto storico e culturale del monumento o della localit\u00e0 in questione.\nInfrastrutture e trasporti.\nStrade.\nLa strada statale 127 Settentrionale Sarda collega Calangianus a Tempio Pausania, Nuchis e Telti.\nLa strada provinciale 136 collega Calangianus a Luras. Inoltre porta sulla strada statale 427 della Gallura Centrale per Sant'Antonio di Gallura, Arzachena e Costa Smeralda.\nLa strada provinciale 38 collega Calangianus a Priatu e Olbia.\nLa strada provinciale 138 collega Calangianus a Berchidda.\nFerrovie.\nIl territorio comunale \u00e8 attraversato dalla ferrovia Sassari-Tempio-Palau, linea utilizzata in questo tratto sino al 1997 per i servizi di trasporto pubblico e successivamente per esclusivi impieghi turistici legati al Trenino Verde. Alla periferia dell'abitato \u00e8 situata la fermata di Calangianus; nel territorio comunale \u00e8 inoltre presente la fermata di San Leonardo, oltre agli scali ferroviari di Luras e Nuchis.\nSino al 1958 Calangianus fu servita anche dalla linea Monti-Tempio e da una stazione ferroviaria (poi interamente smantellata) posta lungo tale tracciato, la quale costituiva la stazione principale del paese.\nMobilit\u00e0 urbana.\nSul territorio di Calangianus il trasporto pubblico \u00e8 effettuato da ARST.\nAmministrazione.\nSul sito del ministero sono disponibili i dati di tutte le elezioni amministrative di Calangianus dal 1985 ad oggi. I dati precedenti sono archiviati presso l'archivio storico comunale. \n \nAltre informazioni amministrative.\nCalangianus ha un'alta percentuale di raccolta differenziata. Infatti, dal 50% del 2014, \u00e8 salito nel 2015 al 70%, guadagnandosi nel 2016 il primato in Gallura.\nNel 2011 \u00e8 stato il primo comune in Gallura a regolamentare la raccolta dei funghi, al fine di garantire la massima tutela dell'ambiente. Progetto gi\u00e0 aperto dall'amministrazione comunale di Calangianus negli anni 70 (al tempo respinto dalla regione), al giorno d'oggi aderiscono a questo progetto tutti i comuni della Gallura.\nSport.\nIl benessere economico di Calangianus ha permesso uno sviluppo ottimale di attivit\u00e0 sportive, luogo natale di societ\u00e0 e soggetti affermati e riconosciuti a livello regionale e nazionale. Le tre prime societ\u00e0 sportive, di cui una ancora in attivit\u00e0, sono il Gruppo Limbara 1905, la C.S. Frassati e il Foot Ball Club Calangianus 1905.\nNel calcio il F.B.C. Calangianus 1905 milita nel campionato di Promozione Sardegna e la A.S.D. Calangianese milita nella Seconda Categoria Sarda. Calangianus ha dato i natali a diverse personalit\u00e0 rilevanti nel calcio professionistico, tra i quali spiccano Marcello Diomedi (difensore della Fiorentina trionfante nella Mitropa Cup 1966),Pietro Sotgiu (centrocampista che ha contato oltre 100 presenze in Serie A con le maglie di Genoa ed Alessandria, nonch\u00e9 giocatore della Coppa Citt\u00e0 di Genova, storica competizione che sostitu\u00ec il campionato italiano di calcio, interrotto a causa della seconda guerra mondiale) ed Ivano Baldanzeddu (difensore di Serie B e Serie C che vanta due presenze in Serie A con la maglia dell'Empoli). Proviene da Calangianus l'arbitro di calcio Antonio Giua, il primo fischietto sardo ad aver diretto una partita nel massimo livello professionistico del campionato italiano (trattasi di Bologna 2-0 Genoa, gara tenutasi il 24 febbraio 2018).\nL'associazione ASD Shalom si occupa di badminton (disputa i circuiti di serie D nazionale e i circuiti di serie F e H regionale), nonch\u00e9 di attivit\u00e0 sportiva per ragazzi diversamente abili, partecipando a manifestazioni regionali e organizzandone una nel mese di settembre. Si occupa anche di basket, jumping fitness e pallavolo, arrivando a vincere nel 2002 i campionati nazionali allievi del CSI e disputando annualmente i campionati principali regionali e nazionali. Lavora parallelamente a Calangianus e Luras, dopo l'annunciata fine delle attivit\u00e0 nel 2013.\nTra le numerose palestre di Calangianus prevale il Gruppo Pugilistico Aurora, che si occupa prettamente di pugilato, disputando gare a livello regionale e ottenendo ottimi risultati anche a livello nazionale e internazionale. Viene considerata come una delle societ\u00e0 pi\u00f9 titolate in Sardegna.\nIl Tennis Club Calangianus milita nel campionato di Serie C e disputa i campionati regionali anche a livello giovanile.\nIl CSB Luchy Club Calangianus si occupa di Biliardo e Biliardo all'italiana, disputando e vincendo diverse gare a livello provinciale e regionale.\nImpianti sportivi.\nLa struttura sportiva principale di Calangianus \u00e8 lo Stadio Signora Chiara. Ospita le partite del Foot Ball Club Calangianus 1905 ed \u00e8 adattabile per attivit\u00e0 polisportive.\nI campi da tennis \"Firuccia\" sono omologati per la serie C.\nLa struttura della palestra comunale delle scuole medie \u00e8 adattata da palazzetto dello sport, per calcio a 5, calcio a 7, basket, pallavolo, lancio del peso, salto in lungo.\nSitua a Calangianus un percorso ginnico attrezzato professionalmente, in localit\u00e0 Tracchetta. Costruito lungo il tratto della ex-ferrovia Monti-Tempio, \u00e8 adattato al fitness tradizionale e al ciclismo.\nEventi sportivi.\nDal 2013 \u00e8 organizzata nel padiglione fieristico di Calangianus una manifestazione dilettantistica di boxe a livello regionale. Nel 2016 si \u00e8 disputata, in occasione di questa manifestazione, la fase finale del campionato regionale.\nDal 2015 \u00e8 organizzato a settembre dal CSB Luchy Club il Meeting Open Citt\u00e0 di Calangianus\", \"una rilevante manifestazione di biliardo a livello nazionale nella quale prendono parte importanti giocatori professionisti come Crocefisso Maggio e Salvatore Mannone.\nIl 17 settembre 2016 Calangianus ha ospitato la partenza di due prove speciali del Rally Terra Sarda. Inoltre, a Calangianus \u00e8 stato disputato dal 2004 il Supermag Rally Italia Sardegna.\nDal 2018 \u00e8 organizzata, nel mese di giugno, la Nord Legno Cup, un rilevante torneo calcistico giovanile a livello regionale.\nLo stadio Signora Chiara di Calangianus \u00e8 stato sede del Torneo Internazionale Manlio Selis nelle edizioni 2019, nella quale ha ospitato il girone di AC Milan, G.S.D. Assemini, F6 Salerno e C.U.S. Sassari, e nell'edizione speciale del 2021, nella quale ha ospitato il girone di Juventus, Blue Devils Napoli, A.S.D. Pirri e Buddus\u00f2 Calcio, oltre alla finale disputata tra Juventus e Genoa.\nDal 15 al 19 settembre 2021 Calangianus ospiter\u00e0 il 25th World Championship 5 Pins Individual Open, la venticinquesima edizione del campionato mondiale di biliardo all'italiana 5 birilli."}
{"id": "29420", "revid": "1718925", "url": "https://it.wikipedia.org/wiki?curid=29420", "title": "Campoli Appennino", "text": "Campoli Appennino (\"Campr\" in dialetto locale) \u00e8 un comune italiano di abitanti della provincia di Frosinone posto al confine tra le regioni del Lazio e dell'Abruzzo. Situato nella Valle di Comino all'interno del Parco nazionale d'Abruzzo, Lazio e Molise\nGeografia fisica.\nTerritorio.\nIl paese \u00e8 disposto a semicerchio sul margine nord di una grande dolina ellittica detta \"il Tomolo\", a 650 m s.l.m. Il territorio, che si estende tra la valle del Liri e la valle di Comino, collinare in prossimit\u00e0 del paese, si innalza in direzione del confine con l'Abruzzo, sotto le pendici del \"Monte La Rocca\" (1.925 m).\nNel territorio comunale, e sotto il paese, scorre il Lacerno, che fa parte del bacino idrico del Garigliano.\nStoria.\nIl nome di Campoli deriva evidentemente dal toponimo campora, con cui si indicavano i terreni coltivabili in quota, fra le valli montane.\nNel medioevo, quando si form\u00f2 il ricco latifondo dei d'Aquino, Landolfo I D'Aquino, primo signore del Castello Cantelmo, fu colui cui spettarono le terre di \"Albitum\", Campoli, Settefrati e parte di Aquino..\nTra la fine del XIV secolo e l'inizio del XVI secolo Campoli Appennino segu\u00ec la sorte della Contea di Alvito, cui apparteneva. La Contea fu un feudo del Regno di Napoli, nel giustizierato di Terra di Lavoro, che interess\u00f2 il territorio di alcuni comuni della Valle di Comino, tra i quali Campoli Appennino.\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo.\nCultura.\nCucina.\nCampoli Appennino \u00e8 noto principalmente per il suo tartufo, riconosciuto tra i prodotti agroalimentari tradizionali laziali.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 71 imprese operanti nel territorio comunale, che rappresentavano lo 0,21% del totale provinciale (33.605 imprese attive), hanno occupato 124 addetti, lo 0,12% del dato provinciale; in media, ogni impresa nel 2015 ha occupato poco meno di due addetti (1,75).\nInfrastrutture e trasporti.\nStrade.\nCampoli Appennino tramite la Strada statale 666 di Sora \u00e8 collegata a Sora e a San Donato Val di Comino.\nAmministrazione.\nSino al regio decreto del 26 luglio 1863 n. 1425 era chiamato soltanto C\u00e0mpoli. Successivamente, nel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Campoli Appennino pass\u00f2 dalla provincia di Terra di Lavoro a quella di Frosinone.\nSport.\nCalcio.\nLa principale squadra di calcio della citt\u00e0 \u00e8 la \"Polisportiva Campoli Appennino\" che milita nel girone A frusinate di 3\u00aa Categoria."}
{"id": "29421", "revid": "1272592", "url": "https://it.wikipedia.org/wiki?curid=29421", "title": "Casalattico", "text": "Casalattico (\"Cas\u00e0l\u00eb\" in dialetto laziale meridionale) \u00e8 un comune italiano di 534 abitanti della provincia di Frosinone nel Lazio.\nGeografia fisica.\nTerritorio.\nIl paese si trova a 420 m s.l.m., sulla sommit\u00e0 di una collina che si sviluppa nella valle di Comino, con alle pendici il Melfa, affluente di sinistra del Liri.\nIl territorio comunale racchiude nel suo perimetro un paesaggio piuttosto variegato, pianeggiante lungo il fiume nella sua parte settentrionale, poi collinare e quindi montuoso nella parte pi\u00f9 meridionale, occupata dalle pendici settentrionali, e da alcune cime del massiccio del Monte Cairo.\nTra le cime che ricadono nel territorio comunale, i 1.338 m del Monte la Silara, i 1.320 del Monte le Catenelle, i 1.129 del Monte Marro, i 1.092 del Monte la Sella e i 935 m del Monte Cavallo.\nClima.\nClassificazione climatica: zona D, 1855 GR/G\nStoria.\nNel primo periodo storico ricadeva nel territorio sannita, attestato anche dalla diffusione del culto di Mefite, una divinit\u00e0 italica legata alle acque, invocata per la fertilit\u00e0 dei campi e per la fecondit\u00e0 femminile, nella zona di Casalattico.\nLo scrittore romano Tito Pomponio Attico aveva una villa a Montattico. Lo dimostra un'iscrizione lungo la strada, detta la \"petra scritta\", che conduceva da Montattico ad Atina. Lo stesso nome, \"Casale Attico\", lo attesterebbe.\nTra il XIV e XV secolo fece parte della Contea di Alvito, e successivamente, fino al XVIII secolo, fece parte del Ducato di Sora, fino a quando il 14 luglio 1796, Ferdinando IV di Napoli dichiar\u00f2 soppresso il ducato di Sora.\nDa allora, con l'interludio napoleonico in Italia, e fino all'Unit\u00e0, fece parte del distretto di Sora, all'interno del Regno di Napoli.\nMonumenti e luoghi d'interesse.\nArchitetture religiose.\nIl Monastero di Sant'Angelo in Pesco Mascolino \u00e8 uno storico cenobio benedettino della Valcomino, situato nel comune di Casalattico, di cui oggi restano i ruderi della chiesa e le fondamenta dei principali edifici. \u00c8 situato all'imbocco delle gole del Melfa, su uno sperone roccioso in localit\u00e0 oggi volgarmente detta \"Sant'Agnere\", a ridosso di un'ansa del Melfa presso i confini dei comuni di Casalvieri e Arpino.\nSociet\u00e0.\nCasalattico, come tanti paesi del Lazio meridionale, ha subito il fenomeno dell'emigrazione, che qui si \u00e8 rivolata soprattutto verso l'Irlanda, tant'\u00e8 vero la maggiore comunit\u00e0 italiana residente in Irlanda, proviene da Casalattico.; questo ha fatto s\u00ec che all'interno della maggior parte dei nuclei famigliari ricongiunti in seguito, vi sia uno o pi\u00f9 componenti di origine irlandese. Di conseguenza non \u00e8 raro aggirarsi per le vie del paese sentendo parte della popolazione parlare in lingua inglese.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 51 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nCucina.\nIl territorio comunale \u00e8 luogo di produzione di alcuni vini regolamentati dal disciplinare Atina DOC.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 20 imprese operanti nel territorio comunale, che rappresentavano lo 0,06% del totale provinciale (33.605 imprese attive), hanno occupato 32 addetti, lo 0,03% del dato provinciale; in media, ogni impresa nel 2015 ha occupato un addetto (1,6).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Casalattico pass\u00f2 dalla provincia della Terra di Lavoro a quella di Frosinone."}
{"id": "29422", "revid": "124142109", "url": "https://it.wikipedia.org/wiki?curid=29422", "title": "Casalvieri", "text": "Casalvieri (\"Casaluer\u00eb\" in dialetto locale) \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nIl paese, si trova a 380 m s.l.m., sulla sommit\u00e0 di una collina che si sviluppa nella Valle di Comino, con alle pendici il Melfa, affluente di sinistra del Liri.\nIl territorio comunale racchiude nel suo perimetro un paesaggio prevalentemente collinare, pianeggiante coltivato lungo il fiume nella sua parte meridionale, montuoso nella parte pi\u00f9 occidentale, occupata dalle pendici settentrionali del Massiccio del Monte Cairo, dove comunque non supera i 697 m del rilievo chiamato \"il Monte di Togna\".\nVi sono presenti fenomeni carsici (\"Fossa di Catallo\")\nClima.\nClassificazione climatica: zona D, 1778 GR/G\nStoria.\nArcheologicamente il territorio comunale ha restituito tracce di frequentazione umana risalenti al paleolitico medio e resti di possibili insediamenti di epoca romana, ai confini tra i municipi di Atina e di Arpino.\nIl toponimo \u00e8 testimoniato dal 1017 e nel 1046 \u00e8 citata l'esistenza di un castello della contea che nel 1076 era di propriet\u00e0 dell'abbazia di Montecassino, insieme a due piccoli conventi (Monte San'Angelo Pescomascolino e San Nazario) che si trovavano al confine con l'attuale territorio di Casalattico.\nA causa della sua posizione strategica, nel punto in cui la valle di Comino si immette nella media valle del Liri con uno stretto passaggio, pass\u00f2 sotto diversi proprietari: tra il 1583 e il 1796 fu feudo dei Boncompagni, sotto i quali vennero costruiti diversi mulini lungo il fiume.\nDurante l'occupazione francese diversi abitanti fecero parte delle bande capeggiate da fra' Diavolo e dopo l'annessione al Regno d'Italia vi furono fenomeni di brigantaggio.\nL'incremento demografico che si ebbe per tutto il XIX secolo fece raggiungere al paese una popolazione di circa 7000 abitanti, ma in seguito si ebbe un declino demografico, dovuto alla numerosa emigrazione, in particolare tra gli anni trenta e i sessanta . Nel 1915 fu colpita dal terremoto di Avezzano e sub\u00ec durante la seconda guerra mondiale l'occupazione tedesca nazista e ingenti bombardamenti.\nMonumenti e luoghi d'interesse.\nArchitetture religiose.\nLa chiesa dei Santi Giovanni Battista ed Evangelista del XVIII secolo \u00e8 opera dell'architetto Giacomo Del Sole, con facciata barocca sbrocca ornata delle statue dei santi titolari. All'interno conserva dipinti settecenteschi e statue di \"Virt\u00f9\". Il documento originale della committenza della chiesa risale al 2 novembre 1707, mentre l'edificio fu completato intorno al 1760.\nDal 1747 la Chiesa Madre accoglie il corpo del martire Sant'Onorio, patrono di Casalvieri e venerato anche all'estero, conservato nella preziosa urna di legno dorato collocata sull'altare maggiore.\nIl santuario, dichiarato monumento nazionale sorge presso la frazione di Roselli, sul colle omonimo.\nLa costruzione dell'attuale edificio fu iniziata il 20 aprile del 1636, in sostituzione di una cappella che era stata edificata sul luogo in cui la Madonna sarebbe apparsa in un roseto ad una piccola muta che pascolava le pecore e che dopo l'apparizione avrebbe riacquistato la parola.\nLa chiesa ha una facciata ornata aree in bugnato a punta di diamante, alternate ad aree con pietre lisce. In origine la chiesa aveva navata unica con sei cappelle laterali, ma alla fine del XIX secolo vi furono aggiunte due navate laterali. L'edificio sub\u00ec danni a causa di diversi terremoti (1654, 1915, 1980 e 1984).\nAll'interno si conservano due sculture lignee di scuola napoletana: un Crocifisso della met\u00e0 del XVII secolo e una statua dell\"'Annunziata\" del XVIII secolo.\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo\nCultura.\nCinema.\nAlcune scene del film La fiamma sul ghiaccio, sono state girate a Casalvieri.\nCucina.\nIl territorio comunale \u00e8 luogo di produzione di alcuni vini regolamentati dal disciplinare Atina DOC.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 157 imprese operanti nel territorio comunale, che rappresentavano lo 0,47% del totale provinciale (33.605 imprese attive), hanno occupato 452 addetti, lo 0,42% del dato provinciale; in media, ogni impresa nel 2015 ha occupato poco meno di tre addetti (2,88).\nInfrastrutture e trasporti.\nStrade.\nIl territorio comunale, nel parte pi\u00f9 orientale, \u00e8 attraversato dalla strada regionale 627 della Vandra (SR 627), gi\u00e0 strada statale, che collega Sora, con il Molise occidentale, e dalla Superstrada del Liri, la statale che collega Avezzano a Sora.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Casalvieri pass\u00f2 dalla provincia di Caserta a quella di Frosinone.\nAltre informazioni amministrative.\nFa parte della Comunit\u00e0 montana Valle di Comino e del Consorzio di bonifica Conca di Sora."}
{"id": "29423", "revid": "247222", "url": "https://it.wikipedia.org/wiki?curid=29423", "title": "Animale", "text": ""}
{"id": "29426", "revid": "1534111", "url": "https://it.wikipedia.org/wiki?curid=29426", "title": "Treviso Bresciano", "text": "Treviso Bresciano (\"Trev\u00ecs\" in dialetto bresciano) \u00e8 un comune italiano sparso di abitanti della provincia di Brescia in Lombardia.\nGeografia fisica.\nTreviso Bresciano appartiene alla Comunit\u00e0 Montana della Valle Sabbia.\nStoria.\nL'antico appellativo del paese era \"Caeys\", termine longobardo che significa \"bosco\". Negli scritti pi\u00f9 antichi il paese viene indicato con pi\u00f9 nomi: \"Caci\" o \"Cazzi\" dal latino \"Cassizio\", \"Cuzzi\" o \"Cazzarium\"; solo il 24 maggio del 1532 venne deliberato il nuovo nome dal paese: Treviso Bresciano. A differenza della radice celtica alla base del toponimo dell'omofona citt\u00e0 veneta (\"tarvos\", cio\u00e8 \"toro\"), l'origine di Treviso Bresciano pare abbia etimologia dal latino \"tresvici\" ovvero \u201ctre villaggi\u201d. Tra i primi documenti storici rinvenuti si parla infatti, dell'esistenza di tre villaggi: Vico (\"Vicus\") la sua denominazione antica era \u201cCazzi di sopra\u201d; Trebbio (\"Traes Viae\") il cui nome antico era \u201cCazzi di sotto\u201d e Facchetti, chiamata cos\u00ec perch\u00e9 abitata da nuclei familiari con il medesimo cognome.\nSociet\u00e0.\nEtnie e minoranze straniere.\nGli extracomunitari risultano 34, ovvero il 5,9% della popolazione."}
{"id": "29427", "revid": "2183723", "url": "https://it.wikipedia.org/wiki?curid=29427", "title": "Urago d'Oglio", "text": "Urago d'Oglio (\"\u00d6r\u00e0c d'\u00d2i\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nTerritorio.\nIl comune di Urago d'Oglio \u00e8 situato nella pianura bresciana occidentale, al confine con la provincia di Bergamo, su quote comprese tra i 107 m s.l.m. e i 144 m s.l.m. Si estende su una superficie di 10,64\u00a0km\u00b2.\nClima.\nUrago d'Oglio appartiene alla zona climatica \"E\".\nStoria.\nLa zona era gi\u00e0 abitata milleottocento anni prima di Cristo, da un avamposto dei liguri, di cui sono stati ritrovati i resti dell'insediamento a Castellaro. Oltre mille anni dopo, a questa popolazione subentrarono i Galli Cenomani, probabili fondatori del paese (la declinazione Ago indica generalmente origine celtica) che si allearono coi romani, fondendosi in essi.\nDopo le invasioni barbariche la zona pass\u00f2 al vescovo di Cremona, entrando il 26 agosto 1366 a far parte del feudo della Calciana di Donna Regina della Scala. Suddiviso il medesimo in Condominio fra i Martinengo, i Secco, i Barbi, ed i Pallavicini, Urago fu retto dai Gisalberti, conti di Martinengo. Sotto il controllo dei fratelli Antonio e Leonardo Martinengo, la rocca e la cittadina di Urago furono messi sotto assedio dall'esercito visconteo guidato da Carlo Malatesta ed occupato dai suoi capitani, Cristoforo Lavello ed Alberico da Barbiano, nel pomeriggio del 12 ottobre 1427. Nelle medesime ore a Maclodio il Malatesta sub\u00ec la disfatta per opera dell'esercito veneto guidato dal Carmagnola e, convinti di non poter tenere a lungo il borgo, i due capitani milanesi si risolsero ad abbandonarlo, non prima per\u00f2 di aver dato alle fiamme la rocca.\nNel 1774 fu staccato dalla pieve di Calcio per passare alla diocesi di Brescia, nel 1796 i francesi occupavano la parte occidentale del feudo della Calciana, il 31 marzo dell'anno successivo anche Urago entrava a far parte della repubblica bresciana, ponendo fine ad un'indipendenza durata 431 anni. Poco a sud di Urago esiste ancora una collina artificiale, \"costruita\" con i corpi dei tremila soldati francesi caduti nella battaglia di Chiari, accatastati e poi ricoperti di terra. In cima a ricordo dell'evento, \u00e8 stata edificata la chiesetta dei \"Morti in Campo\".\nSimboli.\nLo stemma e il gonfalone del Comune di Urago d'Oglio sono stati concessi con decreto del presidente della Repubblica del 27 novembre del 1992.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono 754, ovvero il 19,45% della popolazione. Di seguito sono riportati i gruppi pi\u00f9 consistenti:\nLingue e dialetti.\nNel territorio di Urago d'Oglio, accanto all'italiano, \u00e8 parlata la lingua lombarda prevalentemente nella sua variante di dialetto bresciano.\nInfrastrutture e trasporti.\nIl territorio comunale \u00e8 attraversato dalla strada statale 11 Padana Superiore. Da Urago d'Oglio si diramano la strada provinciale 469 Sebina occidentale, diretta a Palazzolo sull'Oglio, e la strada provinciale 2 che collega il paese a Orzinuovi.\nSport.\nPallacanestro.\nLA.S.D. Urago Basket milita nel campionato di Prima Divisione. Per la stagione 2013/14 presenta un gruppo di ex giocatori di serie D e Promozione, a cui si aggiungono ex giocatori delle giovanili di altre squadre della Bassa, centro proveniente da Orzinuovi."}
{"id": "29429", "revid": "1534111", "url": "https://it.wikipedia.org/wiki?curid=29429", "title": "Vallio Terme", "text": "Vallio Terme (\"Vai\" in dialetto bresciano) \u00e8 un comune italiano di abitanti della provincia di Brescia in Lombardia. Il comune appartiene alla Comunit\u00e0 Montana della Valle Sabbia.\nGeografia fisica.\nIl paese si trova all'interno della vallata percorsa dal torrente Vrenda ed \u00e8 compreso tra i monti Ere e Crovino a nord e a nord-est, il monte Fontanelle, l'Olivo e i Tre Cornelli a sud. Vallio si trova a cinque chilometri da Gavardo.\nStoria.\nL'etimologia del nome Vallio deriva dall'aggettivo Vallus che vuol dire valle. Fino al 1976 il paese si chiamava solo Vallio, successivamente con un referendum divenne Vallio Terme.\nEconomia.\nTurismo.\nVallio \u00e8 nota per le sue Terme che furono fondate da Albino Berardi nel 1953; l'acqua \u00e8 chiamata \u201cCastello di Vallio\u201d ed \u00e8 indicata per la cura del fegato e dell'apparato digerente.\nInfrastrutture e trasporti.\nStrade.\nVallio \u00e8 attraversata dalla SP 57 che la mette in comunicazione con la Statale del Caffaro nella zona del Colle di Sant'Eusebio e con Gavardo."}
{"id": "29430", "revid": "170204", "url": "https://it.wikipedia.org/wiki?curid=29430", "title": "Valvestino", "text": "Valvestino (\"Val Vest\u00ec\" in dialetto bresciano) \u00e8 un comune italiano sparso di 166 abitanti della provincia di Brescia in Lombardia.\nGeografia fisica.\nValvestino \u00e8 situato nella valle omonima, tra la Valle Sabbia e il Lago di Garda. \u00c8 composto dalle cinque frazioni di Armo, Bollone, Moerna, Persone e Turano. La sede municipale si trova nel paese di Turano. \u00c8 uno dei nove comuni membri della Comunit\u00e0 Montana Parco Alto Garda Bresciano con sede a Gargnano e il suo territorio comprende la parte nord del lago di Valvestino.\nOrigini del nome.\nSull'origine del toponimo Val Vestino esistono varie ipotesi interpretative e secondo il geografo trentino Ottone Brentari la Val Vestino prenderebbe il nome dai monti Vesta e Stino che la chiudono nella parte sud occidentale, mentre per lo storico bresciano monsignor Paolo Guerrini, concordando con Claudio Fossati di Maderno, la vuole da \"Vest\": luogo scosceso e boscoso. Altri ricercatori invece sostengono la derivazione da \"Ve\", ossia da quei prati posti di fronte a nord al Molino di Bollone fino alla chiesetta di San Rocco a Moerna e Stino, il monte che sovrasta l'abitato di Moerna e in linea diretta con \"Ve\".\nSecondo la linguista Claudia Marcato, il toponimo sarebbe un composto di valle pi\u00f9 Vestino, nome locale confrontabile con l'oronimo Vesta, il poleonimo Vestone e altri toponimi lombardi simili, \"che sono da ritenere di origine incerta\" e richiamano alcuni nomi personali come Vestus, Vestius, Vestonius (e Vestino anche l'etnico Vestini, popolo italico del centro della penisola). Sono in effetti attestati i nomi personali di origine celtica Vistus, Vistalus, Vestonius, Vessonius.\nUn'ultima ipotesi di Natale Bottazzi, asserisce che l'origine del nome \"Vestino\" \u00e8 ascrivibile alla voce latina \"\u201cvastus\"\u201d che significa luogo desolato. Sembra che non vi sia nessuna somiglianza con l'antico popolo dei Vestini stanziati nell'Abruzzo e sottomessi dai Romani nell'89 a.C. anche se alcune analogie sono sorprendenti, tra queste il culto per la dea Vesta, il richiamo al nome del dio umbro Vestico, il \"dio-libagione\" associato al culto della terra dispensatrice di frutti e l'origine dell'etnonimo che secondo alcuni sarebbe formato dalle voci celtiche \"Ves\" che significa fiume o acqua e da \"Tin\" che significa paese indicando in tal modo un \"paese delle acque\", visto che il territorio abruzzese dell'area Vestina \u00e8 particolarmente ricco di corsi d'acqua e sorgenti, come lo \u00e8 anche la Val Vestino. Curiosa rimane anche la somiglianza con il toponimo della Valle del Vestina sita in Toscana nel comune di Monte San Savino o del comune veronese di Vestenanova.\nStoria.\nIl leggendario passaggio di papa Alessandro III in Valle nel 1166.\nUn'antica leggenda nata sulla fine del Quattrocento inizio del Cinquecento narra che sul finire del 1166, precisamente nel mese di ottobre, pass\u00f2 sui monti del Bresciano e in Val Vestino il papa Alessandro III, esule da Roma, incalzato dagli imperiali. Questo racconto \u00e8 stato insistentemente riportato oralmente nei secoli dalla popolazione locale e trascritto, ma ritenuto inattendibile, dai pi\u00f9 degli storici, tra questi Cipriano Gnesotti, ecclesiastico storese, nella sue \"Memorie delle Giudicarie\" del 1700.\nA Turano di Valvestino si rievoca, nell'ultima domenica del mese, la Festa del Perdono ove ogni persona, pentita e confessata, che abbia visitato la chiesa di San Giovanni Battista, vengono rimesse completamente tutte le colpe, appunto istituita, secondo la tradizione, dal papa Alessandro III riconoscente dell'ospitalit\u00e0 e della protezione dei valligiani prima di riprendere il suo percorso in Val Sabbia. Secondo Attilio Mazza si pu\u00f2 supporre che tale Festa del Perdono sia piuttosto da collegare al Perdono d'Assisi del 1216 che si celebra il 2 agosto mentre Cipriano Gnesotti ipotizza che: \"cadendo in quest'ultima domenica la Consacrazione della Chiesa Rettorale, nella quale in allora sia concessa una indulgenza per chiamarvi que' popolani a farne l'anniversaria adorazione, e questa si chiama ancora Perdono. Di certo il concorso \u00e8 grande, e maggiore era tempo fa, quando vi concorreva la milizia nazionale. Bolla di indulgenza non si pu\u00f2 mostrare perita, credo, nell'incendio della canonica di Turano\"\nDel passaggio in Val Sabbia e Val Trompia di Alessandro III le cronache ricordano una lapide murata sulla parete della chiesa di Mura appartenete all'ex pieve di Savallo, mentre il 19 aprile 1545 mons. Donato Savallo, rettore di Marmentino ed arciprete della cattedrale di Brescia, ritrova le reliquie insigni che si ritenevano donate da papa Alessandro III transitante per Marmentino fuggendo dall'imperatore Federico Barbarossa, e le colloca devotissimamente sotto l'altar maggiore della chiesa parrocchiale dei SS.Cosma e Damiano. Il papa sembra don\u00f2 alla Chiesa una ricca pianeta dorata.\n1166, il transito dell'imperatore Federico I Barbarossa.\nUn'antica tradizione orale pi\u00f9 volte riportata nei secoli dagli storici, tra questi Cipriano Gnesotti nella sue \"Memorie delle Giudicarie\" del 1700. e nei rapporti segreti dei provveditori veneti di Sal\u00f2 inviati al Consiglio dei Dieci a Venezia nel 1600, racconta che nell'ottobre del 1166 l'imperatore di Germania, Federico I detto il Barbarossa, scese in Italia con il proprio esercito composto da circa 10.000 uomini per la quarta volta con l'intento di strappare all'Imperatore d'Oriente la base che egli manteneva nell'Italia centrale e assoggettare le citt\u00e0 ribelli alla politica del Sacro romano impero. Costui, passato per Trento, dopo aver percorso la consueta Valle dell'Adige e vista l'impossibilit\u00e0 di raggiungere Milano data l'ostilit\u00e0 dei Veronesi e dei Castelbarco che avevano sbarrato con ingenti forze la Val Lagarina, espugnato i castelli ghibellini di Rivoli e Appendice, e quella delle citt\u00e0 di Brescia e Bergamo, devi\u00f2 sulla sponda orientale del lago di Garda e imbarc\u00f2 a Garda i propri armati fino all'approdo di Toscolano.\nQui, guidato dai fedeli conti di Lodrone, feudatari ghibellini, si inerpic\u00f2 nella Valle del Toscolano, raggiunta la Val Vestino, da Turano sal\u00ec alla Bocca Cocca e per la mulattiera del monte Cingolo Rosso discese a Lodrone, donde per Bagolino e passo di Croce Domini pass\u00f2 in Valcamonica a Breno e raggiunse cos\u00ec Milano nel mese di novembre. Per alcuni questo passaggio, per altri invece quello di papa Alessandro III avvenuto nello stesso anno nel mese di novembre, sarebbe ricordato da certe lettere incise \"in macigno\" vicino al luogo denominato Scaletta nel territorio di Bondone presso il monte Cingolo Rosso.\nAltri storici non menzionano il fatto, invece, al contrario, tra questi Ludovico Antonio Muratori, sostengono che dalla Valle dell'Adige il Barbarossa ritorn\u00f2 sul suo cammino e punt\u00f2 al passo del Tonale calando poi nella fedele Valcamonica. Mentre per altri studiosi, i due fatti non sono in contrapposizione fra loro e anzi lecitamente si pu\u00f2 supporre per Cipriano Gnesotti un transito breve dell'imperatore passando in Val Vestino con la sola scorta dei Lodron e di poche unit\u00e0 per raggiungere al pi\u00f9 presto possibile e in gran segreto Breno, mentre il grosso dell'esercito, vista l'impossibilit\u00e0 di essere traghettato via lago dalle esigue imbarcazioni presenti, un passaggio pi\u00f9 lungo a nord nella Valle di Non. delle Giudicarie disposte secondo l'ordine dei tempi, 1786. e nei rapporti segreti dei provveditori veneti di Sal\u00f2 inviati al Consiglio dei Dieci a Venezia nel 1600, racconta che nell'ottobre del 1166 l'imperatore di Germania, Federico I detto il Barbarossa, scese in Italia con il proprio esercito composto da circa 10.000 uomini per la quarta volta con l'intento di strappare all'Imperatore d'Oriente la base che egli manteneva nell'Italia centrale e assoggettare le citt\u00e0 ribelli alla politica del Sacro romano impero.\nCostui, passato per Trento, dopo aver percorso la consueta Valle dell'Adige e vista l'impossibilit\u00e0 di raggiungere Milano data l'ostilit\u00e0 dei Veronesi e dei Castelbarco che avevano sbarrato con ingenti forze la Val Lagarina, espugnato i castelli ghibellini di Rivoli e Appendice, e quella delle citt\u00e0 di Brescia e Bergamo, devi\u00f2 sulla sponda orientale del lago di Garda e imbarc\u00f2 i propri armati fino all'approdo di Toscolano. Qui, guidato dai fedeli conti di Lodrone, feudatari ghibellini, si inerpic\u00f2 nella Valle del Toscolano, raggiunta la Val Vestino, da Turano sal\u00ec alla Bocca Cocca e per la mulattiera del monte Cingolo Rosso discese a Lodrone, donde per Bagolino e passo di Croce Domini pass\u00f2 in Valcamonica a Breno e raggiunse cos\u00ec Milano nel mese di novembre. Per alcuni questo passaggio, per altri invece quello di papa Alessandro III avvenuto nello stesso anno nel mese di novembre, sarebbe ricordato da certe lettere incise \"in macigno\" vicino al luogo denominato Scaletta nel territorio di Bondone.\nAltri storici non menzionano il fatto, invece, al contrario, sostengono che dalla Valle dell'Adige il Barbarossa ritorn\u00f2 sul suo cammino e punt\u00f2 al passo del Tonale calando poi nella fedele Valcamonica. Quindi sempre per alcuni studiosi, i due fatti non sono in contrapposizione fra loro e anzi lecitamente si pu\u00f2 supporre un transito breve dell'imperatore passando in Val Vestino con la scorta dei Lodron e di poche unit\u00e0 per raggiungere Breno, mentre il grosso dell'esercito, vista l'impossibilit\u00e0 di essere traghettato via lago dalle esigue imbarcazioni presenti, un passaggio pi\u00f9 lungo a nord nella Valle di Non.\nAntichi valvestinesi: testimoni e emigranti.\nL'emigrazione valvestinese nei territori del Principato vescovile di Trento \u00e8 documentata in atti notarili, gi\u00e0 a partire dal XIII secolo, ove i valligiani compaiono come testimoni in compravendite, nelle successioni ereditarie o nelle deliberazioni delle comunit\u00e0 che li ospitavano. Il nome del primo valligiano \u00e8 attestato in una pergamena del 1202, quando, luned\u00ec 18 novembre, ad Arco di Trento, in un terreno di propriet\u00e0 dei sacerdoti della Pieve di Santa Maria, un certo diacono La\u00e7ari \"de Vestino\" presenzia come testimone alla vendita di \"un fitto annuo di due gallette di frumento corrisposto da Otebono figlio di Marsilio arciere\" e l'arciprete della stessa pieve e il presbitero Isacco. Sempre ad Arco, il 21 novembre del 1257, un altro valvestinese, \"Odorici de Valvestino\" testimonia alla stesura delle ultime volont\u00e0 di Zavata, figlio del fu Antonio da Caneve. Una compravendita del 17 aprile 1277 avvenuta a Civezzano, nei pressi di Trento, rivela anche in quel luogo una presenza di emigranti di Valle, difatti una certa \"domina Bonafemina\", moglie del defunto notaio Martino \"de Vestino\", compr\u00f2 per 4 lire veronesi un casale agricolo sito a Vallorchia.\nNella cittadina di Riva del Garda si stabil\u00ec una piccola ma operosa comunit\u00e0 di emigrati. Il 23 febbraio 1371, sotto il porticato del Comune, \"Tonolo condam Iohannis de Vestino\" riunito in pubblico consiglio con altri cittadini di Riva, su mandato del podest\u00e0 Giovanni di Calavena per conto di Cansignorio della Scala, vicario imperiale di Verona, Vicenza e della stessa Riva, partecipa all'elezione dei procuratori della comunit\u00e0. Altro caso \u00e8 quello di \"Antonii sartoris de Vestino condam Melchiorii\" che il 12 febbraio 1417 \u00e8 convocato per l'elezione dei procuratori della comunit\u00e0 rivana nella vertenza con gli uomini di Tenno che si oppongono al pagamento delle collette dei beni posseduti nel loro territorio. Tra il 1400 e il 1500 una forte emigrazione di mano d'opera costituita da mastri muratori, falegnami e lapicidi proveniente dai laghi lombardi interess\u00f2 Verona e la sua provincia e in special modo la Valpolicella; una parte di questi emigranti era originaria della Val Vestino ed alcuni operarono nell'edificazione di casa Capetti a Prognol di Marano di Valpolicella.\nA Venezia compare un certo Antonio di Domenico, pittore a tra il 1590 e il 1615. Attestato tra i pittori della Fraglia di Venezia, impar\u00f2 i primi rudimenti dell'arte pittorica dal padre Domenico detto \"Magasa\" con il quale si trasfer\u00ec dapprima nella Riviera di Sal\u00f2 e successivamente nella citt\u00e0 lagunare. Poche le notizie biografiche, sconosciuta la produzione artistica anche se \u00e8 lecito supporre che abbia partecipato ai vari cantieri decorativi dell'edilizia civile di Venezia. Sconosciuto pure \u00e8 il cognome anche se nei documenti del tempo viene indicato come \"figlio di Domenico Magasa\" onde evidenziare l'origine di provenienza della famiglia, mentre \u00e8 ancora oggi visibile la presunta abitazione della famiglia dell'artista, sita in via di Sopra, soprannominata \"Casa dei pittori\".\nNella Valle del Chiese, a Storo, altri valvestinesi compaiono come testimoni in tre occasioni: il 5 settembre 1356 quando, Pietro fu Bacchino da Moerna, a nome delle comunit\u00e0 di Val Vestino, Bollone e Magasa si accorda con Giovanni fu \"Gualengo\" e Frugerio fu \"Casdole\", in qualit\u00e0 di consoli della comunit\u00e0 di Storo, e con altri uomini della suddetta comunit\u00e0, in merito ai diritti di pascolo sulla cima del monte Tombea; il 3 aprile 1486 Giovanni di Pietro da Moerna e i fratelli Antonio e Zeno Zeni di Magasa sono presenti sulla pubblica piazza quando gli storesi riuniti in pubblica regola costituiscono i loro procuratori pressi il principe vescovo di Trento in relazione a delle decime su terreni incolti; l'8 dicembre del 1491 Antonio di PietroBono e Pietro Porta, ambedue di Moerna, presenziano all'elezione dei procuratori sempre di quella comunit\u00e0 presso il vescovo trentino Uldarico Frundsberg in seguito all'assassinio del capellano Giacomo. Nel piccolo villaggio di Agrone di Pieve di Bono troviamo invece nel giugno del 1536 un certo Cristoforo da Turano che presenzia ad una compravendita tra un privato e il Comune mentre, il 25 marzo del 1591, Domenico Zuaboni di Armo funge da testimone alla \"regola\" di quella comunit\u00e0 che elabora cinque nuovi regolamenti in materia di pascolo e di uso delle acque in diverse localit\u00e0 periferiche. Nel villaggio di Praso apprendiamo da un atto notarile del 30 maggio 1663 che Caterina Maia, sorella del defunto curato don Giovanni, cedette al beneficiato don Pietro Ferrari da Poia diversi beni appartenuti in passato ad una donna originaria di Magasa o moglie di un emigrante Magasino, tra cui la met\u00e0 di un terreno ortivo in localit\u00e0 detta al \"Orto della Magasa\" e una \"Casa della Magasa che era di Vivaldo\".\nUn'emigrazione stagionale come carbonai in Val di Fiemme \u00e8 attestata invece il 29 maggio 1522 quando a Cavalese Bartolomeo Delvai, \"scario\", concede in locazione per un anno a Giovanni Zeni di Val Vestino il taglio del legname nei boschi di Scaleso, mentre a Tremosine nel microtoponimo di Ai\u00e0l del Magas\u00ec (spiazzo del Magasino, ossia di Magasa), luogo preposto alla produzione del carbone; nel 1569 a Mestriago in Val di Sole con Valdino fu Giovanni de Vianellis di Magasa. Il 28 dicembre 1557, a Trento, il maestro Bernardo fu Giovanni \"Tornari\" di Magasa stipula con il \"dominus\" Giovanni Maria fu Antonio Consolati il contratto d'affitto perpetuo di una porzione di casa sita nella Contrada del Macello Grande al costo di una libbra di pepe e 9 carantani annui.\nTra il 1590 e il 1592, a Creto di Pieve di Bono-Prezzo, alla fiera di Santa Giustina di bestiame e prodotti caseari, la pi\u00f9 grande delle Giudicarie, \"forestieri\" della Val Vestino operano sul mercato secondo quanto riportato dal registro del dazio vescovile. Infine nel 1678, da Magasa, una certa famiglia Andreis emigra nel villaggio di Mignone di Costa di Gargnano; i suoi componenti erano soprannominati Magas\u00ec e Tadena. Nei secoli successivi i 140 discendenti Andreis risulteranno quasi tutti emigrati a Desenzano, Lumezzane, Tignale, Botticino, Milano e nella Svizzera.\n1405, il compromesso arbitrale fra la comunit\u00e0 di Storo e quelle di Magasa, Armo, Persone, Moerna e Turano nella Val Vestino causa la lite per i rispettivi confini del monte Tombea.\nNel XV secolo \u00e8 documentata per la prima volta le lite scaturita fra le comunit\u00e0 di Val Vestino, esclusa quella di Bollone, con quella di Storo per lo sfruttamento, possesso e utilizzo dei pascoli d'alpeggio di malga Tombea. Il documento consistente in una pergamena, scritta in latino, conservata presso l'archivio storico del comune di Storo, fu copiato, tradotto e pubblicato dal ricercatore Franco Bianchini nel 2009 e riportato nelle sue parti essenziali da Michele Bella nel 2020. Al centro della discordia vi era la delimitazione del \"confine\" montano riconducibile con molta probabilit\u00e0 alla zona della conca pascoliva con la sua preziosa pozza d'abbeverata compresa tra il Dosso delle Saette e Cima Tombea, detta la Piana degli Stor, e pi\u00f9 a ovest la prateria verso la Valle delle Fontane e la Bocca di Cablone. In quei tempi, a quanto sembra, non era stato mai definito legalmente a chi appartenesse quel territorio, nessun cippo era stato collocato e la conoscenza dei luoghi era basata sull'usanza e le tradizione orale dei contadini sedimentatasi nel tempo. Le praterie delle comunit\u00e0 valvestinesi erano a quel tempo assai ridotte e le sole malghe Corva, Alvezza, Bait, Selvabella e Piombino non erano sufficienti a soddisfare i bisogni degli allevatori e queste \"erbe\" d'alta quota erano fondamentali per la sopravvivenza delle comunit\u00e0 rurali locali che necessitavano di ulteriori pascoli ove condurre in estate, dai primi di luglio a circa il 10 agosto, le proprie mandrie. Non si conoscono le cifre esatte dei capi di bestiame di quel secolo, ma una stima del 1946 rende noto che i malghesi potevano disporre per la sola monticazione del monte di circa 180 capi di mucche da latte e manze, terminato il periodo della malga il prativo veniva occupato dal bestiame minuto, capre e pecore, presente nell'alpeggio della Valle di Campei. \nLa controversia inizi\u00f2 venerd\u00ec 21 agosto del 1405 nella contrada Villa di Condino sulla piazza Pagne \"nei pressi della casa comunale presenti il maestro fabbro Glisente del fu maestro fabbro Guglielmo, Giovanni detto Mondinello figlio del fu Mondino, Antonio figlio di Giovanni detto Mazzucchino del fu Picino, tutti costoro della contrada S\u00e0ssolo della detta Pieve di Condino; Condinello figlio del fu Zanino detto Mazzola di detta contrada di sotto della soprascritta terra di Condino, ed Antonio detto Rosso, messo pubblico del fu Canale della villa di Por della Pieve di Bono, ora residente nella villa di Val\u00e8r della detta Pieve di Bono e predetta diocesi di Trento e molti altri testimoni convocati e richiesti\" si unirono in presenza dei due procuratori delle comunit\u00e0 in causa per discutere e cercare un compromesso arbitrale definitivo che ponesse termine alla lite dei confini montani. Il notaio Pietro del fu notaio Franceschino di Isera, cittadino di Trento e abitante nella villa di Stenico delle Valli Giudicarie, con la collaborazione del notaio Paolo, stil\u00f2 un documento su pergamena, identificando innanzi tutto presenti, valutando i loro mandati e i documenti prodotti dalle parti. \nLa comunit\u00e0 di Storo era rappresentata da Benvenuto detto \u201cGreco\u201d figlio del fu Bertolino della villa di Storo, \"legittimo ed abilitato sindico-procuratore e gestore degli interessi degli uomini e persone nonch\u00e9 della comunit\u00e0 ed universalit\u00e0 di detta villa di Storo, con documento pubblico redatto di mano e con segno notarile di Bartolomeo del fu notaio Paolo della contrada Lev\u00ec (o Lev\u00ecdo) della Pieve di Bono, pubblico notaio di licenza imperiale, agente e richiedente da una parte\"; mentre quella della Val Vestino da Giovannino del fu Domenico della terra di Turano della Valle di Vestino della diocesi di Trento, \"abilitato sindico-procuratore e gestore degli interessi degli uomini e persone nonch\u00e9 della comunit\u00e0 ed universalit\u00e0 delle ville di Magasa, Armo, Persone, Turano e Moerna di detta Valle di Vestino, con documento pubblico redatto di mano e con segno notarile di Franceschino del fu Giovannino fu Martino della terra di Navazzo del Comune di Gargano delle Riviera del Lago di Garda della diocesi di Brescia, agente in sua difesa dall\u2019altra parte\". La questione esposta era prettamente confinaria, costoro infatti dichiarano pubblicamente \"di voler giungere alla concordia e dovuta risoluzione e pacificazione della lite a lungo vertente fra i predetti uomini e persone e comunit\u00e0 delle terre di Magasa, Armo, Persone, Turano e Moerna della soprascritta Valle di Vestino ed al fine di evitare spese ed eliminare e mitigare danni, scandali, risse e discordie, per il bene della pace e della concordia, affinch\u00e9 perpetuamente e vicendevolmente regni fra le dette parti l\u2019amore, a proposito della lite e questione del monte denominato Tombea situato ed ubicato nei territori e fra i monti e confini degli uomini e delle comunit\u00e0 di dette terre di Magasa, Armo, Persone, Turano e Moerna della soprascritta Valle di Vestino da una parte, ed i monti e confini della comunit\u00e0 ed universit\u00e0 della detta terra di Storo dall\u2019altra, poich\u00e9 a mattina ed a settentrione confinano gli uomini e le persone della Valle di Vestino, ed a mezzogiorno ed a sera confinano gli uomini e persone della detta terra di Storo, la quale lite era la seguente\". \nEntrambi i procuratori portarono a sostegno delle loro affermazioni testimoni che sostenevano, basandosi sulle antiche tradizioni e consuetudini, che il territorio spettava da tempi immemori a questa o a quell'altra comunit\u00e0, ma nessun documento scritto fu prodotto a loro favore che permettesse di dimostrare con certezza la propriet\u00e0. Infatti Benvenuto detto \u201cGreco\u201d dichiar\u00f2 che il monte di Tombea, situato ed insistente fra i suddetti confini e con tutte le sue competenti adiacenze e confinanze, spettava di diritto agli uomini della terra di Storo, e \"che lui stesso e gli uomini della comunit\u00e0 di Storo, cos\u00ec come i loro predecessori, gi\u00e0 da 10, 20, 30, 50, 80 e 100 anni ed oltre, da non esservi alcuna memoria in contrario, con ogni genere di armenti detti uomini pascolarono sul monte denominato Tombea come territorio di loro libera propriet\u00e0, senza alcuna molestia, disturbo o contraddizione da parte degli uomini e persone delle comunit\u00e0 ed universalit\u00e0 delle predette terre di Magasa, Armo, Persone, Turano e Moerna\".\nAltres\u00ec Giovannino del fu Domenico della terra di Turano prontamente ribatt\u00e8 negando la ricostruzione narrata da Benvenuto detto \u201cGreco\u201d e asser\u00ec che il monte Tombea nella sua totalit\u00e0, con tutte le sue adiacenze e confinanze, spettava di diritto esclusivamente agli uomini delle comunit\u00e0 di Magasa, Armo, Persone, Turano e Moerna ed in nessun altro modo agli uomini di Storo. Vista la divergenza tra le parti, la soluzione migliore per definire la controversia parve a tutti i presenti l'arbitramento. Con questo tipo di contratto le due parti litiganti devolvevano la risoluzione della contesa al giudizio di una o pi\u00f9 persone scelte liberamente. Quindi i due \"sindaci\" nominarono alcuni pacificatori chiamati pure arbitri, definitori o probiviri.\nBenvenuto detto \u201cGreco\u201d scelse, nomin\u00f2 e completamente si affid\u00f2 a Giacomo figlio del fu Giovannino della terra di Agrone della Pieve di Bono, Giovanni detto P\u00eczolo, residente nella contrada di Condino, al figlio del fu Guglielmo detto \u201cPantera\u201d di Locca della Valle di Ledro della diocesi di Trento ed un tempo residente nella terra di Por, il notaio Giacomo della terra di Comighello della Pieve del Bleggio, ed il notaio Giovanni del fu notaio Domenico di Condino. Giovannino fu Domenico scelse, nomin\u00f2 e completamente si affid\u00f2 a Picino del fu ser Silvestro detto \u201cToso\u201d della terra di Por, Franceschino fu ser Giovannino della detta terra di Agrone, Giovanni fu ser Manfredino della terra di Fontanedo della Pieve di Bono e Giovanni figlio di Pizino detto \u201cRegia\u201d fu Zanino della contrada di S\u00e0ssolo della Pieve di Condino.\nGli arbitri furono investiti dell'autorit\u00e0 \"di ascoltare le parti, decidere, definire, giudicare, sentenziare e promulgare, ovvero di disporre e giudicare con relative disposizioni, sentenze e di imporre di non opporsi e ricorrere su quanto deciso e sentenziato in alcuna sede di giudizio, con documenti scritti o senza in qualsiasi sede giuridica, sempre ed in ogni luogo, sia con le pareti avverse presenti o assenti su quanto richiesto e successivamente solennemente deliberato. Ragion per cui le suddette parti in causa convennero di obbedire ed in toto osservare quanto sar\u00e0 prescritto nelle loro sentenze di qualunque contenuto ed in qualunque sede giudiziale\". \nFu stabilito che in caso di non osservanza dell'accordo l'applicazione di una ammenda di 200 ducati da versare met\u00e0 alla camera fiscale del principe vescovo di Trento e l\u2019altra met\u00e0 al nobile Pietro Lodron \"signore generale di dette terre di Magasa, Armo, Persone, Moerna e Turano della Valle di Vestino\". Inoltre le parti contraenti si impegnarono di rifondere tutti i danni causati e le spese sostenute con relativi interessi in caso di condanna in sede giudiziale garantendo la quantit\u00e0 di denaro stimata con un'ipoteca di tutti i beni personali in loro possesso, presenti e futuri, e quelli della rispettive comunit\u00e0. \nAl termine Benvenuto detto \u201cGreco\u201d e Giovannino fu Domenico giurarono con tocco di mano sulle sacre scritture di osservare tutte le suddette deliberazioni e chiesero al notaio di stilare un pubblico documento da consegnare ad entrambe le singole parti contendenti.\nFungevano da giudici di appello il nobile Pietro del fu Paride di Lodrone, \"quale signore generale degli uomini e persone delle comunit\u00e0 ed universit\u00e0 delle terre di Magasa, Armo, Persone, Moerna e Turano della Valle di Vestino e l\u2019onorabile signor Matteo, notaio e cittadino di Trento ed assessore del nobile Erasmo di Thun in Val di Non, vicario generale nelle Giudicarie per conto del principe vescovo di Trento Giorgio nonch\u00e9 generale signore e pastore degli uomini e della comunit\u00e0 di Storo\".\n1511, la grande divisione di pascoli e boschi dei monti Camiolo, Tombea, Dos di Sas e della costa di Ve.\nLo studio compiuto da don Mario Trebeschi , ex parroco di Limone del Garda, di una sgualcita e a tratti illeggibile pergamena conservata presso l\u2019Archivio Parrocchiale di Magasa, port\u00f2 a conoscenza dell\u2019intensivo sfruttamento dei pascoli d\u2019alpeggio, dei boschi, delle acque torrentizie in Val Vestino che fu spesso causa di interminabili e astiose liti fra le sei comunit\u00e0. In special modo nelle zone contese dei monti Tombea e Camiolo; ognuna di esse rivendicava, pi\u00f9 o meno fortemente, antichi diritti di possesso o transito, con il risultato che il normale e corretto uso veniva compromesso da continui sconfinamenti di mandrie e tagli abusivi di legname. Pertanto agli inizi del Cinquecento, onde evitare guai peggiori, si arriv\u00f2 in due fasi successive con l\u2019arbitrariato autorevole dei conti Lodron ad una spartizione di questi luoghi tra le varie ville o \u201ccommunelli\u201d. Infatti questi giocarono un ruolo attivo nella vicenda, persuadendo energicamente le comunit\u00e0 alla definitiva risoluzione del problema con la sottoscrizione di un accordo che fosse il pi\u00f9 equilibrato possibile, tanto da soddisfare completamente ed in maniera definitiva le esigenti richieste delle numerose parti in causa. Il 5 luglio del 1502 il notaio Delaido Cadenelli della Valle di Scalve redigeva a Turano sotto il portico adibito a cucina della casa di un tale Giovanni, un atto di composizione tra Armo e Magasa per lo sfruttamento consensuale della confinante valle di Cablone (nel documento Camlone, situata sotto il monte Cortina). Erano presenti i deputati di Armo: Bartolomeo, figlio di Faustino, e Stefenello, figlio di Lorenzo; per Magasa: Antoniolo, figlio di Giovanni Zeni, e Viano, figlio di Giovanni Bertolina. Fungevano da giudici d\u2019appello i conti Francesco, Bernardino e Paride, figli del sopra menzionato Giorgio, passati alla storia delle cronache locali di quei tempi, come uomini dotati di una ferocia sanguinaria. Il 31 ottobre del 1511 nella canonica della chiesa di San Giovanni Battista di Turano, Bartolomeo, figlio del defunto Stefanino Bertanini di Villavetro , notaio pubblico per autorit\u00e0 imperiale, stipulava il documento della pi\u00f9 grande divisione terriera mai avvenuta in Valle, oltre un terzo del suo territorio ne era interessato. Un primo accordo era gi\u00e0 stato stipulato il 5 settembre del 1509 dal notaio Girolamo Morani su imbreviature del notaio Giovan Pietro Samuelli di Liano, ma in seguito all\u2019intervento di alcune variazioni si era preferito, su invito dei conti Bernardino e Paride, revisionare completamente il tutto e procedere cos\u00ec ad una nuova spartizione. Alla presenza del conte Bartolomeo, figlio del defunto Bernardino, venivano radunati come testimoni il parroco Bernardino, figlio del defunto Tommaso Bertolini, Francesco, figlio di Bernardino Piccini, tutti e due di Gargnano, il bergamasco Bettino, figlio del defunto Luca de Medici di San Pellegrino, tre procuratori per ogni Comune, ad eccezione di quello di Bollone che non faceva parte della contesa (per Magasa presenziavano Zeno figlio del defunto Giovanni Zeni, Pietro Andrei, Viano Bertolini), e si procedeva solennemente alla divisione dei beni spettanti ad ogni singolo paese. A Magasa veniva attribuita la propriet\u00e0 del monte Tombea fino ai prati di Fondo comprendendo l\u2019area di pertinenza della malga Alvezza e l\u2019esclusiva di tutti i diritti di transito; una parte di territorio boscoso sulla Cima Gusaur e sul dosso delle Apene a Camiolo, in compenso pagava 400 lire planet alle altre comunit\u00e0 come ricompensa dei danni patiti per la privazione dei sopraddetti passaggi montani. Alcune clausole stabilivano espressamente che il ponte di Nangone (Vangone o Nang\u00f9 nella parlata locale) doveva essere di uso comune e che lungo il greto del torrente Toscolano si poteva pascolare liberamente il bestiame e usarne l\u2019acqua per alimentare i meccanismi idraulici degli opifici. Al contrario il pascolo e il taglio abusivo di piante veniva punito severamente con una multa di 10 soldi per ogni infrazione commessa. \nAlla fine dopo aver riletto il capitolato, tutti i contraenti dichiaravano di aver piena conoscenza delle parti di beni avute in loro possesso, di riconoscere che la divisione attuata era imparziale e di osservare rispettosamente gli statuti, gli ordini, le provvisioni e i decreti dei conti Lodron, signori della comunit\u00e0 di Lodrone e di quelle di Val Vestino. Poi i rappresentanti di Armo, Magasa, Moerna, Persone e Turano giuravano, avanti il conte Bartolomeo Lodron, toccando i santi vangeli, di non contraffarre e contravvenire la presente divisione terriera e, con il loro atto, si sottoponevano al giudizio del foro ecclesiastico e ai sacri canoni di Calcedonia.\nLa Valle delle streghe.\nA causa del suo stato selvaggio e del suo isolamento, nei secoli passati la Val Vestino era ritenuta dalla credenza popolare locale di cultura contadina, ma anche in quella forestiera, una dimora di streghe, stregoni e diavoli, presunti responsabili delle terribili grandinate, intemperie e malifici che periodicamente si abbattevano sui paesi e sui poveri abitanti. Sorsero cos\u00ec nei secoli numerose leggende che tramandate oralmente furono raccolte in loco dal maestro Vito Zeni e pubblicate in \u201cMiti e leggende ed alcuni fatti storici di Magasa e della Valle di Vestino\u201d nel 1985. A tal proposito a Magasa si conserva un toponimo a Cima Rest, lungo la mulattiera che scende a Cadria, consistente nella \"fontana de la Stria\", ove secondo i racconti arcaici si dissetava la strega, sulla cresta compresa tra la Bocca di Valle e la Bocca di Cablone esiste un pertugio denominato B\u00fcs de la Stria, mentre un altro luogo stregato \u00e8 il B\u00fcs de le Strie, presso Costa-Mignone in Val Vestino, un pozzo di 15 metri che sar\u00e0 particolarmente temuto nel passato dagli abitanti della zona convinti che fosse abitato dalle streghe e risucchiasse i curiosi che, ignari del pericolo, si avvicinavano troppo alla bocca della cavit\u00e0. Nel 1913 il glottologo Carlo Battisti riport\u00f2 nella sua ricerca sul dialetto della Val Vestino che gli abitanti della comunit\u00e0 di Persone venivano soprannominati: \"stri\u00f9\", stregoni.\n\u201cLares\u201d, la pi\u00f9 antica fra le riviste italiane di studi antropologici oggi esistenti, riport\u00f2 in una sua ricerca del 1938, edita a Firenze, basandosi presumibilmente sugli studi un loco del linguista Carlo Battisti, che: \u201cAncora nella met\u00e0 del XIX secolo in alcuni paesi delle nostre montagne (Val Vestino) durava ancora la credenza che intorno ad alcuni alberi distinti per la loro grandezza e vetust\u00e0, si tenessero durante la notte raduni di streghe e stregoni, ed alcuni di quegli alberi furono abbattuti onde rendere praticabile ed abitabile quel luogo\u201d .\nI protagonisti della stregoneria non esistevano solamente nell\u2019immaginario collettivo ma erano persone reali, uomini e donne, che spesso venivano denunciati dai popolani alle autorit\u00e0 come fautori di riti e pratiche magiche. Le accuse cadevano di norma sulle fattucchiere, i guaritori o chi era affetto da malattie psichiche ma taluni per vendetta al fine di vendicarsi di torti subiti, indicavano questo o quell\u2019altro individuo.\nGli accusati venivano poi sottoposti al giudizio dei tribunali dell\u2019inquisizione ma anche a quelli ordinari, che erano soliti utilizzare la tortura per fare confessare il presunto colpevole. Il processo terminava per lo pi\u00f9 con la condanna a morte al rogo e per i reati pi\u00f9 lievi erano previste pene pecuniarie o detentive.\nOltre la Valle, sulla sponda veronese del lago di Garda, a Lazise, si narra in una leggenda che coinvolge le streghe valvestinesi e quelle del castello di Mondragone, che un barcaiolo lacisiense, in una notte di temporale, fu costretto da due streghe del castello di Mondragone a trasportale nel golfo di Sal\u00f2. Qui, costoro si incontrarono con un\u2019altra barca proveniente dalla sponda opposta, quella bresciana, con altre due streghe della Val Vestino. Cos\u00ec dopo un breve conciliabolo decisero di scatenare un terribile temporale che andasse a colpire le campagne dei lacisiensi, rei di aver importunato le due donne di Mondragone. Il piano fu ben presto realizzato quando le quattro streghe sbarcarono nel porto di Lazise, scatenando un tremendo temporale proveniente da occidente che caus\u00f2 danni immensi alla popolazione e si concluse con la stessa distruzione del castello di Mondragone, causata da un fulmine.\nAncora oggi, quando i temporali provengono dalla Val Vestino, e si manifestano in modo piuttosto violento sulle terre orientali del lago di Garda \u00e8 uso comune dire che \u201cgiungono dalla Val delle Strie\u201d.\nLa nigritella, un fiore tinto di rosso vivissimo e dal profumo intenso, per cui \u00e8 detta anche \"vaniglione\", vegeta sul monte Tombea, era considerata un fiore magico, legato ai riti di stregoneria, tenuto in conto particolare nella tradizione popolare, che compare in molte leggende. Nel biellese ha nome concordia, o \"discuncordia\", secondo i tuberi e la loro disposizione, che possono presentarsi congiunti, quasi palmo a palmo. In Val Vestino il suo nome \u00e8 \"pegn\u00f3t\" o \"pen\u00f3t\" che significa \"piccolo pugno\", nel Tirolo \u00e8 detta \"Handkraut\" che significa \"erba manina\". Anche il tubero della nigritella \u00e8 diviso in due e a Bormio, secondo il Cesare Beccaria, il nome che oppone i due tipi \u00e8 detto \"man del di\u00e1ul\" e \"man del Sign\u00f3r\".\nDal punto di vista storico non sono presenti negli archivi documenti riguardanti processi di stregoneria che abbiano coinvolto gente di Valle antecedentemente il XVIII secolo, cosa peraltro riscontrabile nella Valle del Chiese o a Nogaredo allora territorio del Principato vescovile di Trento ove nel 1647 furono condannate alla decapitazione otto donne del luogo oppure nella Serenissima Val Camonica con i noti processi celebrati tra il 1518 e il 1521 che si conclusero con 70 condanne a morte. L'ultima condanna a morte nel Principato vescovile di Trento risale il 18 marzo 1717 con l'esecuzione, mediante taglio della testa e rogo del corpo, della strega Domenica Pedrotti detta Zambella a Villa Lagarina, feudo della famiglia Lodron di Castellano e Castelnuovo retto da Carlo Venceslao Lodron. In Trentino fu solamente a Settecento inoltrato con l'affermarsi dell'illuminismo e di una nuova cultura giuridica dovuta alle riforme di Maria Teresa d'Austria e di Giuseppe II d'Austria che si pose termine ai processi per stregoneria.\n1835-1856, l'indagine etnografica di Francesco Lunelli.\nNegli anni che vanno dal 1835 al 1855 don Francesco Lunelli, insegnante di fisica all'Imperial Regio ginnasio liceale di Trento, comp\u00ec un'indagine che permise una migliore magasa del Trentino attraverso lo studio delle tradizioni popolari e dei dialetti delle varie valli.\nFu nell'Ottocento che nacquero all'estero e cominciarono a diffondersi anche in Italia gli studi etnografici anche se nel periodo napoleonico molti problemi erano rimasti esclusi. Praticamente l'indagine del Regno Italico aveva sfiorato il Trentino, senza penetrare in profondit\u00e0 nel suo tessuto. Il grande merito del Lunelli fu quello di riallacciarsi alle inchieste demologiche napoleoniche degli anni 1810-1811 e di raccogliere i dati che mancavano. Scriveva tra l'altro: \"Val Vestina. Tal contrada \u00e8 abbellita da sei villaggi che da occidente verso settentrione si succedono con questo ordine: Bolone, Moerna, Persone, Armo, Magasa e Turano che n'\u00e8 la parrocchia. Il maggiore \u00e8 Magasa che conta 485 abitanti e tutta la regione 1.430; un secolo e mezzo fa non ne aveva che 1.000. Da ci\u00f2 risulta l'aspetto della valle essere veramente pittoresco; un variabilissimo quadro campestre in una cornice di monti verdissimi d'ogni sorta d'alberi a foglia e a spine, solo sulle frane ombrose o sulle vette. A ci\u00f2 si aggiunga, tanta ivi essere la salubrit\u00e0 dell'aria che i Valvestini credono di morir anzi tempo se muoiono sessagenari. Essi sono grandi di statura, ben fatti; fronte alta, faccia stretta, pallida, bruna, capelli e occhi scintillanti, profili greci, monumentali membra rotonde robustissime. Vestito semplice e simile a quelli di Val Bona e similmente semplici i costumi, ma di animo pi\u00f9 intelligenti e perspicaci. Parlano un dialetto poco diverso da quei del Chiese\" .\nQuesta di Lunelli fu la prima inchiesta etnografica fatta nel Trentino e in Val Vestino, estremamente ricca di dati e di particolari originali, un lavoro eccezionale per l'epoca, vista la mancanza di mezzi finanziari e di documentazione metodologica .\n1840. La ricerca del geografo Attilio Zuccagni-Orlandini e l'economia di Valle.\nIl geografo e cartografo Attilio Zuccagni-Orlandini nei decenni antecedenti il 1840 fu tra i primi ricercatori ad avventurarsi in Valle salendo da Bondone la disastrosa mulattiera del monte Cingolo Rosso, cos\u00ec la defin\u00ec, intento all'apprendimento di quelle conoscenze necessarie per completare il suo studio del territorio trentino anche dal punto di vista statistico, che poi descrisse dettagliatamente nella sua nota e monumentale pubblicazione riguardante l'Italia corografica edita nel 1840 a Firenze, scrisse: \"Quell'ultimo angolo meridionale del Trentino che giace tra i due laghi d'Idro e di Garda, \u00e8 formato dalla Valle di Vestina, cui traversa il Toscolano tributante le sue acque al Benaco presso la terra omonima: questa valletta \u00e8 di figura quasi circolare, coronata dai monti Stino, Cingolorosso, Alpo, Gazza o Tombea, Puria e Vesta, dall'ultimo dei quali essa prende il nome: il di lei bacino contiene piccoli piani, poggetti e colline, bagnate alle falde dai rivi Personcino, Armarolo e Magasino, primi tributario del Toscolano...\".\nOrlandi non mac\u00f2 di riportare la composizione politica e statistica del Distretto di Condino anticipando quella di Agostino Perini del 1852: \"Appartiene a questa Giudicatura di Distretto l'estrema punta meridionale del Trentino situata a ponente del Benaco e denominata Valle Vestina, cui irriga il Toscolano. Vi si giunge da Bondone, per un sentiero che passando pel Monte Cingolo Rosso, guida alla cima dello Stino e quindi a Moerna dopo due ore circa di ascensioni e discese disastrose assai, e non praticabili che da pedoni. L'angusta e montuosa vallicella \u00e8 abbellita da sei soli villaggi, denominati Bollone, Moerna, Persone, Armo, Magasa e Turano. Il pi\u00f9 popoloso di essi \u00e8 Magasa che conta 485 abitanti, sopra i 1430 della vallata: la parrocchia per\u00f2 \u00e8 in Turano: in generale le abitazioni sono d'aspetto assai decente e fabbricate con molta intelligenza d'arte\".\nOrlandi termin\u00f2 il suo studio con l'esposizione dell'economia della Val Vestino: \"Gli abitanti della vallata coltivano parte delle loro terre a grano, ma in maggior estensione a fieno. Si danno alla pastorizia: allevano pecore capre e particolarmente vacche che vi riescono bellissime, ed impiegano il rimanente del tempo nel far carbone; anzi molti di essi vanno a farne in estate nelle valli limitrofe di Ledro, di Bono e di Brescia; non ritornando a casa che nel tempo necessario a segare i prati e mettere al coperto i fieni. Raccolgono granaglie per circa sei mesi dell'anno, e sono al tutto mancanti di vigne e di gelsi. Vendono fuori del territorio gran quantit\u00e0 di carbone, burro, formaggio, vitelli, capretti, vacche e miele; di quegli oggetti trovano smercio principalmente a Gargnano, a Toscolano, a Maderno e a Sal\u00f2 ove poi si procacciano i generi mancanti ai consumi. Tra i prodotti naturali di questa vallicella merita particolar menzione una specie di squisitissime piccole trote che si pescano nell'Armarolo e che chiamano miniate, a cagione delle macchie aureo-argentine che abbelliscono il loro corpo; dicesi che di quella specie non se ne trovino che in quel fiume e nella riviera Salodiana. Come gli abitanti di Val di Ledro traggono profitto dalla caccia degli uccelli, moltissimi prendendone per poi mandarli a vender fino a Brescia, cos\u00ec questi di Val Vestina trovano nella caccia e lucro e passatempo\".\nI danni dell'alluvione 1850 in Val Vestino.\nIl 27 maggio prima e il 18 giugno 1850 poi furono giornate di piogge torrenziali e insistenti in tutta Italia. Nel bresciano tutti i torrenti uscirono dall\u2019alveo, invasero campi e strade, rovinarono case e stalle, ma fu in agosto che una forte perturbazione atmosferica si abbatt\u00e9 nuovamente sul nord Italia causando danni ulteriori in Friuli, in Alto Adige e in Lombardia.\nLe cronache di Carlo Cocchetti pubblicate in \"Brescia e la sua provincia\" e edite a Milano nel 1858, riportano che la sera del 14 agosto un violento nubifragio colp\u00ec anche la Valle Trompia; le piogge, copiose e ininterrotte, caddero per l\u2019intera notte facendo tracimare in pi\u00f9 punti il Mella e i torrenti affluenti. Gli attuali comuni di Tavernole, Marcheno, Gardone, Sarezzo e Collebeato furono allagati, danneggiati, travolti; pure altri centri subirono vittime e danni consistenti. A Gardone 14 officine armiere furono spazzate via dalla furia delle acque, compromettendo seriamente l\u2019economia locale. A Sarezzo il torrente Redocla, che percorre una breve ma irta valle laterale, cancell\u00f2 un vigneto presso la chiesa parrocchiale e, interrandosi, riport\u00f2 alla luce arche di pietre e ossa.\nAnche la Val Vestino fu duramente percossa da temporali e pioggia, la comunicazione stradale con la Riviera di Sal\u00f2 fu devastata, i ponti in legno del Peg\u00f2l, della Stretta, del mulino di Turano, della Fucina o di Nang\u00f9 e dell'Han\u00e8c che scavalcano il torrente Armarolo, il Toscolano e l'Han\u00e8c, tutti siti nel territorio comunale di Turano, furono distrutti o severamente danneggiati. \"La terribile alluvione qui avvenuta nell\u2019agosto pp. atterr\u00f2 i vari ponti in legno sul torrente Toscolano del comune di Turano, ponti questi che non solo mantengono la comunicazione di questo Comune con gli altri paesi della Valle di Vestino, ma eziandio colla Riviera limitrofa di Sal\u00f2, con cui questi abitanti praticano il loro commercio, e da cui ritraggono i generi di prima necessit\u00e0, ed altri occorribili ai comodi e bisogni della vita. Pella mancanza adunque di questi ponti al minimo ingrossare delle acque di quel fiume rimane interrotta la detta comunicazione con notabile pregiudizio di questi abitanti\".\nIl giovane podest\u00e0 di Magasa, il dottor Giuliano Venturini, cos\u00ec chiese, con questa lettera datata 21 ottobre 1850, al Capitano Distrettuale di Tione di intervenire al pi\u00f9 presto. Ma il Capocomune di Turano rispondeva per\u00f2 il 21 novembre che non era tenuto alla concorrenza nella ricostruzione dei ponti sul Toscolano perch\u00e9 nessun atto antico lo prevedeva anzi, precisava che \"da uno statuto di valle si raccoglie il seguente tenore che non poco giova a spalleggiare la ragione di questo comune nel particolare di cui trattasi ed eccone i senso: Tutte le Terre di questa Valle di Vestino sono tenute, ed obbligate ad accomodare, e mantenere le strade, e i ponti sopra i fiumi, ognuna cio\u00e8 quelle o quelli che si ritrovano nel proprio tenere dalla cima al fondo di essa Valle, a spese, e danni particolari delle terre dove occorreranno acconciarsi, e mantenersi dette strade e ponti\".\nIl Capitano a questo punto ordin\u00f2 \"un comizio de\u2019 due comuni locali, onde stabilire quanto \u00e8 di comune utilit\u00e0\" affinch\u00e9 la spesa non rimanesse solo a carico dell\u2019uno o dell\u2019altro comune ma venisse stabilito bene l\u2019uso e quindi l\u2019onere a carico di entrambi.\nNei mesi successivi la strada fu riattata alla meno peggio, i ponti furono ricostruiti in legno ma rimarranno in stato precario fino a fine Ottocento quando si mise mano a un rifacimento sostanziale in pietra dei manufatti e della viabilit\u00e0.\nLa pratica dell'arte venatoria.\nDelle prime notizie sulla pratica della caccia in Valle, le apprendiamo da uno scritto del lontano 1840 del geografo Attilio Zuccagni-Orlandini, che scriveva riguardo l'economia locale: \"Come gli abitanti di Val di Ledro, quelli di Val Vestina, traggono profitto dalla caccia degli uccelli, moltissimi prendendone per poi mandarli a vender fino a Brescia, cos\u00ec questi di Val Vestina trovano nella caccia e lucro e passatempo\".\nLa montagna di Camiolo fu sempre tra i luoghi di caccia preferiti dei conti Bettoni, famiglia nobile originaria di Gargnano. Difatti il conte Ludovico Bettoni Cazzago, nativo di Brescia e vissuto nel corso dell'Ottocento, politico e senatore del Regno, \u00e8 riportato dalle cronache di famiglia che preferiva la caccia vagante a beccacce, lepri, galli cedroni in Val Vestino o sulle montagne di Tremosine, ove si recava con grandi mute di cani, in compagnia dei suoi contadini e di molti amici, fra cui, Agostino Conter.\nPi\u00f9 tardi, nel 1896, scriveva da Rasone di Gargnano su una rivista della caccia, una cacciatore a riguardo della pochezza di numeri della selvaggina e dei mezzi illegali praticati per cacciarla comprese anche nelle montagne della Val Vestino. La firma dell'articolo \u00e8 anonima, ma visto che il luogo era la residenza di montagna dei conti Bettoni, forse l'articolista apparteneva a quella nobile famiglia e si pu\u00f2 supporre che fosse lo stesso conte Ludovico Bettoni: \n\"Rasone di Gargnano, 11 ottobre.\nOggi abbiamo un tempo indiavolato, acqua, vento e nebbia ei tengono odiosa compagnia. Di fringuelli e di altri uccelli in genere se ne \u00e8 fatto una ecatombe nei giorni scorsi, ma di beccacce qui non abbiamo avuto il bene di vedere una fino ad ora.\nIl dispiacere viene lenito per\u00f2 da qualche pernice, coturna e lepre, ma in massima caccia magra. Non vi tenni parola della mia gita in Valle di Vestino, perch\u00e9 ebbi una quasi disillusione, quantonque sia stato pi\u00f9 fortunato di tanti altri. Dalle risultanze debbo conchiudere che se non viene provveduto per tempo, la selvaggina stazionaria andr\u00e0 presto a scomparire causa molteplici mezzi illegali che vengono impiegati per l'aucupio della medesima. Dalle relazioni che leggo posso con sicurezza ritenere che anche i cacciatori della pianura \nottengono tisici risultati dalle loro cinegetiche escursioni, per cui si pu\u00f2 ripetere che: \"Se Messena piange, Sparta non ride\". Miss\". Aggiungeva il nostro a riguardo del fenomeno del bracconaggio: \"La caccia in montagna praticata nei territori di Tignale, Tremosine, Cadria, Val Vestino, Bagolino, nella Valsesia ed in parte dell'alta Valle Camonica, fatta eccezione alla regina del bosco, ha lasciato grati ricordi, pel fatto che di pernici, coturnici, pernici bianche, galli di monte e lepri se ne son fatte soddisfacenti prese, ad onta del crescente bracconaggio, che per non vedersi represso, va ogni giorno aumentando in audacia\" .\nNel 1940, il prefetto di Trento ritenuta l'opportunit\u00e0 di disporre fino nuovo ordine il divieto assoluto di caccia e di uccellagione nel territorio della provincia di Brescia costituente la riserva di caccia di Valvestino, \"la cui concessione \u00e8 stata disposta con decreto del Prefetto di Trento in data 19 agosto 1931-IX, numero 23881/TII B, decret\u00f2 ai sensi dell'articolo 23 del ricordato testo unico viene disposta, fino a nuovo ordine, il divieto assoluto di caccia e di uccellagione nella riserva di caccia di Valvestino, la concessione \u00e8 stata disposta con decreto del Prefetto di Trento in data 19 a posta 11-1X, n. 3881/111 B. Il Comitato provinciale della caccia di Brescia \u00e8 incaricato\ndella esecuzione del presente decreto. Il presente decreto sar\u00e0 pubblicato nella Gazzetta Ufficiale del Regno.\nRoma, ddl 22 dicembre 1940-XIX. Il ministro Tassinari\".\nIl vecchio confine di Stato di Lignago. Il Casello di Dogana di Gargnano detto della Pato\u00e0la e le sue due sezioni.\nIl territorio della Val Vestino divenne italiano ufficialmente il 10 settembre 1919 con il trattato di pace di Saint Germain: verso il 1934 fu posizionata per volont\u00e0 dell'allora segretario comunale di Turano, Tosetti, una targa lapidea all'inizio della Valle del Droanello presso l'ex strada provinciale che correva lungo il greto del torrente Toscolano, nella localit\u00e0 Lignago. Essa indicava il vecchio confine esistente tra il Regno d'Italia e l'Impero d'Austria-Ungheria dal 1802 fino al termine della Grande Guerra, nel 1918. Questa lapide fu poi ricollocata con la costruzione dell'invaso artificiale nel 1962 nella posizione attuale, sempre in localit\u00e0 Lignago, presso il terzo ponte del lago di Valvestino, detto della Giovanetti prende il nome dalla ditta che lo costru\u00ec, mentre a poca distanza da questa l'edificio della vecchia caserma della Pato\u00e0la della Regia Guardia di Finanza \u00e8 oggi sommerso dalle acque della diga. Questo era stato costruito nel XIX\u00b0 secolo, quando ancora il lago non c\u2019era, serviva a controllare il transito delle merci attraverso il confine. Fu poi dismesso dopo la fine della guerra e delle ostilit\u00e0, esattamente nel 1919.\nUn casello di Dogana esisteva originariamente al Ponte Cola, gi\u00e0 a partire dal 1859 a seguito della cessione da parte dell'Austria, sconfitta, della Lombardia al Regno d'Italia, precisamente sul Dosso di Vincer\u00ec, ove sorge l'attuale diga del lago di Valvestino. Infatti il 30 dicembre 1859 il re Vittorio Emanuele II istitu\u00ec nelle provincie della Lombardia gli uffici di dogana a Gargnano, Sal\u00f2, Limone del Garda, Anfo, Ponte Caffaro, Bagolino e Hano (Capovalle), quest'ultimo dipendente dalla sezione di Maderno e dall'Intendenza di Finanza di Brescia. Due mesi dopo, con la circolare del 20 febbraio 1860 n.1098-117 della Regia Prefettura delle Finanze inviata alle Intendenze di Finanza del Regno si emanavano le prime disposizioni a riguardo della vigilanza sulla linea di confine di Stato e prevedeva che: \"Nella Provincia di Brescia e sotto la dipendenza di quell' Intendenza delle Finanze si stabilir\u00e0 un'altra Sezione della Guardia di finanza che avr\u00e0 il N. XIII ed il cui Comando risieder\u00e0 a Sal\u00f2, per la Dirigenza dei Commissariati di Sal\u00f2 e di Vestone, e inoltre di un Distretto di Capo indipendente a Tremosine incaricato della sorveglianza del territorio al disopra di Gargnano\".\nNel 1870 era gi\u00e0 attiva la sezione del Casello di Gargnano presso l'abitato di Hano, sul Dosso Comione, a controllo dell'accesso carrabile della Val Vestino verso Moerna e come ricevitore reggente di 8^ classe figurava Vincenzo Bertanzon Boscarini. Ma \u00e8 nel 1874 con il riordino delle dogane che il casello fu spostato pi\u00f9 a nord in localit\u00e0 Pato\u00e0la e chiamato nei documenti ufficiali Casello di Gargnano con due sezioni di Dogana: una a Bocca di Paolone e l'altra a Hano, Capovalle, in localit\u00e0 Comione. Secondo la legge doganale Italiana del 21 dicembre 1862, i tre caselli essendo classificati di II ordine classe 4^, avevano facolt\u00e0 di compiere operazioni di esportazione, circolazione e importazione limitata, e III classe per l'importanza delle operazioni eseguite, era previsto che al comando di ognuno vi fosse un sottufficiale, un brigadiere. I militari della Regia Guardia di Finanza dipendevano gerarchicamente dalla tenenza del Circolo di Sal\u00f2 per il Casello di Gargnano (Pato\u00e0la), la sezione di Bocca di Paolone e la caserma di monte Vesta, la sezione di Hano (Comione) dalla tenenza di Vesio di Tremosine, mentre le Dogane dalla sede della Direzione di Verona.\nLa caserma sul monte Vesta e quella di Bocca Paolone furono costruite nel 1882, quest'ultima fu ampliata nel 1902 ed era considerata una sezione della Dogana, come quella di Hano a Comione i cui lavori di rifacimento terminarono nel 1896, in quanto collocata in un luogo distante dalla linea doganale, classificato come un posto di osservazione per vigilare ed accettare l'entrata e l'uscita delle merci. Le casermette dette demaniali di monte Vesta con quelle di Coccaveglie a Treviso Bresciano e pi\u00f9 a sud del Passo dello Spino a Toscolano Maderno e della Costa di Gargnano completavano la cinturazione della Val Vestino con lo scopo principale del controllo dei traffici e dei pedoni sui passi montani. Le merci non potevano attraversare di notte la linea doganale, ossia mezz'ora prima del sorgere del sole e mezz'ora dopo il tramonto dello stesso. Era previsto dalle disposizioni legislative che la \"Via doganale\" fosse \"la strada che dalla valle Vestino mette nel regno costeggiando a diritta il fiume Toscolano: rasenta quindi la cascina Rosane e di scende al fiume Her, ove si dirama in due tronchi, uno dei quali costeggiando sempre il detto fiume conduce a Maderno e l'altro per la via dei monti discende a Gargnano\". Le pene per il contrabbando erano alquanto severe, prevedendo oltre all'arresto nei casi pi\u00f9 gravi, la confisca delle merci o il pagamento di un valore corrispondente, la perdita degli animali da soma o da traino, dei mezzi di trasporto sopra cui le merci fossero state scoperte. Temperava, per\u00f2, tale eccessivo rigore, il sistema delle transazioni, grazie alle quali era possibile concordare l'entit\u00e0 della sanzione applicabile, anche con cospicue riduzioni della pena edittale.\nA seguito del trattato commerciale tra il Regno e l'Austria Ungheria del 1878 e del 1887 furono consentite particolari agevolezze ad alcuni prodotti pastorali importati dalla Val Vestino qualora fossero accompagnati dal certificato d'origine. Era previsto che la Dogana di Casello della Pato\u00e0la nel comune di Gargnano, della sezione di Casello di Bocca di Paolone a Tignale o della sezione di Casello di Comione a Capovalle dovessero ammettere, come una riduzione del 50 per cento sul dazio: 25 quintali di formaggio, 65 di burro e 30 di carne fresca.\nNel 1892 le esenzioni fiscali fin l\u00ec praticate non furono bene accolte da alcuni politici del parlamento del Regno, che sottolinearono negli atti parlamentari: \"N\u00e9 vogliamo passare sotto silenzio i pensieri che hanno destato in noi le nuove clausole per la magnesia della Valle di Ledro e i prodotti pastorali di Val Vestino. Con queste clausole si aumenta, a favore dell'Austria, il numero, gi\u00e0 abbastanza ragguardevole, delle eccezioni, mediante le quali le due parti contraenti accordano favori ristretti ai prodotti di determinate provincie. Vivi e non sempre ingiusti sono i reclami sollevati in varie parti del Regno da questa parzialit\u00e0 di trattamento e sarebbe stato desiderabile che, come fu fatto nel 1878 rispetto ai vini comuni, si tentasse di estendere i patti dei quali si discorre a tutte le provincie. Non dubitiamo che il Governo italiano si sia adoperato a tal fine con intelligente sollecitudine, ma dobbiamo rammaricarci che non ha ottenuto l'intento\". Nello stesso anno, l'Intendenza di Finanza di Brescia rendeva noto che con decreto regio del 25 settembre, la sezione di Hano della Dogana di Gargnano veniva elevata a Dogana di II ordine e III classe.\nNel 1894 apprendiamo che l'importazione consisteva in: \"Carne fresca della Valle di Vestino importata per la Dogana di Casello, totale 196 q. Burro fresco della Valle Vestino importato per la Dogana di Casello, totale 2.048 q. Formaggio della Valle Vestino importato per la Dogana di Casello, totale 63.773 q.\".\nNel 1897 l'Annuario Genovese chiariva le nuove disposizioni riguardanti la fiscalit\u00e0 dei prodotti importati: \"Per effetto del trattato con l'Austria-Ungheria, il burro di Valle Vestino, importato per la dogana di Casello con certificati di origine, rilasciati dalle autorit\u00e0 competenti, \u00e8 ammesso al dazio di lire 6.25 il quintale se fresco, ed al dazio di lire 8,75 il quintale, se salato, fino alla concorrenza di 65 quintali per ogni anno.\nPer effetto del trattato con l'Austria-Ungheria, il \"brindsa\", specie di formaggio di pecora o di capra, di pasta poco consistente, e ammesso al dazio di lire 3 il quintale, fino alla concorrenza di 800 quintali al massimo per ogni anno, a condizione che l'origine di questo prodotto dell'Austria-Ungheria sia provata con certificati rilasciati dalle autorit\u00e0 competenti.\nPer effetto dello stesso trattato,il formaggio (escluso il \"brindza\") della Valle Vestino, importato per la dogana di Casello con certificati di origione rilasciati dalle autorit\u00e0 competenti, e am messo al dazio di lire 5.50 il quintale fino alla concorrenza di 25 quintali per ogni anno\".\nNel 1909 la a Direzione delle Dogane e imposte indirette del Regno precisava che i Caselli doganali della Val Vestino erano due, quello della Pato\u00e0la e l'altro quello del Dosso Comione a Capovalle e la via doganale era: \"La strada mulattiera, che dalla Val Vestino mette nel Regno per il ponte Her, ove si dirama in due tronchi che mettono l'uno al Casello, Maderno a Gargnano, e l'altro, seguendo le falde del monte Stino, ad Hano ed Idro, costituisce la via doganale di terra poi transito delle merci in entrata e uscita.\nAutorizzata all'attestazione dell'uscita in transito delle derrate coloniali, del petrolio ed altri generi di consumo, compreso il sale, trasportati per la dogana di Riva di Trento e destinati ai bisogni degli abitanti in Val Vestino\".\nTra i vari avvicendamenti di servizio presso il Casello Doganale si ricorda nel 1911 quello del brigadiere scelto Aiuto Stefano assegnato, a domanda, alla reggenza della Dogana di Stromboli che venne sostituito, a domanda, dal brigadiere Aurelio Calva della Dogana di Luino.\nIl contrabbando del 1800.\nIl contrabbando delle merci per evitare i dazi di importazione fu un problema secolare per quegli stati confinanti con la Val Vestino. Gi\u00e0 nel 1615 il provveditore veneto di Sal\u00f2, Marco Barbarigo, riferiva che \"non si ha potuto usare tanta diligenza che non se sia passato sempre qualcuno per quei sentieri scavezzando i monti per la Val di Vestino et con proprij barchetti traghettando il lago d'Idro et anco per terra, entrando nella Val di Sabbio nel bresciano andarsene al suo viaggio\". In tal modo allertava il Consiglio dei Dieci sulla permeabilit\u00e0 dei confini di stato nelle zone montane con la stessa Repubblica di Venezia che poteva ovviamente diventare particolarmente pericolosa nel casi di passaggi di banditi, contrabbandieri o per persone che violavano le misure sanitarie eccezionali, la nota \"quarantena\", che veniva applicata ai viaggiatori provenienti da luoghi dove erano scoppiate.\nVerso il 1882 il Regno d'Italia complet\u00f2 la cinturazione dei confini di Stato della Val Vestino con la costruzione dei tre citati Caselli di Dogana presidiati dai militi della Regia Guardia di Finanza. Le cronache narrano che presso il Casello di Dogana di Gargnano, della Pato\u00e0la, il professor Bartolomeo Venturini era solito nascondere il tabacco nel cappello per sfuggire ai controlli e alla tassazione.\nNel 1886 una relazione dell'amministrazione delle gabelle del Regio ministero delle Finanze affermava che il contrabbando era favorito dall'aggravamento delle tasse di produzione del Regno, dei dazi di confine e del prezzo dei tabacchi. La frontiera dell'Austria-Ungheria, presidiata da pochi agenti era particolarmente estesa e costoro non erano in grado di contenere \"la fiumana di contrabbando irrompente con sfrontata audacia su tutti i punti di questa estesissima linea\". Cos\u00ec furono instituite nuove Brigate di Finanza tra cui a Idro e Gargnano considerati \"punti esposti\".\nBollone come Moerna, ma in generale tutti gli abitati di Valle e dell'Alto Garda Trentino e Bresciano, terre prossime alla linea di confine, diventarono cos\u00ec un crocevia strategico per il contrabbando di merci tra il territorio della Riviera di Sal\u00f2 e il Trentino attraverso la zona montuosa del monte Vesta, del monte Stino e dei monti della Puria. Lo storico toscolanese Claudio Fossati (1838-1895) scriveva nel 1894 che il contrabbando dei valvestinesi era l'unico stimolo a violare le leggi in quanto era fomentato dalle ingiuste tariffe doganali, dai facili guadagni e dalla povert\u00e0 degli abitanti.\nNel 1894 \u00e8 documentato il contrasto al fenomeno: l'Intendenza di Brescia comunicava che il brigadiere Rambelli Giovanni in servizio al Casello di Gargnano ottenne il sequestro di chilogrammi 93 di zucchero e chilogrammi 1.500 di tabacco di contrabbando e fu premiato con lire 25. La guardia Bacchilega Luigi in servizio alla sezione di Dogana di Bocca di Paolone ottenne il sequestro di chilogrammi 47 di zucchero con l'arresto di un contrabbandiere e l'identificazione di un'altra persona, fu premiato con lire 15. Lo stesso Bacchilega Luigi e la guardia Carta Giuseppe ottennero il sequestro di chilogrammi 70 di zuccherocon l'arresto di un contrabbandiere e furono premiati con lire 30 per la pima operazione e con lire 20 per la seconda. Nello stesso anno il comandante della Regia Guardia di Finanza del Circolo di Sal\u00f2 ispezion\u00f2 la sede di Gargnano, il Casello di Gargnano e la sezione di Hano.\nDonato Fossati (1870-1949), il nipote, raccolse la testimonianza di Giacomo Zucchetti detto \"Astrologo\" di Gaino, un ex milite sessantenne della Regia Guardia di Finanza, pure soprannominato per la sua appartenenza al Corpo, \"Spad\u00ec\", in servizio nella zona di confine tra il finire dell'Ottocento e l'inizio del Novecento, il quale affermava che \"i contrabbandieri due volte la settimana in poche ore, sorpassata la montagna di Vesta allora linea di confine coll'Austria e calati a Bollone, ritornavano carichi di tabacco, di zucchero e specialmente di alcool, che rivendevano ai produttori d'acqua di cedro specialmente\" della Riviera di Sal\u00f2.. Al contrario per importare merci di contrabbando dal basso lago di Garda, i contrabbandieri di Val Vestino si avvalevano dell'approdo isolato della \"Casa degli Spiriti\" a Toscolano Maderno. Qui sbarcate le merci e caricatele a basto di mulo, salivano per il ripido sentiero di Cecina inoltrandosi furtivamente oltre la linea doganale eludendo cos\u00ec la vigilanza della Regia Guardia di Finanza. Noto \u00e8 pure il caso a fine secolo, del brigadiere del Casello di Gargnano che recandosi, senza armi e in abiti civili, a Bollone per compiere le indagini sul traffico illecito di confine, cre\u00f2 un caso diplomatico tra i due Paesi.\nNel 1903 una forte scossa di terremoto fu avvertita al Casello di Gargnano passata la mezzanotte del 30 al 31 maggio producendo dei danni lievi alla struttura senza pregiudicarne l'operativit\u00e0 mentre riferirono i militari che pass\u00f2 inosservata la scossa principale delle 8 e trenta del 29 maggio.\n1862. La caccia ai soldati disertori napoletani e ai loro complici contrabbandieri.\nUn episodio accaduto nell'inverno del 1862 sulle sponde del lago di Garda riguardante la caccia a dei disertori napoletani, si inserisce nel contesto nazionale del diffuso fenomeno della diserzione di giovani meridionali chiamati al servizio militare obbligatorio nel nord Italia, che si manifest\u00f2 come risposta politica di dissenso al nuovo governo del Regno, ritenuto colpevole di una condotta autoritaria e repressiva nel meridione.\nDifatti il 9 gennaio del 1862 la notizia diffusa della diserzione di alcuni soldati di origine napoletana di stanza in un reparto del Regio esercito a Sal\u00f2, ex appartenenti alla disciolta armata borbonica, mise in allarme l'apparato di polizia della Guardia Nazionale innescando la caccia ai fuggitivi e ai loro complici, due contrabbandieri di Valle, lungo la linea di confine nella valle del torrente Toscolano. La notizia dell'evento fu pubblicata da il giornale \"Il Faro\" di Livorno in un articolo dell'11 gennaio: \"Gargnano, 11 Gennaio. Scrivono al medesimo giornale: La sera del 9 corrente disertavano dal distaccamento di Sal\u00f2 dieci soldati napoletani, e quella R. Intendenza ne trasmetteva tosto l'avviso nell'istessa sera a mezzo di un Carabiniere a cavallo alle nostre autorit\u00e0. Non sappiamo per qual motivo, solo questa mattina circa alle 7 1/2 venisse comunicato il fatto alla nostra Guardia Nazionale, sebbene tre pattuglie dirette dal luogotenente sig. Chignola si portassero tosto a perlustrare i monti e strade del confine onde precludere ed arrestare i fuggenti, ebbero la malaugurata delusione di sapere che poco prima i detti disertori avevano varcato il confine diretti da certo Salvadori Antonio di Bollone soddito austriaco, che da una di esse veniva arrestato come cooperatore alla fuga in unione di certo Mazza di Magasa pure suddito austriaco.\n\u00c8 noto che i disertori si fermarono a Camerate su quel di Toscolano ove vi \u00e8 lo stabilimento di manifatture del sig. Visentini, e in quella stessa localit\u00e0 \u00e8 par noto che si fermarono altri disertori.\nNel mentre la Guardia Nazionale si merita i dovuti encomi dimostrando come sia compresa dalla nobile missione e pronta in ogni incontro a tutelare l'ordine e reprimere ogni misfatto, avessino bramato che anche la Guardia Nazionale di Toscolano e Maderno avessero cooperato a tale arresto\".\nIn quell'anno si registrarono nel nord Italia, tra l'altro a Monza, Cremona, Casalmaggiore, Lucca, Santa Maria sul confine svizzero, numerose diserzioni, ma anche atti di sedizione e insubordinazione, per motivi politici, di soldati di origine napoletana arruolati nell'Regio esercito, consistenti in ex appartenenti all'esercito borbonico, sconfitto nel 1860 da Giuseppe Garibaldi. I giornali di Milano, di quell'anno, accennavano verso la fine di aprile, alla scoperta di un grave complotto militare reazionario tra i soldati napoletani accasermati negli ospedali di Sant'Ambrogio, e del Monastero maggiore che armati di coltelli e pistole erano pronti a scatenare la rivolta .\nTra i disertori vi era la convinzione che oltrepassato il confine di stato con l'Austria vi era la possibilit\u00e0 di raggiungere il porto di Trieste, imbarcarsi per il sud Italia e affiliarsi al brigantaggio continuando la lotta contro i Piemontesi. La fuga per i pi\u00f9, si dimostr\u00f2 di breve durata e arrestati in Trentino, costoro venivano reclusi nella fortezza di Verona e riconsegnati alle autorit\u00e0 militari italiane .\nUna repubblica dimenticata fra Austria e Italia.\nNell'aprile del 1909 il Bollettino italiano di Legislazione e Statistica Doganale e Commerciale riport\u00f2 un aspetto politico della Val Vestino al punto che fece eco in Europa ma soprattutto in Spagna ove fu prontamente ripreso dal Boletin de la R. Sociedad Geografica de Madrid, Revista de Geografia colonial y mercantil del Maggio-Giugno del 1909. Esso descriveva che: \"nel Trentino sud-occidentale vi era una piccola valle verdeggiante e fertile quasi completamente isolata dal mondo da picchi di 2000 m. di altezza. E' essa la valle di Vestino nel massiccio montuoso che distaccano i monti Tombea e Caplone. La frontiera austro-italiana segue la cresta di queste montagne di roccie dolomitiche, non lontano del lago di Garda, che separano dal lago d'Idro.\nQuesta frontiera forma un angolo acuto che penetra verso il sud nel territorio italiano, girando la citata valle percorsa da un torrente, il Magasino, che getta le sue acque nel lago di Garda, dopo passato per una stretta gola che \u00e8 l'unica porta di comunicazione col mondo.\nQuesta valle costituisce in realt\u00e0 una repubblica, un piccolo Stato, che non \u00e8 stato riconosciuto dai suoi potenti vicini n\u00e8 incluso nelle carte dell'Austria o dell' Italia quando, dopo laboriosi negoziati, furono tracciate le carte delle frontiere.\nIn questo piccolo Stato non havvi governatore, n\u00e8 amministrazione di nessuna specie. Tre volte la settimana vi arriva la posta proveniente dall'Italia.\nI giovani prestano servizio militare in Austria, per\u00f2 gli abitanti non pagano ad essa contribuzione alcuna: viceversa sono italiani di lingua, di razza e di idee. La caratteristica che contraddistingue questa repubblica \u00e8 il regime speciale che ricorda quello della chiesa romana\".\nIl collegamento con Storo e la Valle del Chiese.\nFra il 1897 e il 1898 il governo austriaco, la provincia di Trento e i Comuni valvestinesi diedero il via ai lavori di rifacimento della mulattiera che dal casello di confine con il Regno d'Italia della Pat\u00f2ala, lungo il torrente Toscolano, univa i sei paese con otto ponti di cui sei in pietra, proseguendo da Turano, passando per Persone e Bocca Valle fino a Baitoni di Bondone sul lago d'Idro.\nMa \u00e8 agli inizi 1900 che I Comuni si impegnarono per migliorare definitivamente il loro collegamento con Storo poich\u00e9 risultava che la Valle: \"...\u00e8 come tagliata fuori dal rimanente della Provincia di Trento, ed oggi per accedervi, evitando sentieri da capre, dalla Valle del Chiese conviene toccare il suolo del finitimo Regno [d'Italia]. Negli ultimi tempi, a quanto informarono quei Comuni, ebbero luogo trattative per una strada che li congiungesse con Storo e sarebbero anche loro stati in prospettiva dei contributi della Provincia e dello Stato [Austria]. L'importanza della strada \u00e8 manifesta. I Comuni rinserrati in questa Valle alpestre sono Armo, Bollone, Magasa, Persone e Turano con 1.433 abitanti (1.000 capi di bestiame), impossibilitati gran parte dell'anno ad accedere al loro centro politico, privi di congiunzione, lontani da ogni consorzio, di maniera che essi non valgono i dazi e le monete che vigono in Austria. A questi Comuni dovrebbe aggiungersi quale interessato alla strada anche Bondone con 762 abitanti e Storo, ove farebbe capo, con 1.724 abitanti. La strada dovrebbe partire da Storo (409 m) e con un percorso di kil. 5.600 spingersi fino a Baitoni (m. 400) mettendosi, poco su poco gi\u00f9, a livello. Da Baitoni, toccato Bondone, andrebbe in kil. 10 di sviluppo a puntare alla Bocca di Valle (1392 m. vincendo uno slivello di 992 m.) con una pendenza media del 10%. Dal valico Bocca di Valle fino a Magasa (972 m) la distanza \u00e8 di kil. 4 e mezzo con una pendenza media del 9.33%. Il Comune di Magasa per\u00f2 osserva che pi\u00f9 opportuna ed adattata sarebbe la comunicazione per la strada di Valle [per il Garda].\".\nLa strada carrozzabile non sar\u00e0 mai costruita, rimarr\u00e0 sempre una mulattiera, e nel 1908 si presentava cos\u00ec mal manutenuta che Cesare Battisti, in visita alla Valle, percorrendola a piedi, la defin\u00ec nella sua \"Guida alle Giudicarie\": \"assai disagevole\".\nI patrioti Cesare Battisti e Tullio Marchetti.\nCesare Battisti, spinto dai suoi studi geografici e sociologici ma probabile anche per fini spionistici a sostegno dell'Italia, visit\u00f2 la Val Vestino nel 1908. Da Bondone sali la mulattiera fino a Bocca di Valle per poi scendere a Persone, Turano e Moerna. Nella sua \u00abGuida delle Giudicarie\u00bb del 1909, dopo aver raccolto informazioni tra gli anziani del posto, scrive tra l'altro: \u00abValvestino \u00e8 una Valle che fa parte del Trentino e, quindi, dell\u2019Austria. Allorch\u00e9, nel 1860, si venne alla delimitazione dei confini fra Austria e Italia, la prima lasci\u00f2 ai paesi della Valvestino il diritto d\u2019opzione; ed essi dichiararono fedelt\u00e0 al governo austriaco\u00bb. Battisti defin\u00ec tra l'altro la posizione di Armo la migliore della Valle e contribu\u00ec ulteriormente allo studio sociologico sulla Val Vestino con uno scritto sull'attivit\u00e0 tipica dei carbonari e la loro migrazione temporanea in Alta Italia e in Europa edita da \u00abIl Popolo\u00bb a Trento nell'aprile del 1913.\nLa zona, come tutto il Trentino sud occidentale, suscit\u00f2 in quegli anni una notevole e particolare curiosit\u00e0 investigativa da parte delle autorit\u00e0 militari italiane e, cos\u00ec nel 1911, fu nuovamente percorsa e scrutata, sotto le mentite vesti di un alpinista per ovviare alla naturale diffidenza dei locali agli estranei o a quella della gendarmeria, dall'ufficiale degli alpini e agente del servizio segreto, Tullio Marchetti, trentino di Bolbeno. \nDifatti ai vertici dell'esercito, il generale Tancredi Saletta capo di Stato maggiore del Regio esercito, non manc\u00f2 di rispolverare il vecchio piano del generale Enrico Cosenz, secondo cui, in caso di conflitto con l'Austria-Ungheria, occorreva agire aggressivamente sul saliente delle valli di Sole, di Non e Val Vestino, occupandole prima di attaccare a oriente, sull'Isonzo. Per fare ci\u00f2 bisognava compiere le necessarie rilevazioni topografiche, tattiche e logistiche, e Marchetti prima di agire personalmente sul terreno si coordin\u00f2 con altri ufficiali terminali di reti nella regione, come il trentino Aristide Manfrin e il capitano dei carabinieri Giacinto Santucci responsabile di una rete di informatori operanti in Trentino.\nCon l'intento di documentarsi sulla morfologia dei luoghi, Marchetti tracci\u00f2 lo sviluppo delle strade di comunicazioni tra la riviera gardesana e le Giudicarie, la logistica, la tattica e attivare una possibile rete informativa lungo la linea di operazioni in vista di un probabile conflitto con l'Austria. Cos\u00ec predispose negli anni una serie di monografie a carattere geografico-militare, su varie aree montuose e sulle linee delle possibili operazioni militari anche la Val di Sole, di Non, le Giudicarie e il basso Sarca con schizzi annessi, che vennero trasmesse al Comando del Corpo di Stato Maggiore di Roma. In uno scritto privato degli anni '50 del secolo scorso defin\u00ec ironicamente Magasa \"una metropoli\" vista la sua esigua popolazione.\nSulla base di queste informative, nei mesi precedenti lo scoppio della prima guerra mondiale del 1915, lo Stato maggiore del Regio esercito in due riunioni tenute a Verona e a Brescia conferm\u00f2 l'intenzione di \"eliminare il saliente della Val Vestino\" dalla presenza di truppe austriache. Difatti con l'inizio del conflitto, il 25 maggio, Moerna fu prontamente occupata dalla fanteria del Regio Esercito italiano proveniente dal monte Manos e da Capovalle. Al seguito della truppa vi era il noto scrittore Mario Mariani, corrispondente di guerra del quotidiano \"Il Secolo\" che scriveva: \"\"Quando il sole era gi\u00e0 alto la batteria raggiungeva la frontiera. I pali austriaci erano gi\u00e0 stati rovesciati. Un bersagliere ciclista che tornava d'oltre confine gridava passando e pedalando a rotta di collo per salite ripide e voltate al ginocchio: \"Il mio plotone \u00e8 a Moerna, gli austriaci scappano\". La colonna rispondeva: \"Viva l'Italia!\"\". Nel luglio 1917 vi transit\u00f2, proveniente da Capovalle, anche il re Vittorio Emanuele III in ispezione alle linee fortificate della Val Vestino.\n1944-1945. La \u201cLinea blu\u201d di difesa nazista.\nL\u2019organizzazione Todt, creata da Fritz Todt, ministro degli Armamenti e degli Approvvigionamenti del Terzo Reich, \u00e8 stata un\u2019impresa di costruzioni che oper\u00f2 dapprima nella Germania nazista, e successivamente, in tutti i paesi occupati dalla Wehrmacht. Il ruolo principale dell\u2019impresa fu la costruzione di strade, ponti e altre opere fondamentali per le armate tedesche, come la fabbricazione di linee difensive tedesche in Italia: la Linea Gustav, la Linea Gotica e, appunto, la Linea Blu, o \u201cBlaue Linie\u201d, \u201cBlaue II\u201d o \u201cLinea Alpina\u201d che dall'intersezione del confine svizzero-austriaco scendeva per circa 400 chilometri a sud est verso il bresciano, il lago d\u2019Idro, salendo poi a nord del lago di Garda in Trentino e della provincia di Belluno seguitando fino a Monfalcone e Fiume e sfruttava ove era possibile i manufatti della Grande Guerra. \nL\u2019organizzazione oper\u00f2 in stretta sinergia con gli alti comandi militari durante tutta la seconda guerra mondiale, arrivando ad impiegare al lavoro coatto ma anche volontario, remunerato, di pi\u00f9 di 1.500.000 uomini e ragazzi, di cui 170.000 in Italia, 11.000 nel solo bresciano e i lavoratori adulti erano esentati dal prestare servizio militare obbligatorio nelle forze armate della Repubblica Sociale Italiana, evitando altres\u00ec la deportazione nei campi di lavoro in Germania. Dal luglio del 1944, su ordine di Adolf Hitler, che eman\u00f2 la direttiva numero 60, e sotto la giurisdizione nel settore ovest di Franz Hofer, gauleiter dell\u2019Alpenvorland (che comprendeva le ex province italiane di Belluno, Bolzano e Trento), iniziarono i cantieri dei lavori della cosiddetta \u201cLinea blu\u201d, la linea che avrebbe dovuto garantire il blocco dell\u2019avanzata degli angloamericani verso il nord. Nella bassa Vallecamonica e nella zona del lago di Garda e d\u2019Idro doveva sbarrare la strada verso il Trentino ed il Cantone dei Grigioni in Svizzera. Nell\u2019alto Garda Bresciano e nella Valle Sabbia furono costruite opere per appostamenti difensivi di artiglieria, camminamenti e ricoveri ipogei sul monte Manos, sul monte Carzen, sul monte Stino, nell'ex comune di Moerna e sulle alture della sponda orientale del lago d\u2019Idro impiegando operai locali e della Val Vestino, pi\u00f9 a sud i lavori interessarono il monte Pizzocolo e il monte Castello di Gaino, capo Ream\u00f2l a Limone sul Garda e la riviera del Garda da Gargnano a Gardone Riviera con la costruzione di bunker a servizio dei vari ministeri della RSI. Nell\u2019aprile del 1945 l\u2019opera poteva definirsi completa ma non fu mai presidiata o armata e tantomeno impiegata dall\u2019esercito tedesco a causa del crollo del fronte italiano e alla successiva fine del conflitto.\nSimboli.\nLo Stemma Comunale \u00e8 stato concesso con Decreto del Presidente della Repubblica, Giorgio Napolitano, in data 28 settembre 2007. Descrizione araldica dello Stemma:\nSimbologia: nella prima partizione \u00e8 raffigurata la torre campanaria della Pieve di San Giovanni Battista a Turano, nella seconda il leone rampante simbolo araldico dei conti Lodron feudatari della Val Vestino per circa otto secoli.\nMonumenti e luoghi di interesse.\nArchitetture religiose.\nLa chiesa di San Giovanni Battista.\nLa chiesa di San Giovanni Battista \u00e8 situata a Turano. Le prime notizie risalgono al 15 novembre 928 e sono contenute nel famoso testamento del vescovo veronese Nokterio, ove viene citata come la chiesa di Santa Maria. Filiale della chiesa di Tignale divenne pure pieve della Val Vestino, rettoria e parrocchia. Conserva un dipinto raffigurante la decollazione di San Giovanni Battista opera del pittore gardesano Giovanni Andrea Bertanza di Padenghe sul Garda. Sulla torre del campanile \u00e8 visibile ancor oggi scolpito nella pietra lo stemma Scaligero, ossia una scala a cinque pioli in palo. Al riguardo un anonimo di Bagolino lasci\u00f2 scritto che la Valle fu concessa in feudo ai conti di Lodrone in permuta del feudo di Bagolino il 6 aprile 1452, e allorquando nel 1579 i Commissari dell'Arciduca d'Austria pretesero il giuramento di fedelt\u00e0 dai Valvestinesi, questi si rifiutarono perch\u00e9 il loro feudo non faceva parte del principato di Trento. Tale notizia \u00e8 priva di veridicit\u00e0 storica e fu smentita da Bartolomeo Corsetti, presbitero benacense, storico e latinista, nel suo scritto \u201c\"Memorie dell'antica Casa di Lodrone\"\u201d edito nel 1693.\nVi si celebra la festa del santo patrono della Valle il 29 agosto, la festivit\u00e0 di Nostra Signora della Neve il 5 agosto alla quale era anticamente consacrata e l'ultima domenica di agosto la \"Festa del Perdono\" che secondo la tradizione locale fu istituita da papa Alessandro III nel 1166 che transit\u00f2 nella zona.\nIl prato antistante l'entrata della Chiesa anticamente era chiamato \"Prato della Pica\" in quanto in antico venivano lette o sentenziate le condanne capitali emanate dai conti di Lodrone, feudatari della Valle.\nTra la fine del Cinquecento e primi anni del Seicento la Pieve fu retta da sacerdoti dalla condotta discutibile: don Lorenzo Bartelli nel giugno 1600 inviava una supplica a papa Clemente VIII per essere assolto dalla colpa dell'omicidio del cognato Stefano Zuaboni commesso nel 1592 per difendere la sorella angustiata dalle continue angherie domestiche, mentre don Giovanni Antonio Marzadri, rivale della banda di Giovanni Beatrice, fu giustiziato a Sal\u00f2 nel 1609 per ordine della magistratura della Serenissima in quanto ritenuto colpevole di omicidi e nefandezze varie.\nAree naturali.\nIl Monte Stino.\nCon la sua imponenza, il Monte Stino, sovrasta l'abitato di Moerna. \u00c8 un sito botanico di grande importanza e fu erbotrizzato dai pi\u00f9 grandi botanici europe\u00ec. Nei secoli passati, data la sua posizione strategica di frontiera tra l'impero d'Austria e il regno d'Italia, assunse un ruolo importante nel controllo dei passaggi tra il Trentino e la Valle Sabbia o il Lago di Garda.\nC\u00f9el Zanzan\u00f9.\nIl C\u00f9el Zanzan\u00f9 situato in localit\u00e0 Martelletto nella parte meridionale della Valle del Droanello, fu un noto rifugio di briganti del '600.\nLa pratica delle carbonaie.\nSulle montagne del Comune sono presenti numerose e antiche aie carbonili simbolo di una professione ormai scomparsa da decenni. Quella della carbonaia, pojat in dialetto locale, era una tecnica molto usata in passato in gran parte del territorio alpino, subalpino e appenninico, per trasformare la legna, preferibilmente di faggio, ma anche di abete, carpino, larice, frassino, castagno, cerro, pino e pino mugo, in carbone vegetale. I valvestinesi erano considerati degli esperti carbonai, carbon\u00e8r cos\u00ec venivano chiamati, come risulta anche dagli scritti di Cesare Battisti. I primi documenti relativi a questa professione risalgono al XVII secolo, quando uomini di Val Vestino richiedevano alle autorit\u00e0 della Serenissima i permessi sanitari per potersi recare a Firenze e a Venezia. Essi esercitarono il loro lavoro non solo in Italia ma anche nei territori dell'ex impero austro-ungarico, in special modo in Bosnia Erzegovina, e negli Stati Uniti d'America di fine Ottocento a Syracuse-Solvay.\nNonostante questa tecnica abbia subito piccoli cambiamenti nel corso dei secoli, la carbonaia ha sempre mantenuto una forma di montagnola conica, formata da un camino centrale e altri cunicoli di sfogo laterali, usati con lo scopo di regolare il tiraggio dell'aria. Il procedimento di produzione del carbone sfrutta una combustione imperfetta del legno, che avviene in condizioni di scarsa ossigenazione per 13 o 14 giorni.\nQueste piccole aie, dette localmente ajal, jal o gial, erano disseminate nei boschi a distanze abbastanza regolari e collegate da fitte reti di sentieri. Dovevano trovarsi lontane da correnti d'aria ed essere costituite da un terreno sabbioso e permeabile. Molto spesso, visto il terreno scosceso dei boschi, erano sostenute da muri a secco in pietra e nei pressi il carbonaio vi costruiva una capanna di legno per riparo a s\u00e9 e alla famiglia. In queste piazzole si ritrovano ancor oggi dei piccoli pezzi di legna ancora carbonizzata. Esse venivano ripulite accuratamente durante la preparazione del legname.\nA cottura ultimata si iniziava la fase della scarbonizzazione che richiedeva 1-2 giorni di lavoro. Per prima cosa si doveva raffreddare il carbone con numerose palate di terra. Si procedeva quindi all'estrazione spegnendo con l'acqua eventuali braci rimaste accese. La qualit\u00e0 del carbone ottenuto variava a seconda della bravura ed esperienza del carbonaio, ma anche dal legname usato. Il carbone di ottima qualit\u00e0 doveva \"cantare bene\", cio\u00e8 fare un bel rumore. Infine il carbone, quando era ben raffreddato, veniva insaccato e trasportato dai mulattieri verso la Riviera del Garda per essere venduto ai committenti. Di questo carbone si faceva uso sia domestico che industriale e la pratica cadde in disuso in Valle poco dopo la seconda guerra mondiale soppiantato dall'uso dell'energia elettrica, del gasolio e suoi derivati .\nSociet\u00e0.\nStruttura della popolazione dal 2002 al 2019.\nL'analisi della struttura per et\u00e0 di una popolazione considera tre fasce di et\u00e0: giovani 0-14 anni, adulti 15-64 anni e anziani 65 anni ed oltre. In base alle diverse proporzioni fra tali fasce di et\u00e0, la struttura di una popolazione viene definita di tipo \"progressiva\", \"stazionaria\" o \"regressiva\" a seconda che la popolazione giovane sia maggiore, equivalente o minore di quella anziana.\nLo studio di tali rapporti \u00e8 importante per valutare alcuni impatti sul sistema sociale, ad esempio sul sistema lavorativo o su quello sanitario.\nIndicatori demografici.\nPrincipali indici demografici calcolati sulla popolazione residente a Valvestino.\nAmministrazione.\nFino al 1934 esso faceva parte del Trentino e, quindi, dell'Impero austro-ungarico fino al 1918. A memoria di ci\u00f2 rimane il curioso fatto che Valvestino, assieme al Comune di Magasa, pur essendo in provincia di Brescia, \u00e8 sottoposto al catasto (e al collegato sistema tavolare) vigente in Trentino e alla competenza giudiziaria del Tribunale di Rovereto. Il Comune di Valvestino fu creato nel 1931 dalla soppressione di quello di Turano e con l'unione degli antichi ex municipi di Armo, Bollone, Moerna, Magasa e Persone. Magasa nel 1947 si separ\u00f2, tornando ad essere comune autonomo. La citt\u00e0 di Roma ha dedicato una strada al comune di Valvestino, che si trova nella frazione di Palmarola, regione Municipio Roma XIV con il CAP 00135 e cos\u00ec pure la citt\u00e0 di Brescia.\nProposta di riaggregazione al Trentino-Alto Adige.\nInsieme a numerosi altri comuni in situazioni simili, la popolazione di Valvestino ha richiesto in seguito di essere nuovamente annessa alla provincia di Trento. Nel 2005 il comune ha aderito all'\"Associazione dei comuni confinanti\" e dal 2007 i due comuni di Valvestino e di Magasa, con l'appoggio di comitati spontanei di cittadini, si sono attivati per l'indizione di un referendum.\nNel comune di Valvestino, il 21 e 22 settembre 2008, contemporaneamente al comune di Magasa si \u00e8 tenuto il referendum per chiedere alla popolazione di far parte integrante della regione Trentino-Alto Adige sotto la provincia di Trento. Il risultato \u00e8 stato positivo nonostante l'elevato quorum richiesto dal referendum (maggioranza degli aventi diritto al voto).\nIl 7 ottobre 2009 il senatore Claudio Molinari, del Partito Democratico, ha presentato un disegno di legge per il ritorno del Comune di Valvestino e Magasa nella Regione Trentino-Alto Adige/S\u00fcdtirol.\nIl 18 maggio 2010 il Consiglio regionale Trentino-Alto Adige approvava quasi all'unanimit\u00e0 dei votanti una mozione per l'aggregazione alla Regione dei comuni di Magasa, Valvestino e Pedemonte attivando la Giunta per \"sollecitare nelle sedi competenti, il tempestivo e positivo esame dei Disegni di legge costituzionale\" depositati in Parlamento a Roma e il 14 aprile del 2015 il Consiglio regionale della Lombardia si esprimeva allo stesso modo approvando la mozione che esprimeva parere favorevole al passaggio al Trentino dei due comuni."}
{"id": "29431", "revid": "1178", "url": "https://it.wikipedia.org/wiki?curid=29431", "title": "Figure retoriche", "text": ""}
{"id": "29432", "revid": "1543377", "url": "https://it.wikipedia.org/wiki?curid=29432", "title": "Verolanuova", "text": "Verolanuova (\"Er\u00f6lan\u00f6a\" in dialetto bresciano) \u00e8 un comune italiano di 8 010 abitanti della provincia di Brescia in Lombardia.\nGeografia fisica.\nGeologia.\nIl suolo verolese \u00e8 costituito dai depositi alluvionali del periodo Olocene, datato quindi a partire da 20.000 anni fa e non ancora conclusosi. Questi depositi formarono strati consistenti dello spessore complessivo di oltre 150 metri che poggiano su una coltre pi\u00f9 antica, databile ad oltre 2.000.000 di anni fa (Pleistocene), generalmente impermeabile.\nLa pianura verolese, pertanto, come del resto quella dei paesi vicini e della bassa bresciana in genere, \u00e8 il risultato dell'opera millenaria dovuta al trasporto, al riempimento del mare preesistente ed alla sedimentazione dei materiali portati dai fiumi Oglio, Stronee Mella (oltre a tanti altri ora ridotti a fossi, scarpate o scomparsi del tutto). Questo lentissimo lavoro iniziato nell'era Quaternaria, sub\u00ec una intensificazione soprattutto dopo le glaciazioni e dur\u00f2 pi\u00f9 di 3 milioni di anni.\nLa pianura \u00e8 dunque l'esito di una colossale opera effettuata dai ghiacciai e dai fiumi che erodono le Alpi e trasportano materiale a valle. Secondo la pendenza, la velocit\u00e0 ed il percorso dei fiumi, tali materiali si sono depositati dai pi\u00f9 grossi (pietre, ciottoli) ai pi\u00f9 fini (ghiaia, sabbia, argilla e limo).\nAncora ignote le vicende dei fiumi durante queste lunghe ere. Si ipotizza solo che fossero molti di pi\u00f9 e che si siano pian piano accorpati.\nSul finire delle glaciazioni la pianura padana si present\u00f2 come un'area malsana e paludosa. Ciononostante verranno a prendervi dimora i primi uomini. Siamo cos\u00ec alle soglie della preistoria.\nOrigini del nome.\nSecondo P. Guerrini Verola deriverebbe da \"vigriola\", termine che significa \"terreni incolti\"; in un altro opuscolo basandosi sul dialetto er\u00f6la, egli risale all'etimo \"era = aia\" e conclude che \"verola\" significa piccola aia;Secondo D. Olivieri il nome di V\u00e9rola sembrerebbe riflettere villula, se pure non un latino viriola, 'cerchietto', allusivo, in tal caso, al fiumicello Verrone (che oggi \u00e8 detto Strone);\nSecondo A. Gnaga Verola \u00e8 il nome volgare dell'edera \"elix\"; \"Vegher = terreno incolto e non lavorato\"; etimologia: se la pronuncia \u00e8 Ver\u00f2la forse \u00e8 l'alterazione di Verona, nome reto-ligure,se \u00e8 V\u00e9rola forse \u00e8 derivato da \"villula\";\nSecondo N. Bottazzi in origine \"Virola\" o \"Verola\" si riferisce probabilmente al fiume locale largo una dozzina di metri e che venne nominato poi Strone dai Longobardi da \"stro\" che nelle lingue germaniche significa fiume. Il nome di Virola pass\u00f2 o rimase ai due villaggi che sorsero o che sorgevano nei due luoghi ove il fiume abbandonando il suo rettilineo andamento da nord verso sud fa un doppio gomito a forma di Z per poi riprendere in entrambe le localit\u00e0 la sua direzione normale. \u00c8 a questo virare del fiume che deve risalire Verola, toponimo al diminutivo.\nStoria.\nTestimonianze preistoriche.\nNel territorio verolese non vi sono tracce rilevanti di presenze umane e men che meno di centri abitati.\nLungo il corso del fiume Oglio, tuttavia, sono testimoniati spostamenti e frequentazioni con piroghe di gruppi preistorici, certamente dal Neolitico in poi, come dimostrano tanti ritrovamenti di resti di queste primitive imbarcazioni a nel suo alveo.\nLa mancanza di abbondanti reperti non significa che questa zona fosse allora sconosciuta o non attraversata dagli uomini del tempo ma, soltanto che essi non vi si stanziarono per lunghi periodi.\nC'\u00e8 da ricordare che la zona era paludosa, che il Mella sfociava nell'Oglio e che questi fiumi, parecchio pi\u00f9 estesi di oggi, erano caratterizzati da forte instabilit\u00e0.\nA Verolanuova, in localit\u00e0 \"Dosso Negrone\", sono stati trovati nell'Ottocento, due reperti di bronzo attribuiti alla cultura del Bronzo medio (1600 - 1200 a.C.) presentati alla \"Esposizione di archeologia preistorica e delle belle arti della provincia di Brescia\" nel 1875\nMateriali ceramici della stessa epoca e tre piroghe di difficile datazione sono stati trovati nella vicina Monticelli d'Oglio tra il 1957 ed il 1967.\nIl ritrovamento pi\u00f9 antico finora scoperto ai confini del territorio verolese \u00e8 avvenuto a Bassano Bresciano, nei pressi di Fornace Quadri, i cui reperti vengono attribuiti al Neolitico.\nLa protostoria.\nPrima dell'invenzione e dell'uso diffuso della scrittura (X - V secolo a.C.) in Lombardia si registrano fenomeni antropologici di notevole interesse. Nella bassa pianura a nord dell'Oglio le genti che vi risultano stanziate presentano una maggiore e meglio definita territorialit\u00e0 stabilita sulla base dei caratteri di somiglianza e sulla scorta della loro cultura materiale ovvero, su quali utensili adoperavano.\nL'epoca successiva (500 - 350 a.C.) ci introduce nella storia vera e propria tramite un lento ma evidente cambiamento tecnologico e culturale dovuto all'arrivo in pianura di genti portatrici: Liguri, Veneti, Etruschi e Celti.\nNel territorio del bresciano si stanzi\u00f2 il popolo celtico dei Cenomani, organizzato per gruppi tribali ma con federazione e governo unico a Brescia. Queste trib\u00f9 si sono diffuse nelle zone pi\u00f9 fertili della pianura e di preferenza su dossi o terrazze nei pressi dei fiumi. Numerosi i reperti ritrovati dagli archeologi in tutta la pianura bresciana. Significativi sono anche i \"relitti\" linguistici ancora presenti nei nomi locali di fiumi, paesi, cascine, persone, piante, animali, utensili, vie.\nLocalit\u00e0 sicuramente celtico - cenomaniche nei dintorni del territorio verolese sono:\nLa formazione del sistema territoriale e urbano.\nLa pianura a sud di Brescia \u00e8 stata teatro di vari e travagliati avvicendamenti aventi come discriminante sempre il fiume Oglio.\nIn epoca romana, tale confine naturale, per quanto a lungo rispettato, ad un certo punto non fu pi\u00f9 limite ai coloni del territorio di Cremona che si spinsero a nord del fiume per una profondit\u00e0 di parecchi chilometri.\nLo attestano le tracce di centuriazione del medesimo orientamento di quella cremonese. Quest'ultima indicazione suggerisce che l'Oglio fu superato in occasione della spartizione delle terre ai veterani quando i fondi cremonesi si rivelarono insufficienti non solo verso Mantova, ma anche in altre direzioni. Condizioni di incertezza nel confine si presentarono nell'Alto medioevo, quando Brescia, allora assai pi\u00f9 potente di Cremona, si spinse a sud dell'Oglio con le giurisdizioni civile ed ecclesiastica.\nIn epoca comunale fu operata una grande sistemazione idraulica con la deviazione dall'Oglio di numerose rogge nella parte occidentale della pianura. Il terreno presenta oggi una variet\u00e0 di segni sovrappostisi nel tempo di lettura non facile, pi\u00f9 spesso appariscenti e ingannevoli che orientativi, al punto di rendere vani molti tentativi degli studiosi. Nel bresciano \u00e8 possibile identificare quattro orientamenti diversi:\nLa Brescia - Cremona non \u00e8 ricordata n\u00e9 \u00e8 segnata da pietre miliari, la sua esistenza poggia su semplici accenni in fonti letterarie: Tacito menziona una Porta Brixiana a Cremona, gli \"Atti dei martiri Faustino e Giovita\" collocano il martirio \"Foris civitatem in via Cremonensi\". A questa via si riferiscono anche documenti del tardo Medioevo; importanti reperti epigrafici ed archeologici a Bagnolo, Manerbio, Pontevico - luoghi che tradiscono nel nome l'origine latina - fissano almeno tre punti del percorso. \u00c8 possibile ricostruirne il tracciato pi\u00f9 precisamente nel modo seguente: usciva dalla citt\u00e0 romana in prossimit\u00e0 dell'antica porta Matulfa, percorreva le attuali vie Crispi, Zima, Cremona, e proseguiva sotto forma di rettifilo fino all'altezza di S. Zeno attraverso C.na Pontevica, da qui coincideva con la SS 45 bis.\nA Pontevico - probabilmente un po' pi\u00f9 ad oriente di oggi - superava l'Oglio e quindi si identificava con il Decumanus Maximus della centuriazione cremonese.\nProbabilmente una seconda strada pi\u00f9 occidentale collegava Brescia a Cremona attraverso un'area popolosa coincidente con Verziano, Flero, dove sono state trovate dediche a Mercurio.\nIl momento di Augusto fu decisivo per lo sviluppo della rete viaria e l'intensificarsi della rete dei traffici. L'importanza delle singole strade vari\u00f2 nel tempo, a seconda delle funzioni cui esse assolvevano, ma tra le molte vie si distinguevano la Brescia - Cremona nel periodo repubblicano e la Milano - Verona in quello imperiale.\nIl quadro dei rapporti di Brescia con le altre citt\u00e0, per quanto frammentario, indica legami particolarmente intensi con Verona e Cremona.\nDa tutto ci\u00f2 si nota che la zona tra Brescia e Cremona assunse nell'epoca romana una enorme importanza e da qui si pu\u00f2 risalire alle origini romane di molti paesi della bassa bresciana quali Pontevico, Manerbio (Minervium) ed altri. Questi centri sorsero lungo i tre principali Decumani:\nstrada Cremona - Manerbio - Brescia,\nstrada Cremona - Quinzano - Brescia,\nstrada Cremona - Orzinuovi - Brescia,\ncostruiti dai Romani per la conquista della Gallia.\nVerolanuova, per\u00f2, a differenza di paesi limitrofi ad uno dei sopracitati Decumani, non ha origini romane accertate (uno storico locale, il Marini, asserisce - peraltro senza prova alcuna - di aver trovato il nucleo del primo accampamento), a causa della sua posizione decentrata, si trova infatti esattamente tra due Decumani.\nComunque le prime notizie con una certa base storica dell'insediamento abitato possono risalire al 1100, anche se si tratta di fonti frammentarie. Esistono notizie risalenti al 945 anche se incerte e non documentabili.\nScrive il Guerini:\n\"Il territorio di Verolanuova, come quello di Verolavecchia, apparteneva al pubblico Demanio. Ancora nel sec. VIII era incolto e denso di boscaglie.\nIntorno al 760 dagli ultimi re longobardi venne assegnato alla nascente Badia di Leno da essi fondata, la bonifica agraria, che doveva essere compiuta da monaci e dai loro vassalli. Difatti nei diplomi imperiali, dove vengono elencati i beni della Badia Leonense si trova sempre accennata una Erola.\nSi \u00e8 dunque dinanzi al nucleo primitivo della bonifica compiuta nei secoli VIII-IX-X-XI di tutto questo vasto territorio agricolo dove, sotto la guida dei monaci di Leno, furono compiute opere ingenti di incremento agrario dai feudatari del monastero.\nFra questi spicca principalmente la famiglia dei Capitani di Gambara, alla storia della quale \u00e8 legata la storia delle due Verola, tanto che Verolanuova era chiamata \"Verola Alghisia\" dal nome di Alghisio Gambara, potente feudatario della Badia di Leno su tutte le terre circostanti della Bassa Bresciana\".\nLa fondazione di Verolanuova.\nDal nord provengono gli Ungari lungo i tre Decumani che attraversano la pianura. Questo popolo form\u00f2 il primo insediamento Verolese sulle rive a nord del fiume Strone, in questo modo l'insediamento era protetto su tre lati dal fiume e dall'altro da un terrapieno di cui si possono vedere ancora i resti. La zona pi\u00f9 antica \u00e8 individuabile nel quartiere che sorge intorno al Castel Merlino, residenza della famiglia Gambara, ed \u00e8 delimitabile da via Ricurva, via Dante e dalla chiesa della Disciplina. Le notizie certificate da atti notarili risalgono solo al 1400 con la carta topografica Malatestiana.\nA tal proposito Mons. Pietro Faita scrisse:\n\"Verolanuova ebbe conferma feudale oltre che da Pandolfo Malatesta (1408) anche da Filippo Maria Visconti (1422) e dalla Repubblica Veneta (1427). Per\u00f2 in data 5 gennaio 1344 l'aveva gi\u00e0 avuta dall'imperatore di Germania, re dei Romani, nella persona del conte Matteo Gambara. Tutte queste conferme erano necessarie perch\u00e9 ad ogni cambiamento di signoria la citt\u00e0 di Brescia tentava di riprendere il controllo sui territori dei Gambara per rendere questa famiglia meno indipendente. Sia nell'archivio di Stato di Brescia che nell'archivio parrocchiale di Verolanuova vi sono copiosi documenti riguardanti l'amministrazione dei beni della famiglia Gambara nonch\u00e9 i loro diritti, privilegi, concessioni, eredit\u00e0, ecc. ...\"\nEt\u00e0 moderna.\nIl nucleo del paese dal palazzo Gambara si espanse dopo l'arrivo degli Ebrei, che edificarono la zona alle spalle del \"Castel Merlino\". Attorno al 1630 venne fondata la chiesa principale del paese, dedicata a S. Lorenzo martire. La costruzione del palazzo comunale di Verolanuova risale alla seconda met\u00e0 del secolo XVI, detto palazzo era la residenza di uno dei due fratelli Gambara, allontanatosi da Castel Merlino per una lite. La piazza principale del paese, Piazza della Libert\u00e0, risale al 1500 come il palazzo del Comune; al tempo infatti questa era parte del giardino privato del Palazzo tant'\u00e8 vero che si pu\u00f2 osservare la sua forma ad anello tipica dei maneggi dell'epoca.\nLa fase storica attendibile successiva al 1600 \u00e8 costituita dal primo Catasto Napoleonico risalente al 13 giugno 1809. Si nota come il paese non abbia subito grandi modifiche urbanistiche in quegli anni. Si estese fino a sotto il fiume Strone, anche se per poche centinaia di metri.\nDa una carta del Catasto Austriaco del 1852 si nota come nell'arco di 45 anni, lo sviluppo urbanistico sia stato tutto sommato ridotto. Il vero grande cambiamento si not\u00f2 nell'area chiaramente destinata alla ferrovia Brescia-Cremona costruita nel 1866.\nDal 1809 al 1898 l'ambiente urbano non si \u00e8 espanso, ha per\u00f2 subito un completamento, ovvero sono state edificate abitazioni e cascine che hanno dato pi\u00f9 organicit\u00e0 alla struttura dell'abitato.\nEt\u00e0 contemporanea.\nGiunti alle soglie della prima guerra mondiale con una situazione stabile data dallo sviluppo ottocentesco per quanto riguarda il periodo inter bellico si pu\u00f2 notare che non esistono significative espansioni abitative, si pu\u00f2 solo ipotizzare la costruzione di singoli edifici, peraltro non documentabile.\nIn seguito alla ricostruzione immediatamente successiva alla Seconda guerra mondiale (1945-1965) il comune di Verolanuova \u00e8 caratterizzato a Nord da uno sviluppo pressoch\u00e9 uniforme con distribuzione semicircolare al limite del preesistente abitato; a Sud del fiume Strone invece l'espansione \u00e8 pi\u00f9 articolata.\nPunti salienti dell'intero sviluppo del primo periodo post bellico sono alcune delle zone industriali pi\u00f9 importanti del Comune quali l'Ocean, sorta sul confine con Verolavecchia a Sud del fiume, un gruppo di calzaturifici a Nord - Est, adiacenti alla strada che porta a Breda Libera ed un grande complesso (nel suo interno integrato verticalmente) per la lavorazione dell'amianto oggi riconvertito.\nAlla stessa epoca risalgono anche le costruzioni del campo sportivo(1965), della scuola elementare(1955), della scuola media (1970) e della casa di riposo per anziani (1963).\nIl periodo analizzato successivamente \u00e8 quello che arriva all'inizio degli anni ottanta.\nAnche in quest'epoca si assiste ad un'espansione di caratteristiche analoghe a quelle della precedente: a Nord dello Strone una fascia limitrofa al preesistente, a Sud invece il completamento della maglia urbana.\n\u00c8 da evidenziare il fatto che a questi anni risale la costruzione del complesso industriale che travalica la circonvallazione Nord, delle due aree industriali presso le cascine Caselle e Bettolino e della nuova sede della scuola superiore di ragioneria (1982).\nGli anni novanta videro un forte incremento industriale nelle aree gi\u00e0 a questa vocazione ed il completamento del tessuto abitativo con le tipologie a schiera e a condominio. Lo sviluppo urbanistico \u00e8 segnato dalla crescita di nuovi quartieri, iniziato negli anni sessanta con i primi villaggi Marcolini, 1969 (Villaggio Rinascita) e 1985 (Villaggio Verola Due), senza per\u00f2 una particolare attenzione alla ubicazione dei servizi.La crisi industriale della fine del XX secolo porta all'insediamento di strutture commerciali di medio e grande interesse che propongono Verolanuova come nuovo polo della Bassa Bresciana. Nel primo decennio del XXI secolo sono realizzate una serie di strutture al servizio della cittadinanza: nuovi ambulatori medici, nuova isola ecologica, piscina scoperta, sede vigili del fuoco, nuovo centro anziani, nuovo asilo di Cadignano, nuovo auditorium, parco pubblico Nocivelli, sistemazione piazza Breda Libera, per elencarne alcuni. Accanto ai servizi ha inizio anche una ripresa degli insediamenti abitativi nella zona sud del paese con la realizzazione di una serie di edifici ad edilizia convenzionata anche in zona nord e il nuovo PL \"Filadelfia\" oltre la ferrovia.\nSimboli.\nLo stemma di Verolanuova \u00e8 contraddistinto dalla ninfa bianca coronata di fiori di campo, la quale stringe nella mano destra tre frecce d'oro e solleva con la sinistra un velo bianco. Essa \u00e8 poggiata su una mezzaluna montante d'argento. Sotto lo scudo, completamente d'azzurro, troviamo su una lista bifida svolazzante di colore azzurro, il motto:\nOvvero, \"Non presa con una promessa ingannevole e neppure con il vincolo dell'amore\". Il gonfalone, invece, \u00e8 formato da un drappo diviso verticalmente in due teli di colore bianco e azzurro (colori principalmente legati alla provincia di Brescia), con al centro lo stemma comunale.\nRicorrenze.\nIl 10 agosto il paese celebra il proprio santo patrono, San Lorenzo Martire, protettore dei diaconi, cuochi, librai, bibliotecari, pasticcieri, vermicellai, pompieri, rosticcieri e lavoratori del vetro.\nSociet\u00e0.\nEvoluzione demografica.\nNegli anni, la crescita del numero di abitanti \u00e8 sempre stata costante fino al 1961, quando si registr\u00f2 una diminuzione dei residenti, i quali scesero fino a abitanti (dai registrati 10 anni fa). Da questo momento la crescita fu maggiore negli anni successivi, fino ad arrivare agli abitanti registrati negli anni 2000. Gli ultimi dati presentati dal comune presentano un numero di residenti registrati di persone.\nEtnie e minoranze etniche.\nSecondo i dati ISTAT al 1\u00ba gennaio 2019 la popolazione straniera residente era di 834 persone, pari al 10,18%. Le nazionalit\u00e0 maggiormente rappresentate in base alla loro percentuale sul totale della popolazione residente sono:\nLingue e dialetti.\nNel territorio di Verolanuova, accanto all'italiano, \u00e8 parlata la lingua lombarda prevalentemente nella sua variante del dialetto bresciano: appartenente alle parlate gallo-romanze e derivante dalla volgarizzazione del latino. Nel dialetto bresciano possiamo trovare fenomeni linguistici simili al francese e alle altre lingue galloromanze, poich\u00e9 il sostrato celtico fu gi\u00e0 presente prima dell'arrivo del latino. Nel lessico riconosciamo prestiti longobardi e nella storia moderna prestiti e neologismi dall'italiano e prestiti da altre lingue europee moderne, frutto delle alterne dominazioni, cui pi\u00f9 recentemente si sono aggiunti prestiti dall'inglese (per esempio: \"f\u00f3bal\" da \"football\").\n\u00c8 tutt'oggi classificato come dialetto lombardo orientale, per via di diversi fenomeni linguistici che lo avvicinano ai dialetti bergamasco, cremasco, soresinese (e solo in parte al cremonese), alto mantovano, aree che storicamente non gravitavano attorno a Milano, e le cui lingue si sono dunque nettamente distinte dal dialetto lombardo occidentale.\nCultura.\nIstruzione.\nScuole.\nVerolanuova \u00e8 sede, oltre alla sua scuola elementare e media, dei seguenti istituti scolastici statali, inerenti al ciclo scolastico della scuola secondaria di secondo grado:\n\u00c8 presente anche il Centro Formativo Provinciale \"\"Giuseppe Zanardelli\".\nArte.\nLe pi\u00f9 importanti opere a livello artistico sono racchiuse all'interno della Basilica Romana minore di San Lorenzo Martire, situata in Piazza Malvestiti. Grazie allo sforzo della famiglia Gambara, numerosi artisti importanti dell'epoca lasciarono il segno nel paese, con opere e quadri che aiutarono ad abbellire la basilica.\nVi troviamo, infatti, importanti opere del Trotti detto \"il Malosso\", del Mainardi detto \"il Chiavechino\" riferibili alla fine del '500 e di Pietro Ricchi detto il Lucchese della prima met\u00e0 del'600. Alcuni pregevoli altari in legno intarsiato di scuola bresciana e cremonese, iniziati nella seconda met\u00e0 del XVII secolo, ed ormai compiuti, si arricchivano poi, specialmente durante il XVIII secolo, di opere d'arte di immenso valore.\nIl merito dei Gambara fu quello di aver scelto fra i migliori artisti del tempo, incominciando da Francesco Maffei (1625-1660) il cui momento verolese coincide forse con la fase pi\u00f9 forte della sua creazione, ad Andrea Celesti (1637-1712) i cui grandiosi teleri si montarono nel primo decennio del '700, continuando con Giovanni Battista Tiepolo (1696- 1770) con le sue ariose scene bibliche di rilevanza estrema, per arrivare a Ludovico Gallina (1752-1787) che con ampiezza di respiro venne a compiere la sua ultima opera, finita dallo scolaro Tantin.\nSi pu\u00f2 tranquillamente affermare che la scuola pittorica veneta \u00e8 qui presente in tutta la sua evoluzione, riassunta nei suoi contenuti pi\u00f9 grandi ed espressivi. Nel tempo, l'interno andava poi completandosi con altre preziose opere, come le marmoree balaustre di varia tonalit\u00e0 ad incastri floreali (1683), le cantorie di scuola cremonese, il settecentesco coro, l'altare maggiore in marmo striato verde (1832) ed il prezioso organo dei fratelli Lingiardi (1875). Per le decorazioni, volute dal Prevosto Don Francesco Manfredi, bisogna arrivare ai primi del '900.\nL'architetto Antonio Tagliaferri ne segu\u00ec i lavori, ispirandosi per l'ornamentazione al Ges\u00f9 di Roma, chiamando a compiere le decorazioni d'ornato i fratelli di Manerbio Cominelli e con essi altri pregevolissimi pittori, quali i verolesi Roberto Galperti e Benedetto L\u00f2. Il lavoro d'ornato della cupola \u00e8 opera di Angelo Cominelli, il medaglione della volta e gli Apostoli sono opera del valente pittore bresciano Gaetano Cresseri (morto il 17 luglio 1933), gli Angeli della cupola sono del Galperti. Mentre l'interno della chiesa veniva cos\u00ec completato, l'architettura esterna del fabbricato rimaneva incompiuta nella sua maestosa solidit\u00e0, nella semplicit\u00e0 delle sue linee di ordine toscano piane e severe, nonostante la facciata accenni a qualche motivo ornamentale. Nel 1901 l'architetto Antonio Tagliaferri ebbe a ridisegnare la facciata, cercando di legare con lo stile del portale ed abbondando in fregi ed ornati: il progetto, contrastante con le linee e le robuste partiture architettoniche esistenti, non ebbe seguito, rappresentando cos\u00ec una semplice esercitazione accademica.\nInfrastrutture e trasporti.\nFerrovie.\nIl territorio di Verolanuova \u00e8 attraversato dalla linea statale Brescia \u2013 Cremona ed \u00e8 dotata della stazione omonima, servita dai treni regionali Trenord della relazione stazione di Brescia \u2013 Cremona a cadenza oraria e da una coppia di corse giornaliere Trenitalia della Freccia della Versilia (Bergamo \u2013 Pisa Centrale).\nStrade.\nVerolanuova \u00e8 attraversata dalla strada provinciale 11 Orzinuovi - Borgo San Giacomo - Acquafredda, mentre la localit\u00e0 Breda Libera \u00e8 percorsa dalla ex strada statale 45 bis. Il comune di Cadignano \u00e8 invece attraversato dalla strada provinciale 1, che collega Orzinuovi con Manerbio.\nSport.\nCalcio.\nLa societ\u00e0 calcistica rappresentativa di Verolanuova \u00e8 la \"Nuova Verolese Calcio\", originariamente fu fondata nel 1911 con denominazione \"Verola Football Club\". Disputa le proprie partite interne allo stadio Enrico Bragadina, costruito nel 1963, che ha una capienza di circa 1500 spettatori ed \u00e8 formato da una tribuna coperta e un settore ospiti opposto alla stessa. Il club fu dopo rifondato nel 1976.\nI colori sociali sono il blu e il bianco. Dalla stagione 2003-2004 partecipa al campionato di Eccellenza, fino ad arrivare a vincere il campionato nel 2008 e a conquistare la Serie D, categoria nella quale rimane fino al 2011. Dopo il lancio della collaborazione con \"A.S.D. S.S. Dellese\", fatto con lo scopo di fondere le due societ\u00e0 per la stagione successiva, la societ\u00e0 assunse il nuovo nome di \"Nuova Verolese Calcio 1911\".\nAttualmente la squadra milita nel campionato di prima categoria. La pi\u00f9 grande rivalit\u00e0 a livello locale \u00e8 con la Orceana Calcio.\nPallacanestro.\nA Verolanuova esistono due societ\u00e0 cestistiche: la Lic Verolanuova, militante in Serie C Regionale Silver e la G.S. Verolese Basket, partecipante al campionato Promozione. Gli allenamenti e le partite si svolgono nella palestra della scuola media Ercole de Gaspari. I colori sociali sono il blu e il giallo.\nPallavolo.\nLa societ\u00e0 Volley Verole rappresenta il club pallavolistico del paese. Ne fanno parte diverse categorie come il mini-volley, l'under 14, l'under 18 e la seconda divisione femminili e la prima divisione maschile. Gli allenamenti si svolgono nella palestra dell'itc Mazzolari a Verolanuova e la palestra delle scuole medie a Verolavecchia."}
{"id": "29433", "revid": "1534111", "url": "https://it.wikipedia.org/wiki?curid=29433", "title": "Verolavecchia", "text": "Verolavecchia (\"Er\u00f6laecia\" in dialetto bresciano) \u00e8 un comune italiano di abitanti della provincia di Brescia in Lombardia.\nL'attuale territorio \u00e8 il risultato dell'unione dei territori comunali del precedente comune di Verolavecchia e di Monticelli d'Oglio, avvenuto nel 1842.\nFa parte dei comuni del Parco dell'Oglio Nord.\nGeografia fisica.\nSituato nella Bassa Bresciana, \u00e8 attraversato dal fiume Strone e dal fiume Oglio, quest'ultimo lo divide dalla provincia di Cremona.\nStoria.\nSi pensa che il territorio di Verolavecchia fosse abitato gi\u00e0 dai tempi della preistoria. Dall'epoca romana sono state ritrovate tre lapidi, una a Verolavecchia e due a Scorzarolo, ora poste nel museo romano di Brescia.\nVerolavecchia, borgata umile e poco conosciuta (attualmente non arriva a 4000 abitanti) non vanta certo una storia di eventi eclatanti.\nLa sua natura geografica la rende abbastanza isolata. Chiusa tra Quinzano e Monticelli a sud ovest, Scorzarolo e Verolanuova a nord est, non trovandosi su importanti vie di passaggio ha avuto lunghi periodi di pace. Infatti, il suo territorio non \u00e8 mai citato per battaglie e non \u00e8 mai stato trascinato in saccheggi o stragi. Lo stesso Comune di Brescia pare non abbia avuto interessi da queste parti.\nEppure a Verolavecchia c'era un castello fortificato: di questo rimane la torre gotica. Nel Quattrocento durante le guerre tra Milano e Venezia, passarono da Verolavecchia bande armate che ne conquistarono il castello. Di seguito il borgo di Verolavecchia entr\u00f2 a far parte dei domini di Venezia fino alla fine del XVIII secolo, quando arriv\u00f2 l'esercito dei francesi, guidato da Napoleone. In questi tempi di rivoluzione e di guerre per l'Italia, la comunit\u00e0 di Verolavecchia costruiva la Chiesa Parrocchiale (settembre 1647).\nAl crollo dell'Impero di Napoleone, tornarono in Italia gli Austriaci che nel 1814 occuparono queste terre. Il comune di Monticelli (730 abitanti) venne aggregato a Verolavecchia. Il comune nel 1856 contava 2900 abitanti (260 Scorzarolo e 800 Monticelli). Nel 1860, con l'unit\u00e0 d'Italia, Verolavecchia divent\u00f2 comune libero e indipendente. Nel 1871 una grande siccit\u00e0 colp\u00ec le campagne di Verolavecchia e segu\u00ec un vero periodo di carestia, accompagnato da una nuova epidemia: la pellagra (la popolazione si cibava esclusivamente di farinacei); ne furono colpite circa 600 persone.\nNel 1907 Verolavecchia inaugurava il suo nuovo campanile affiancato alla parrocchiale. Nel 1928 Verolavecchia perse la propria autonomia comunale poich\u00e9 venne unificata, per legge voluta dal fascismo, a Verolanuova. Solo dopo i difficili anni del secondo conflitto mondiale, il paese riconquist\u00f2 la sua autonomia (6 marzo 1948).\nFra le figure legate a Verolavecchia ci sono Luigi Contratti, eroe delle Dieci giornate di Brescia, e Giuditta Alghisi Montini (madre di San Paolo VI); lo stesso Paolo VI \u00e8 cittadino onorario della comunit\u00e0 di Verolavecchia nella quale ha trascorso parte della sua vita.\nMonumenti e luoghi d'interesse.\nArchitetture religiose.\nChiesa parrocchiale dei Santi Pietro e Paolo.\nLa chiesa che, nella versione attuale, venne costruita nella seconda met\u00e0 del Settecento su progetto di Domenico Prandini, presenta un'elegante facciata (restaurata nel 2016) opera di Benedetto Carboni. L'interno, ad aula unica con tre cappelle per lato, \u00e8 stato decorato da alcuni dei pi\u00f9 importanti pittori del Settecento bresciano come Sante Cattaneo e Francesco Savanni. Nel presbiterio \u00e8 conservato un pregevole crocifisso cinquecentesco.\nChiesa di San Rocco.\nLa pestilenza del 1512-13 port\u00f2 grande danno al territorio bresciano. La chiesa di San Rocco di Verolavecchia fu costruita in seguito ad un voto di tutta la popolazione ufficialmente stabilita con un atto del 15 marzo 1514. Fin dal 1512 era iniziata la fabbrica o doveva sorgere una santellina nel luogo, dove ora c'\u00e8 la chiesa. Tra il 1512 e il 1514 le donazioni fioccarono numerose come le morti dei devoti verolesi e cos\u00ec la chiesa venne terminata e ancora oggi manifesta l'impronta di quegli anni. Inizialmente fu affidata alla scuola del Corpus Domini, in seguito pass\u00f2 alla confraternita di S. Rocco.\nLa chiesa si articola in una navata di tre campate, divise un tempo, da archi traversi e coperte da un semplice tetto a capanna con travetti in legno a tavelle in cotto e in un presbiterio pentagonale. Sull'esterno una zoccolatura di segnava l'innalzamento del suolo circostante e del pavimento della chiesa, ora ridotta; lungo l'imposta del tetto, correva una fascia in mattoni disposti ad archetti pensili. La visita di S. Carlo Borromeo del 1580 annota che la chiesa era affidata alla scuola del Corpus Domini, e registra la presenza di un solo altare e la mancanza della sacrestia. Nel seicento fu sopraelevata di circa un metro, fatto testimoniato da una cornice ad archetti in mattoni posta sotto la linea gronda. Il vescovo Giorni nel 1599 ordinava che si completasse la costruzione del coro; verso la met\u00e0 del Seicento veniva aggiunta la cappella sul lato settentrionale, con un altare intitolato a Sant'Antonio da Padova. Furono eseguiti anche importanti restauri anche nel 1865 e nel 1980. La chiesa conserva una pala che rappresenta una Madonna con un bambino, l'Angelo custode, i santi Antonio da Padova, Luigi IX e Bernardino da Siena attribuita a Francesco Maffei. Si conserva pure la pala dell'altar maggiore con il bambino tra i santi Rocco, Sebastiano, Antonio Abate, Pietro, Nicola e Giovanni Battista.\nArchitetture civili.\nTorre civica.\nIn via XX Settembre si trova una casa-torre con un balconcino. Al termine della via uno stretto passaggio con volta a botte immette in un largo spazio al centro del quale si erge la Torre civica. L'andamento arcuato del fronte delle abitazioni ci fa capire che quello doveva essere il perimetro esterno del vecchio castello e lo stretto passaggio la porta del villaggio. La torre presenta una struttura in mattoni con un'apertura ad arco acuto e una serie di finestre nella parte terminale. Venne utilizzata come campanile fino al 1907 ed era dotata di un orologio del quale sono rimaste solo le lancette. Sopra una piccola porta si trova un sole con al centro le lettere IHS che \u00e8 il segno di una devozione a S. Bernardino da Siena che predic\u00f2, appunto, la devozione al Santo nome di Ges\u00f9.\nVilla Alghisi.\nIn via Nazario Sauro si trova l'ottocentesca villa del Dosso, cio\u00e8 la residenza Villa Alghisi dove il notaio Giovanni Battista nel 1868 spos\u00f2 Orsola Rovetta e nel 1874 nacque Giuditta, la futura madre di Giovanni Battista Montini, diventato papa con il nome di Paolo VI. Giuditta, nel febbraio del 1893 conobbe l'avvocato Giorgio Montini di Concesio e dal loro amore nacquero tre figli: Lodovico, Giovanni Battista e Francesco. Giovanni Battista terminati gli studi fu ordinato sacerdote e nel 1954 fu nominato Arcivescovo di Milano. Nel 1963 venne eletto pontefice con il nome di Paolo VI. Mor\u00ec il 6 agosto 1978.\u00c8 stato proclamato santo il 14 ottobre 2018 da Papa Francesco.\nSociet\u00e0.\nLingue e dialetti.\nNel territorio di Verolavecchia, accanto all'italiano, \u00e8 parlata la lingua lombarda prevalentemente nella sua variante di dialetto bresciano.\nCultura.\nCucina e prodotti tipici della zona.\nLa bertolina (in dialetto bresciano \"la bert\u00f9lin\u00e0\") \u00e8 un tipico piatto bresciano. \u00c8 un piatto di riciclo, infatti si cucina con l'avanzo della minestra (solamente la pasta) e l'aggiunta di un uovo, farina, sale e un goccino di latte. Pu\u00f2 essere servito anche come dolce mettendovi sopra dello zucchero.\nLa frittata a Verolavecchia viene principalmente fatta con i loertis, che si possono raccogliere lungo il fiume Strone in primavera.\nGeografia antropica.\nFrazioni.\nDue sono le frazioni riconosciute all'interno del territorio comunale:"}
{"id": "29434", "revid": "124277871", "url": "https://it.wikipedia.org/wiki?curid=29434", "title": "Castelliri", "text": "Castelliri \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nCastelliri si trova nella Valle del Liri, sui 261 m s.l.m. su di un poggio, che sovrasta il fiume Liri, che d\u00e0 il nome all'omonima valle.\nIl territorio comunale, disposto da nord a sud, presenta una grande variet\u00e0 territoriale, passando dalla zona pianeggiante, posta lungo il Liri, ad un'altra pi\u00f9 collinare fino ad arrivare alle propaggini meridionali dei monti Ernici, occupata dal Bosco di Castelliri, che toccano la parte settentrionale del comune.\nTra le cime pi\u00f9 alte quella del Monte Castellone, al confine con Veroli, che tocca i 725 m, quella del Colle Lungo, 639 m, e quella del Colle Trauto, 593 m.\nStoria.\nIl territorio, storicamente appartenuto agli Ernici, entr\u00f2 definitivamente nell'orbita romana tra il IV e il III secolo a.C.\nDal 1443 fece parte del Ducato di Sora, prima di essere reintegrato nel 1776 nel Regno di Napoli per decisione di Ferdinando I delle Due Sicilie.\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo\nCultura.\nSocial.\n\u00c8 possibile seguire gli sviluppi di Castelliri sulla pagina Facebook \"Castelliri-Amministrazione Comunale\".\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 196 imprese operanti nel territorio comunale, che rappresentavano lo 0,58% del totale provinciale (33.605 imprese attive), hanno occupato 682 addetti, lo 0,64% del dato provinciale; in media, ogni impresa nel 2015 ha occupato tre addetti (3,48).\nInfrastrutture e trasporti.\nStrade.\nTramite la strada regionale 214 Maria e Isola Casamari (SR 214), gi\u00e0 strada statale, Castelliri \u00e8 collegata ad Isola del Liri.\nAmministrazione.\nNel 1862 cambi\u00f2 denominazione da \"Castelluccio\" a \"Castelluccio di Sora\", e nel 1878 la cambi\u00f2 ancora in Castelliri.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Castelliri pass\u00f2 dalla provincia della Terra di Lavoro a quella di Frosinone.\nGemellaggi.\nCastelliri \u00e8 gemellata con\nAltre informazioni amministrative.\nFa parte della Comunit\u00e0 montana Valle del Liri e del Consorzio di bonifica Conca di Sora."}
{"id": "29435", "revid": "125935", "url": "https://it.wikipedia.org/wiki?curid=29435", "title": "Vestone", "text": "Vestone (\"Vist\u00f9\" in dialetto bresciano) \u00e8 un comune italiano di abitanti della provincia di Brescia in Valle Sabbia, Lombardia.\nGeografia fisica.\nTerritorio.\nIl comune appartiene alla Comunit\u00e0 Montana della Valle Sabbia.\nStoria.\nNella piana di Mocenigo sono state ritrovate lame e raschiatoi di silice, probabile segno di insediamento preistorico.\nSi suppone che il nucleo dell'abitato di Vestone fosse, in epoca preromana, occupato dal villaggio-capitale degli Stoni, una delle tre popolazioni euganee secondo lo storico romano Plinio il Vecchio, chiamato appunto Stonos (da qui proverrebbe anche il moderno toponimo Vestone). Nel 118 a.C., durante la campagna di Quinto Marcio Re nella regione, Stonos viene conquistata dai Romani, anche se la zona, cos\u00ec come le sue popolazioni (gli Stoni e i Triumplini) non vennero assoggettate completamente fino al regno di Ottaviano Augusto. Di epoca romana, \u00e8 la presenza nella frazione di Nozza di un altro insediamento, militare o civile del I secolo a.C..\nLa Rocca di Nozza fu edificata sopra una formazione rocciosa che crea una strettoia strategica nel passaggio verso sud. Risulta citata per la prima volta nel 1198, in qualit\u00e0 di prigione per sessanta nobili bresciani. Grazie alla presenza della Rocca, si form\u00f2 sia un polo commerciale di passaggio sia un modesto agglomerato urbano dell'attuale frazione di Nozza, che risulta essere la parte pi\u00f9 antica dell'odierno comune di Vestone.\nIl 3 novembre 1401 l'imperatore del Sacro romano Impero, Roberto del Palatinato, concesse ad Alberghino da Fusio il feudo della media Valle Sabbia. Tra il 1410 e il 1425 la rocca risulta affidata da Pandolfo III Malatesta (a quel tempo signore di Brescia) ad un certo Galvano di Nozza. Nel 1427 la valle giur\u00f2 fedelt\u00e0 alla Repubblica di Venezia.\nNel 1580, secondo la tradizione orale, durante la sua visita apostolica della Valle Sabbia, san Carlo Borromeo chiese di ampliare l'abitato di Promo verso il fondovalle allo scopo di unirlo all'abitato di Vestone. Nella chiesa romanica di San Lorenzo sono ancora conservati affreschi risalenti al 1533.\nNel 1797, a seguito dell'occupazione del bresciano da parte delle truppe dell'Armata d'Italia e l'istituzione della repubblica cisalpina, sia Nozza che Vestone rimasero municipalit\u00e0 distinte e fecero parte del distretto delle Fucine con il primo paese in qualit\u00e0 di capoluogo.\nNel 1928, con regio decreto 3 agosto 1928, n. 1980, il comune di Nozza fu soppresso e il territorio fu aggregato a Vestone.\nInfrastrutture e trasporti.\nIl territorio comunale \u00e8 attraversato dall'ex strada statale del Caffaro Brescia-Sarche di Calavino, dal 2001 gestita dalla provincia di Brescia e da questa numerata come strada provinciale BS 237. Dall'abitato principale si distaccano due provinciali: la 55, che collega il paese a Forno d'Ono, e la 56, che invece si dirige a Treviso Bresciano. Dalla frazione Nozza si diramano altre due provinciali: la III diretta a Brozzo di Marcheno e la 50 diretta a Tavernole sul Mella.\nIl comune \u00e8 servito dalla sottorete provinciale dei servizi automobilistici interurbani denominata \"Brescia Nord\" la quale \u00e8 gestita dal consorzio Trasporti Brescia Nord.\nTra il 1886 e il 1932, Vestone ospit\u00f2 inoltre una stazione della tranvia Brescia-Vestone-Idro, la cui tratta finale da qui fino a Idro era stata costruita durante la prima guerra mondiale per esigenze belliche.\nSport.\nIl comune \u00e8 stato scelto come sede di partenza della ventunesima ed ultima tappa del Giro d'Italia 2007 (Vestone-Milano di 185\u00a0km)."}
{"id": "29436", "revid": "125916002", "url": "https://it.wikipedia.org/wiki?curid=29436", "title": "Vezza d'Oglio", "text": "Vezza d'Oglio (\"\u00c8za\" in dialetto camuno) \u00e8 un comune italiano di abitanti della Val Camonica, provincia di Brescia in Lombardia.\nOriginariamente era detto \"Vezza\" senz'altro, ma, dopo l'unione della Lombardia al regno piemontese nel 1859, fu aggiunta al nome la specificazione \"d'Oglio\", per distinguerlo da Vezza d'Alba.\nGeografia fisica.\nTerritorio.\nVezza d'Oglio \u00e8 posto sulla riva destra del fiume Oglio, lungo la strada statale 42 del Tonale e della Mendola, la quale nel tratto che attraversa il paese prende il nome di Via Nazionale.\nIdrografia.\nIl paese \u00e8 attraversato dal torrente Val Grande, che si getta nel fiume Oglio. Il comune \u00e8 attraversato anche da altri corsi d'acqua, oltre all'Oglio e al Val Grande: il Val Paghera e il Val Bighera.\nMorfologia.\nIl territorio vezzese \u00e8 costituito principalmente da tre valli laterali della Val Camonica. La Val Grande; la Val Paghera e la Val Bighera. Oltre a queste fanno parte del territorio comunale anche alcune aree pi\u00f9 in quota come il Passo di Pietra Rossa, una piccola parte dell'Aviolo e Cima Rovaia\nOrigini del nome.\nLa leggenda racconta che un'alluvione distrusse l'antico abitato di Rosolina, sui detriti del quale sarebbe nata l'attuale Vezza. \"\u00c8sa\" significa \"botte\", e fu proprio quest'oggetto che venne ritrovato nel luogo del disastro naturale; una botte piena d'oglio che diede origine al nome. La traduzione dialettale del nome (\u00c9za) significa proprio \"botte\".\nStoria.\nNel territorio comunale si trovano tracce di insediamenti preistorici, in particolare nelle incisioni rupestri del \"Sass de la stria\", letteralmente \"il sasso della strega\". \u00c8 chiamato cos\u00ec perch\u00e9 reca incisioni di strumenti che agli abitanti ricordavano il lavoro delle streghe, che si narrava tenessero i loro riti al Passo del Tonale, distante dal paese pochi chilometri.\nNel 18 a.C. i Romani conquistarono la Val Camonica. Essi iniziarono a cavare il marmo bianco della cava del \"Borom\", a monte dell'abitato e usarono questa pietra per alcune opere nella citt\u00e0 di \"Civitas Camunorum\" (oggi Cividate Camuno).\nDopo il passaggio dei Franchi di Carlo Magno, nel 774, molte propriet\u00e0 della Valle furono donate al monastero di Tours. Fu probabilmente con l'avvento di questi monaci che in paese (come in altri della valle) nacque il culto di San Martino di Tours.\nNel 1047 Vezza ottiene la facolt\u00e0 di avere un proprio fonte battesimale, senza dover rifarsi a quella della pieve di Edolo.\nMercoled\u00ec 16 marzo 1299 i consoli della vicinia di Vezza, si recano a Edolo dove \u00e8 presente Cazoino da Capriolo, camerario del vescovo di Brescia Berardo Maggi, dove pagano le decime.\nNel 1315 i vicini di Vezza usurpano alcuni beni di propriet\u00e0 dell'ospedale di Edolo. La causa si protrae fino al 1330, quando Pasolino da Berzo, nuovo arciprete di Edolo, ritorna in possesso dei beni.\nIl 13 ottobre 1336 il vescovo di Brescia Jacopo de Atti investe iure feudi Martino del fu Bonacorso De Figna dei diritti di decima nei territori di Vezza .\nIl 15 maggio 1365 il vescovo di Brescia Enrico da Sessa investe iure feudi dei diritti di decima nei territori di Breno, Vione, Vezza, Sonico, Malonno, Berzo Demo, Astrio, Ossimo e Losine Giovanni e Gerardo del fu Pasino Federici di M\u00f9.\nAlla pace di Breno del 31 dicembre 1397 i rappresentanti della comunit\u00e0 di Vezza, Bartolamio Furlocio e il notaio Giacomino da Vezza, si schierarono sulla sponda ghibellina.\nNel 1496 l'imperatore Massimiliano I viene albergato in Vezza da Bertoldo Federici, che per le eccessive spese che dovette contrarre dovette aumentare le decime che aveva su molte comunit\u00e0 della valle.\nFino al XVI secolo in paese era attiva una fabbrica di archibugi.\nVezza sub\u00ec in passato numerosi incendi: nel 1627, nel quale perirono pi\u00f9 di sessanta persone; il 23 settembre 1681, con trenta deceduti; infine il 27 gennaio del 1807.\nNel 1809 viene redatta la mappa catastale del paese, che attesta la presenza di numerosi mulini, fucine e segherie.\nNel 1853 viene redatto il nuovo catasto austriaco di tutto il Regno Lombardo-Veneto, di cui Vezza faceva parte.\nDal 1859, con l'entrata nel Regno d'Italia, Vezza cambia nome in Vezza d'Oglio.\nIl 4 luglio 1866 viene combattuta nei pressi del paese la Battaglia di Vezza d'Oglio tra l'esercito italiano e quello austriaco.\nTra la fine del XIX secolo e l'inizio del XX anche molti cittadini vezzesi furono costretti a emigrare in Australia, Stati Uniti e soprattutto in Argentina.\nDurante la Prima Guerra Mondiale Vezza fu la sede del comando per il fronte dell'Adamello e fu costruita una monorotaia che collegava la ferrovia Brescia-Iseo-Edolo al paese. Da qui poi truppe e munizioni erano inviate al Tonale o nelle altre zone del fronte.\nDurante la Seconda Guerra Mondiale Vezza accolse numerosi sfollati, soprattutto di Milano e vide svolgersi alcuni scontri tra partigiani e fascisti. Fu inoltre teatro del mitragliamento di una mucca e di un contadino da parte di un aeroplano Alleato. Il paese fu poi attraversato dalla ritirata della Wehrmacht, durante la quale i Tedeschi posizionarono quattro cannoni agli angoli del paese per distruggerlo, come rappresaglia per il fatto che dei presunti partigiani avevano ucciso dei medici tedeschi e si erano impossessati di un'ambulanza (che si dice fosse carica di denaro) mentre questa attraversava il territorio vezzese. Fu grazie all'intervento del custode della Villa Ferrari, che parlava tedesco, che il paese riusc\u00ec a salvarsi.\nFeudatari locali.\nFamiglie che hanno ricevuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese di Vezza d'Oglio sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Vezza \u00e8 \"Campan\u00f9\".\nGeografia antropica.\nFrazioni.\nLe frazioni di Vezza d'Oglio sono Davena, Grano, T\u00f9.\nAltre frazioni, ora disabitate sono Cormignano (a monte della frazione Grano), Pedenole e Vedet collocate tra T\u00f9 e il comune confinante Vione.\nAmministrazione.\nUnione di comuni.\nVezza d'Oglio fa parte dell\"'Unione Comuni dell'Alta Valle Camonica\", assieme ai comuni di Ponte di Legno, Vione, Tem\u00f9, Incudine e Monno.\nL'unione di comuni, che ha sede a Ponte di Legno, \u00e8 stata creata il 30 ottobre 2000, ed ha una superficie di circa 284,10\u00a0km\u00b2."}
{"id": "29437", "revid": "22416", "url": "https://it.wikipedia.org/wiki?curid=29437", "title": "Cargeghe", "text": "Cargeghe (\"Carzeghe\" in sardo, \"Cagli\u00e8gga\" in sassarese) \u00e8 un comune italiano di 588 abitanti della provincia di Sassari.\nStoria.\nPreistoria.\nGli stanziamenti umani nel territorio di Cargeghe in epoca preistorica sono documentati dalla presenza di alcuni nuraghi quali Cherchizzos e Santa Maria, inoltre avanzi di un nuraghe sono visibili nel centro storico del paese, come tramandato anche da una fonte parrocchiale ottocentesca relativa alla leggendaria Tres Nuraghes. Numerose sono le \"domus de janas\" del territorio tra cui la necropoli di S'Elighe Entosu - spicca la domus IV detta \u201cdelle spirali\u201d - e quelle a prospetto architettonico di Pescialzu.\nCome descritto dal canonico ploaghese Giovanni Spano, in una sua pubblicazione del 1870, \"Scoperte archeologiche fattesi nell'isola in tutto l'anno 1869\", nei pressi della chiesa parrocchiale vi erano inoltre le vestigia di una probabile tomba dei giganti: \u00abPietre coniche fisse al suolo in forma di sepolture da gigante\u00bb. Questa vocazione del sito alle sepolture dovette proseguire anche in epoca successiva, documentata da un sepolcreto a \"enchytrism\u00f2s\" e da anfore appuntate e giare piene d'ossa scoperte sempre dallo Spano nel 1869, nonch\u00e9 riemerse nel corso di alcuni lavori pubblici in epoche pi\u00f9 recenti. Altro indicatore della presenza umana nel territorio cargeghese \u00e8 costituito dalla strada d'epoca romana di Sos Baiolos, ai limiti del paese, risalente a circa il 200 a.C. con una fase di riutilizzo fino in et\u00e0 moderna, non l'unico esempio di una probabile rete di \"diverticula\" che dalla \"a Turre Karalis\" passante nella piana sottostante di Campomela, risalivano verso l'interno.\nAltro sito di interesse \u00e8 quello di San Pietro a valle del paese, il \u201cSantu Petru de Carieke\u201d citato dal \"Condaghe di San Pietro di Silki\", luogo nel quale secondo la tradizione era stanziato il primigenio villaggio di Cargeghe prima del suo ipotizzato trasferimento, per cause imprecisate, a mezza costa verso la met\u00e0 del XIV secolo: \u00abDove le ricerche archeologiche hanno evidenziato una vastissima area di frammenti ceramici che coprono un arco cronologico compreso almeno fra il II secolo a.C. e il VII d.C. da riferire a un insediamento di lunga durata\u00bb.\nPer ci\u00f2 che concerne il significato etimologico del toponimo Cargeghe sono state avanzate alcune possibili interpretazioni tra cui quella del canonico Giovanni Spano nel suo \"Vocabolario sardo geografico patronimico ed etimologico\", che senza indicare da quale radice provenga tale nome, scrive che: \u00ab CARZ\u00c8GHE\". Villag. Cargieghe. Carzeghesu. Cargieghese. Da KAR, citt\u00e0 CHAG, citt\u00e0 allegra, festiva\" \u00bb. In tempi pi\u00f9 recenti il ricercatore Josto Miglior e il prof. Massimo Pittau assimilarono il nome Cargeghe-Carieke al termine prelatino che in lingua sarda indica la ciliegia: \"cari\u00e0sgia\" o \"cariasa\". Cargeghe significherebbe, dunque, \u201csito ricco di ciliegi\u201d, e pare che fino ad epoche recenti, come confermano le fonti orali, cos\u00ec fosse.\nDall'epoca Giudicale alla Contemporanea.\nI primi documenti storici di epoca giudicale che citano il villaggio di Cargeghe sono il \"Condaghe di San Pietro di Silki\", come accennato, e il \"Condaghe di San Michele di Salvenor\". \u00c8 noto che Cargeghe appartenne al Giudicato di Torres o \"Logu de Ore\", ricompreso nella curatoria di Figulinas assieme ad altri numerosi villaggi alcuni dei quali in seguito estintisi. Pi\u00f9 numerose sono le fonti storiche trecentesche, relative in parte al \"Repartimiento de Cerde\u00f1a\", che menzionano Cargeghe con varie grafie: \"Cargegui\", \"Cargegua\", \"Cargegi\".\nIn epoca post-giudicale Cargeghe appartenne ai possedimenti sardi della famiglia dei marchesi Malaspina. Verso la met\u00e0 del Trecento, epoca turbolenta che vide la lunga guerra tra il Regno di Sardegna catalano-aragonese e l'autoctono Giudicato di Arborea, i Malaspina mantennero con grande difficolt\u00e0 questi territori fino a perderli del tutto a favore delle pi\u00f9 potenti forze in campo. Forse pu\u00f2 spiegarsi in questi avvenimenti bellici e nel flagello della peste l'ipotizzato trasferimento in altro sito e in posizione pi\u00f9 elevata del villaggio, a meno che Cargeghe non fosse stato caratterizzato dalla contemporanea presenza di alcuni piccoli agglomerati umani sparsi nel suo territorio.\nAnte il 1358 Cargeghe e la met\u00e0 del salto detto Prat de Cavalls vennero concessi per donazione reale al \"mestra\" Johan Metge. Dagli stessi documenti apprendiamo della \"scolcha\" o \"scolta\" del villaggio e della menzione, nel 1345, di tale \"magister Bosovekesu\" di Cargeghe.\nNel corso dei secoli il paese venne concesso a vari feudatari tra cui nel 1361 a Berengario Fillel e in seguito, assieme al villaggio di Urgeghe, al catalano Bernardo de Centelles.\nNel 1442 Serafino di Monta\u00f1ans, cavaliere residente a Sassari, per meriti acquisiti ebbe riconoscenza sovrana con l'investitura a Signore feudale di Cargeghe, acquistato poco tempo prima.\nIl feudo pass\u00f2 nel 1480 al figlio Serafino II, e nel 1500 alla sua unica figlia Giovanna unitamente al marito Francesco di Castelv\u00ec dei visconti di Sanluri. Seguirono altre generazioni di feudatari e un lungo contenzioso con il fisco regio. Estintisi i Castelv\u00ec nel 1723, il fisco nuovamente volle considerarlo devoluto, ma l'opposizione di Maria Caterina Castelv\u00ec vedova Aymerich la vide rientrare in possesso del feudo che tenne fino al momento del riscatto. Cargeghe fu riscattato unitamente al feudo di Laconi con sentenza dell'agosto del 1838.\nSignificativa fu la peste del 1652 che falcidi\u00f2 il paese, oltre trecento i decessi, ma che non lo estinse, come ben documentato dai Quinque libri parrocchiali, ricchi di preziose informazioni storiche, che nella fase pi\u00f9 acuta dell'epidemia riportano una commovente invocazione alla Madonna: \u00abSanta Maria intercede pro populo isto. et ne despexeris servuos tuos clamantes, et lacrimantes. Die 13 7bre 1652\u00bb.\nCos\u00ec il dizionario Angius/Casalis descrive Cargeghe nel 1835: \u00abSiede in un sito non molto eminente sul campo Mela, e a distanza a ponente della strada centrale di non pi\u00f9 di mezz'ora, ove godesi da greco a scirocco per levante d'un bell'orizzonte, e poco soffresi dai venti australi per un colle che si distende a impedirli. Non per\u00f2 il clima \u00e8 de' migliori, ch\u00e8 vi regna grande umidit\u00e0, e per la esposizione a levante, e per le acque. N\u00e9 l'aria \u00e8 da lodar assai. Componesi di case circa 110. Nel 1835 vi abitavano famiglie 103, che davano anime 415; nacquero 24, morivano 18; si celebrarono matrimoni 5.\u00bb.\nMonumenti e luoghi d'interesse.\nArchitetture religiose.\nChiesa parrocchiale.\nLa chiesa parrocchiale di Cargeghe, situata in piazza Grazia Deledda, \u00e8 dedicata ai Santi Martiri Quirico e Giulitta. \u00c8 stata costruita presumibilmente tra XV e XVI secolo in stile tardogotico anche se nel corso dei secoli ha subito numerosi ammodernamenti. Alcune delle cappelle laterali conservano ancora le strutture di volta originarie. Il campanile tra ottocento e novecento (nel 1854 e nel 1905), abbattuto per ben due volte da fortunali, fu riedificato utilizzando materiale asportato dal sito di San Pietro dove sussistevano le rovine di una chiesa pare in stile romanico-pisano (fonte canonico Spano). Di un certo interesse \u00e8 la casa parrocchiale, una dimora signorile di probabile origine seicentesca impreziosita da pitture murarie e stucchi settecenteschi che meriterebbero un solerte restauro.\nDi particolare pregio sono inoltre i dipinti della parrocchiale tra cui \"La Sacra Famiglia\" o secondo un'antica tradizione locale \"Nostra Segnora de sos isconsolados\", opera del manierista fiorentino Baccio Gorini dell'anno 1588 come riportato dallo Spano (ma probabilmente dipinto del primo '600, essendo il Gorini giunto nell'isola, alla ricerca di nuove opportunit\u00e0 lavorative, solo verso il 1601). Opera ricollocata solennemente nella parrocchiale cargeghese, dopo ben ventiquattro anni, il 27 dicembre 2015, dopo essere stata custodita per alcuni restauri dalla Soprintendenza di Sassari, e descritta, tra gli altri, da Antoine-Claude Pasquin detto Val\u00e9ry, di passaggio a Cargeghe nel 1834, nel suo \"Voyages en Corse a l'ile d'Elbe, et en Sardaigne\". Altra opera \u00e8 \"Madonna in trono e santi\" della fine del XVI secolo forse da attribuire (solo una congettura che richiederebbe ulteriori indagini) al pittore pavese Marco Antonio Maderno menzionato nei registri parrocchiali in quegli stessi anni.\nL'oratorio di Santa Croce (\"Santa Rughe\"), citato sempre dalle fonti parrocchiali gi\u00e0 dal XVII secolo, sede di un'antica confraternita, oggi non pi\u00f9 operante, di cui rimane la bolla di affiliazione all'Arciconfraternita del Gonfalone di Roma a firma del cardinale Barberini datata al 1649. L'oratorio conserva al suo interno un pregevole retablo ligneo, forse settecentesco, e crocifisso con braccia snodabili utilizzato in passato per il rito de \"s'Iscravamentu\" del venerd\u00ec santo.\nLa chiesa romanica di Santa Maria de Contra.\nLa chiesa campestre di Santa Maria 'e Contra si trova nel territorio comunale di Cargeghe, a circa un chilometro ad est del centro abitato, facilmente raggiungibile attraverso la strada che dal paese scende verso la piana di Campomela.\nLa chiesa \u00e8 circondata da campi, uliveti e frutteti, intorno ad essa recentemente \u00e8 stato costruito un piazzale lastricato.\nSi tratta di un piccolo edificio con impianto mononavato e abside orientata. La costruzione rientra nei canoni costruttivi dello stile romanico: in particolare si pu\u00f2 ipotizzare un'influenza delle maestranze attive nelle vicine curatorie di Ploaghe e Goceano intorno seconda met\u00e0 del XII secolo.\nLa fabbrica \u00e8 in cantoni calcarei di media pezzatura. Nel prospetto orientale, sormontante l'ingresso, si trova una piccola finestra cruciforme, se ne trova una simile anche al lato orientale della navata, immediatamente sopra l'abside. In ogni fianco e nell'abside sono presenti delle monofore a doppio strombo con centina ogivale.\nLa facciata \u00e8 sormontata da un campanile a vela, il portale \u00e8 realizzato con stipiti in blocchi monolitici e arco di scarico rialzato di un concio. Da notare la presenza di due mensole, probabilmente per il sostegno di una tettoia o un portico ligneo sopra il portale.\nUn'attenzione particolare va data a degli elementi presenti all'estremit\u00e0 orientali dei fianchi, dove il liscio paramento aggetta con originale soluzione consistente in un insolito archetto a sesto acuto, il cui peduccio \u00e8 alla medesima quota della cornice absidale.\nLa chiesa era compresa nella curatoria di Figulinas. Il titolo \"Sancte Mariae in Contra\" \u00e8 menzionato fra i possessi sardi di San Salvatore di Camaldoli a partire dal 1125. La sua storia si inserisce quindi nell'intricata rete di rapporti tra i giudicati sardi e gli altri soggetti del continente italiano: nel corso dei secoli XI-XII, all'appoggio politico-militare delle due repubbliche marinare in favore di questo o quel giudice corrispose come contropartita l'esenzione dalle imposte doganali e numerose concessioni da parte dei giudici e dei maggiorenti locali in favore delle cattedrali di Pisa e di Genova e soprattutto degli ordini monastici: camaldolesi (ai quali apparteneva anche l'abbazia della Santissima Trinit\u00e0 di Saccargia, non molto distante da Cargeghe), ma anche cassinesi, vittorini, vallombrosani e cistercensi. Un documento pontificio del 1248, relativo al pontificato di Innocenzo IV, attesterebbe il privilegio concesso tempo addietro ad alcune chiese della diocesi di Ploaghe, tra cui Santa Maria di Contra, di rilasciare indulgenze. Infatti, il 25 ottobre 1248 da Lione, il papa confermava al vescovo di Ploaghe tali privilegi (D. Scano, 1940, p.\u00a0108; L. D'Arienzo, 2000, p.\u00a0162; pp.\u00a0177\u2013178). \nSociet\u00e0.\nLingua e dialetti.\nLa variante del sardo parlata a Cargeghe \u00e8 quella logudorese settentrionale.\nCultura.\nBiblioteche.\n\u00c8 sede della Biblioteca di Sardegna, prima biblioteca interamente dedicata al libro sardo, e della Fototeca di Sardegna.\nCinema.\nNel comune di Cargeghe e nelle campagne circostanti \u00e8 stato girato, nel 1977, il film \"Padre Padrone\" diretto dai fratelli Taviani e tratto dal romanzo autobiografico di Gavino Ledda. Al 30 Festival di Cannes \u00e8 stato premiato con la Palma d'oro come miglior film.\nUna scena del film \"Proibito \"di Mario Monicelli, girato nel 1954, \"l'agguato ai carabinieri\", \u00e8 ambientata lungo la strada provinciale 3 sotto i costoni di Giorr\u00e8 in comune di Cargeghe, visibile sullo sfondo in una breve sequenza della scena medesima.\nEventi.\nNel 2010 ha ospitato la mostra \"Honor\u00e9 de Balzac. Voyage en Sardaigne\" promossa dalla Biblioteca di Sardegna per la cura scientifica di Corrado Piana e la collaborazione dell'Institut de France con esposizione in prima mondiale dell'anastatica delle lettere vergate dal romanziere francese Honor\u00e9 de Balzac durante il viaggio in Sardegna del 1838.\nNel 2012 ha ospitato le celebrazioni del centenario della nascita del giornalista e intellettuale sassarese Francesco Spanu Satta (1912-1974) di cui a Cargeghe la Biblioteca di Sardegna conserva il Fondo librario.\nDal 2013 al 2015 Cargeghe \u00e8 stata la location del \"Sardinia Reggae Festival\": 6\u00aa, 7\u00aa e 8\u00aa edizione. Festival legato alla musica reggae."}
{"id": "29438", "revid": "2120780", "url": "https://it.wikipedia.org/wiki?curid=29438", "title": "Castelnuovo Parano", "text": "Castelnuovo Parano \u00e8 un comune italiano di 879 abitanti della provincia di Frosinone nel Lazio.\nGeografia fisica.\nTerritorio.\nL'abitato di Castelnuovo Parano \u00e8 suddiviso nei centri Terra (il capoluogo, 332 m s.l.m.), Casali (310 m s.l.m.), Pimpinelli e Cisterna sul monte Perano. La localit\u00e0 Valli-Sant'Antonio Abate, sorge invece nella parte bassa a cavallo della Strada Statale 630 nella valle dell'Ausente e negli ultimi decenni si sta sviluppando rapidamente.\nClima.\nClassificazione climatica: zona D, 1698 GR/G\nOrigini del nome.\nIl toponimo deriva dal castello fatto erigere sul M. Parano dall'abate Desiderio dell'abbazia di Montecassino. Dal 1862 il comune utilizza la denominazione Castelnuovo Parano, invece delle precedenti Castelnuovo di Sangermano e Castelnuovo di Traetto.\nStoria.\nL'abate Desiderio, poich\u00e9 da Fratte e da Traetto venivano insidiati i possedimenti dell'Abbazia di Montecassino, nel 1059 fece edificare un castello per difendere e delimitare i confini della Terra di San Benedetto. Con la conquista normanna del Mezzogiorno d\u2019Italia, Castelnuovo far\u00e0 parte del Regno di Sicilia, poi denominato Regno di Napoli, infine Regno delle Due Sicilie, fino al 1861, quando, con tutto il Sud, entrer\u00e0 a far parte del neo proclamato Regno d\u2019Italia.\nDurante la Seconda guerra mondiale l'abitato sub\u00ec pesantemente le conseguenze degli scontri trovandosi lungo la Linea Gustav.\nSuccessivamente il comune fu spopolato da una forte emigrazione, mitigata poi dall'industrializzazione del cassinate.\nMonumenti e luoghi d'interesse.\nArchitetture militari.\nPresso il centro storico (localit\u00e0 Terra) sorgono ancora una torre e le cinta murarie dell'antica fortezza e le tre porte d'accesso al borgo murato.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2013 la popolazione straniera residente era di 8 persone.\nReligione.\nLa popolazione professa per la maggior parte la religione cattolica e afferisce alla diocesi di Sora-Cassino-Aquino-Pontecorvo, ma fino al 2014 faceva parte dell'abbazia territoriale di Montecassino.\nTradizioni e folclore.\nSagra della laina (pasta tradizionale) e ceci che si svolge nel mese di agosto nel centro storico. La corsa della Madonna nella notte del sabato santo. L'incontro tra i fedeli di Ausonia e Castro dei Volsci (il 21 di agosto con cadenza triennale) a ricordare lo spostamento della Vergine del Piano da Castro dei Volsci nell'entroterra dell'antica Alta Terra di Lavoro, fino ad Ausonia passando per Castelnuovo Parano dove, tradizione vuole, che si sia fermata per ristorarsi.\nLingue e dialetti.\nIl dialetto parlato a Castelnuovo Parano appartiene ai dialetti laziali meridionali, bench\u00e9 occorra osservare che il dialetto originario, specialmente fra le giovani generazioni, appare contaminato dal romanesco, probabilmente per l'aura di prestigio che spira dal capoluogo di regione nonch\u00e9 capitale d'Italia. Tale fenomeno caratterizza, in diversa misura, tutti i comuni del Lazio meridionale.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 66 imprese operanti nel territorio comunale, che rappresentavano lo 0,2% del totale provinciale (33.605 imprese attive), hanno occupato 143 addetti, lo 0,13% del dato provinciale; in media, ogni impresa nel 2015 ha occupato poco pi\u00f9 di due addetti (2,17).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Castelnuovo Parano pass\u00f2 dalla provincia di Caserta a quella di Frosinone."}
{"id": "29439", "revid": "1251388", "url": "https://it.wikipedia.org/wiki?curid=29439", "title": "Castelsardo", "text": "Castelsardo, talvolta Castel Sardo, (\"Castheddu Sardhu\" in sassarese, \"Calteddu\" nella parlate locale in castellanese, \"Casteddu Sardu\" in sardo) \u00e8 un comune italiano di abitanti, facente parte della Rete metropolitana del Nord Sardegna, della provincia di Sassari in Sardegna.\nLa citt\u00e0 \u00e8 inserita in diverse reti, fra le quali \"I borghi pi\u00f9 belli d'Italia\", \"Les Plus Beaux Villages de la Terre\", \"Citt\u00e0 regie della Sardegna\" e la \"Conferenza permanente delle Citt\u00e0 storiche del Mediterraneo\".\nGeografia fisica.\nTerritorio.\nCastelsardo si affaccia al centro del golfo dell'Asinara, nella regione storica dell'Anglona nel nord della Sardegna, in un susseguirsi di coste rocciose trachitiche con piccole insenature, con l'eccezione della spiaggia di Lu Bagnu. Grazie a questa posizione la localit\u00e0, oltre ad essere esposta ai venti, gode di un panorama unico spaziando su tutte le coste del golfo, comprese quelle della Corsica.&lt;br&gt;\nAppartengono al territorio di Castelsardo l'isola di Molino e gli scogli Forani.\nStoria.\nPreistoria e storia antica.\nLa particolare posizione, oltre all'esistenza di piccoli approdi naturali, contribu\u00ec sicuramente alla scelta del luogo come sede di antichi insediamenti pre-nuragici e nuragici per i quali si stanno effettuando studi sempre pi\u00f9 approfonditi anche in collegamento con la storia del Mediterraneo. Il sito fu frequentato in periodo romano di cui rimangono numerose testimonianze. A quei tempi l'approdo era situato su una spiaggia denominata \"Fritum Janii\" (porto di Giano) da cui il nome del villaggio che vi sorgeva sino alla fine del medioevo e l'odierno nome del porto e della collina sovrastante, \"Frigiano\".\nDetto approdo fungeva da scalo commerciale per la cittadina di Tibula, mai individuata con certezza, ma collocata da alcuni in territorio di Castelsardo. Vi erano anche altri approdi, come il \"portum granaticum\" (Lu Grannadu) e \"Cala Lagustina\" o \"Hostilia\" (Baia Ostina).\nStoria medievale.\nCon la caduta dell'Impero Romano e la presa di potere da parte dei vari Giudici, con l'andare degli anni molte terre vennero donate dai giudici turritani a vari ordini monastici.\nA pochi chilometri venne fondato l'importantissimo monastero benedettino di Tergu, ora in fase di studio archeologico, mentre sul colle di Frigiano vi era gi\u00e0 un monastero probabilmente di eremiti antoniani, intorno a cui si aggreg\u00f2 la popolazione locale, per lo pi\u00f9 dispersa in focolai rurali. Tale centro di aggregazione perse di importanza, per divenire poi un lazzaretto, quando nel 1102 venne fondato il castello della famiglia genovese dei Doria, battezzato \"Castelgenovese\", da non confondere con \"Castel Doria\". Questa \u00e8 considerata la data ufficiale di fondazione del castello, ma studi successivi indicano come data ben pi\u00f9 probabile il 1270, periodo principe dell'incastellamento feudale nel Nord-Sardegna.\nGli abitanti della zona, si trasferirono progressivamente all'interno della rocca, dotata di un approdo indipendente e di numerose vasche per la raccolta dell'acqua; importante fu anche l'afflusso di famiglie c\u00f2rse e liguri. Quella fu la nascita del paese cos\u00ec come ancora oggi possiamo vederlo, nonostante l'urbanizzazione avvenuta dal 1950 ad oggi. Esso fu, con qualche breve parentesi, la sede dei Doria in Sardegna durante le varie lotte per il possesso dell'isola che portarono allo sfinimento di tutte le forze in campo. A cominciare dai Doria, passando per i Giudici di Arborea del casato dei \"Cappai de Baux\", tanto che la moglie di Brancaleone Doria, Eleonora D'Arborea, vi abit\u00f2 per anni, fino agli aragonesi, che uscirono vincitori dagli ultimi conflitti, ma dopo aver pagato un alto prezzo in termini di vite, denari e tempo. Castelsardo fu l'ultima citt\u00e0 dell'isola a venir inglobata dal Regno di Sardegna aragonese, nel 1448, lo stesso anno in cui venne nominata Citt\u00e0 Regia. Dai confini del Regno sardo rest\u00f2 fuori solo l'arcipelago della Maddalena, che venne annesso da Carlo Emanuele III di Savoia nel 1767-69.\nStoria moderna e contemporanea.\nLa rocca, cos\u00ec come era stata concepita, risult\u00f2 imprendibile fino all'avvento delle armi moderne. Dal 1520 (la data non \u00e8 certa) il paese venne rinominato \"Castellaragon\u00e8s\" (\"Castelaragonese\"); nel frattempo divenne sede vescovile, sostituendo cos\u00ec l'ormai scomparsa \"Emp\u00faries\", di cui per\u00f2 conserv\u00f2 la denominazione; nel 1586 si ha l'inizio della costruzione della cattedrale. Nel romanzo di Giulio Angioni intitolato \"Le fiamme di Toledo\", del 2006, l'autore mette in scena, sugli spalti del castello, una lunga disputa teologica, verosimilmente svoltasi, verso il 1550, tra Gaspar Centelles, allora governatore del castello, e il giovane magistrato cagliaritano Sigismondo Arquer: ambedue finirono sul rogo per eresia in Spagna ai tempi di Filippo II.\nNel 1767 Castelsardo, sotto la dinastia sabauda, assunse l'attuale denominazione durante il regno di Carlo Emanuele III, ma a differenza di altre citt\u00e0 regie, come Alghero, Bosa, Cagliari, Oristano e Sassari, conserv\u00f2 nel proprio stemma le barre d'Aragona del passato regime, invece di sostituirle con la croce dei Savoia.\nLa citt\u00e0 cominci\u00f2 a perdere di importanza verso la prima met\u00e0 dell'ottocento, schiacciato da dei proprietari terrieri troppo autoritari e da un impoverimento della vita culturale e sociale, unica alternativa alle poche terre coltivabili, dovuta al progressivo allontanarsi dei seminaristi, dei frati, del vescovo.\nLa peste di fine secolo, arrivata con notevole ritardo rispetto al resto dell'isola, complet\u00f2 l'opera condannando il paese al periodo pi\u00f9 povero della propria storia, superato grazie ai molti figli emigrati e poi rientrati, ai finanziamenti delle varie amministrazioni, all'industria del turismo, sempre attenta ai luoghi ricchi di mare, fascino e storia.\n\u00c8 in corso un adeguamento delle infrastrutture atte alla ricezione di un turismo attento e colto, nonch\u00e9 un rilancio delle iniziative culturali tra cui non ultima la riqualificazione della biblioteca, recentemente trasferita, assieme al prezioso archivio storico, in un palazzo posto a ridosso del Castello dei Doria.\nMonumenti e luoghi d'interesse.\nArchitetture militari.\nL'intero borgo, edificato sulla rocca e interamente circondato da possenti mura (con 17 torri, delle quali solo tre a pianta quadra) \u00e8 costituito di case antiche di secoli.\nSiti archeologici.\nFra i siti archeologici: \nSociet\u00e0.\nLingua e dialetti.\nIl Castellanese odierno, parlato in una fascia compresa tra la citt\u00e0, Tergu, Sedini e \"La Muddizza\" di Valledoria, viene da una commistione tra il pisano col substrato sardo logudorese, reso spurio dalle influenze liguri, avutesi nei periodi dei Malaspina e in quello successivo al periodo dei Doria, e parzialmente influenzato durante il dominio iberico catalano e spagnolo.\nReligione.\nIl paese \u00e8 sede della Confraternita di Santa Croce che ha la propria sede nell'Oratorio di Santa Maria. La sua storia prosegue ininterrotta dalla fondazione (XVI secolo), cos\u00ec come ininterrotto \u00e8 stato il tramandarsi dei canti e delle relative tecniche. La confraternita, pur essendo composta da laici, \u00e8 di carattere religioso, e dipende direttamente dal Vescovo, che ha facolt\u00e0 di legittimarne il priore (che viene eletto ogni anno) come anche di sciogliere la confraternita stessa. Questo perch\u00e9, essendo stata per lunghi periodi l'unico centro di aggregazione e di affermazione sociale, molto spesso ha contribuito alla formazione di gruppi di potere all'interno del paese e della diocesi, a volte in aperto contrasto con il Vescovo stesso.\nTradizioni e folclore.\nL'evento pi\u00f9 importante e famoso che caratterizza il paese \u00e8 l'insieme dei riti della settimana santa. Esiste a Castelsardo una tradizione secolare, portata avanti dalla Confraternita di Santa Croce fin dal XVI secolo. La giornata pi\u00f9 pittoresca e interessante \u00e8 il lunissanti in cui oltre a varie processioni, viene praticato un pellegrinaggio alla vicina basilica di Tergu.\nL'evento \u00e8 noto in tutto il mondo e la confraternita \u00e8 oggetto di studio da parte dei musicologi. Fra gli eventi minori, la festa del patrono del 17 gennaio, la processione in mare con la Madonna dei pescatori il 15 agosto, la festa di San Giovanni del 24 giugno (consuetudine questa che prende origine dai riti pagani di inizio estate, in cui i \"compari\" e le \"comari\" saltavano in coppia i fal\u00f2) ormai quasi del tutto in disuso.\nCultura.\nIstruzione.\nI servizi scolastici comprendono: un istituto comprensivo con scuola materna, scuola elementare \"Maestro di Castelsardo\", scuola media \"Eleonora d'Arborea; vi \u00e8 un Liceo Scientifico e un giardino d'infanzia.\nMusei.\nLe sale del Castello, le cripte della Cattedrale, il seminario vescovile e l'episcopio ospitano interessanti esposizioni permanenti ed allestimenti tematici. In particolare il Museo dell'Intreccio mediterraneo, ospitato all'interno del Castello dei Doria, risulta, con oltre 100.000 visitatori paganti all'anno, il sito culturale (fra musei, nuraghi, aree archeologiche) pi\u00f9 visitato della Sardegna. Dopo una breve chiusura per lavori di restauro, il Castello ed il MIM (Museo dell'Intreccio Mediterraneo) hanno riaperto con una nuova e pi\u00f9 efficiente gestione, una pi\u00f9 moderna esposizione museografica, tanto da far registrare numeri record di visitatori, oltre 120.000 paganti all'anno.\nCucina.\nTipiche di Castelsardo sono tutte le pietanze a base di pesce, in particolare le aragoste alla castellanese (con una salsa fatta con le uova delle aragoste), astici, granseole, triglie, zerri, pesci San Pietro, ricci e frutti di mare.\nEventi.\nAssai significativi anche gli eventi collaterali organizzati dall'amministrazione comunale in occasione della Settimana Santa, in particolare la \"Pasquetta in Musica\", che si tiene sui prati dove sorgono le mura a mare verso il Ponte levatoio \u00e8 caratterizzata negli ultimi anni soprattutto da artisti jazz e pop, con la partecipazione, fra i tanti, di: Noemi, Tiromancino, Simone Cristicchi, Eugenio Finardi, Eugenio Bennato, Sergio Cammariere, Franca Masu, Paolo Fresu, Giuliano Sangiorgi, Giorgio Conte, Avion Travel, Jono Manson, Max Gazz\u00e8 e Piero Marras.\nIn passato ha ospitato alcune edizioni del prestigioso premio \"Navicella Sardegna\", riproduzione di un bronzetto votivo nuragico, in argento, offerto e realizzato a mano dal maestro orafo cagliaritano Bruno Busonera, per premiare i sardi e non, che hanno dato lustro all'isola nel mondo. Sono stati premiati, fra gli altri: Paolo Fresu, Caterina Murino, Vittorio Sgarbi, Giovanni Floris, Elisabetta Canalis, Nicola Lecca, Francesco Cossiga, Barbara Serra, Anna Tifu, monsignor Angelo Becciu, Valeria Marini, Salvatore Mereu, Maria Giacobbe, Flavio Manzoni, Bianca Berlinguer, Melissa Satta, Geppi Cucciari, Giorgio Porr\u00e0, Beppe Severgnini. Le prime edizioni del Premio si sono svolte a Cagliari mentre le ultime sono state ospitate a Porto Cervo ed a Porto Rotondo.\nAltri importanti eventi si tengono durante tutto il corso dell'anno, in particolare d'estate, quando Castelsardo dal centro storico alle varie piazzette ospita festival di word music, festival letterari (Un'Isola in Rete), talk show, incontri letterari, rappresentazioni teatrali. Da segnalare, in particolare, la notte dei fuochi in programma a ferragosto, quando oltre ai concerti, si svolge un suggestivo spettacolo pirotecnico che dalle terrazze del Castello riempie di luci e di colori il promontorio e di riflessi il mare del Golfo dell'Asinara.\nEconomia.\nL'economia attuale \u00e8 basata principalmente sul turismo, sull'edilizia e sulla pesca. Per quanto riguarda il commercio, il paese \u00e8 ben fornito di negozi dei vari settori, fra cui spiccano quelli di artigianato locale.\nInfrastrutture e trasporti.\nStrade.\nA Castelsardo termina la S.S. 200 che collega con Sassari, che dista 32\u00a0km. Da Castelsardo parte la S.S. 134 che collega con Sedini ed altri centri minori dell'Anglona, mentre la S.P. 90 conduce, con una strada panoramica molto suggestiva, a Santa Teresa di Gallura.\nPorti.\nCastelsardo dispone di un porto turistico dotato di oltre 700 posti barca. Il porto di Castelsardo \u00e8 uno dei porti pilota nel programma europeo \"Odyssea\". Varie attivit\u00e0 hanno base nel porto: vela, pescaturismo, diving e snorkeling.\nMobilit\u00e0 urbana.\nLa citt\u00e0 dispone di una linea di autobus che attraversa il territorio comunale dal confine con il comune di Sorso fino a quello con il comune di Valledoria, passando per Peruledda, Lu Bagnu, il centro storico, Multeddu; \u00e8 stato attivato anche un servizio di bus navetta, che dal parcheggio di interscambio, situato nei pressi dello stadio comunale, conduce al centro storico, dove vige una ZTL ed il divieto di accesso per i Bus turistici\nSport.\nCalcio.\nFra le pi\u00f9 importanti c'\u00e8 una squadra che milita nel campionato regionale di eccellenza:\nLa societ\u00e0 ha militato nel campionato di Eccellenza Regionale finendo al 3\u00ba posto, ma grazie alle semifinali raggiunte nella coppa Italia \u00e8 stata ammessa al campionato di Serie D. Nella stagione 2007-08 gioc\u00f2 nel campionato di Serie D. Nella squadra di Castelsardo ha giocato anche il noto calciatore Antonio Langella.\nSurf.\nPresso la spiaggia Ampurias (frazione di Lu Bagnu) \u00e8 operativa la Bulli Surf Club A.S.D., nata nel 2013. Vanta atleti in ambito nazionale ed internazionale.\nImpianti sportivi.\nCastelsardo dispone di uno stadio in erba naturale con tribune coperte, nel quale gioca la locale squadra di calcio ed anche campi da calcetto e da basket, pallavolo, tennis."}
{"id": "29440", "revid": "767487", "url": "https://it.wikipedia.org/wiki?curid=29440", "title": "Cheremule", "text": "Cheremule (\"Chel\u00e8mure\" in sardo) \u00e8 un comune italiano di 411 abitanti della provincia di Sassari, nella regione storica del Meilogu.\nGeografia fisica.\nTerritorio.\nL'abitato \u00e8 contornato dal verde; particolarmente significativo \u00e8 il bosco di Su Tippiri che si estende dalle pendici del paese fino alla strada provinciale per Thiesi e non da meno \u00e8 la pineta del monte Cuccuruddu.\nStoria.\nIl territorio fu abitato gi\u00e0 in epoca neolitica per la presenza di diversi siti archeologici, e in epoca nuragica per la presenza di alcuni nuraghi.\nIn epoca medievale appartenne al Giudicato di Torres e fece parte della curatoria di Caputabbas. Alla caduta del giudicato (1259) pass\u00f2 ai Doria, e intorno alla met\u00e0 del XIV secolo divenne un feudo sotto gli aragonesi. Nel 1636 fu incorporato nel marchesato di Montemaggiore, concesso ai Canaveda. Da questi pass\u00f2 successivamente ai Manca, ai quali fu riscattato nel 1839 con la soppressione del sistema feudale.\nSimboli.\nLo stemma del comune di Cheremule \u00e8 stato concesso con il Decreto del presidente della Repubblica del 7 marzo 2005, e si blasona:\nMonumenti e luoghi d'interesse.\nArchitetture religiose.\nTra i luoghi di culto vi sono:\nSiti archeologici.\nNel territorio comunale si trovano diversi nuraghi oltre ad alcune necropoli ipogeiche risalenti alla periodo prenuragico. Da segnalare in particolare quella di necropoli di Museddu nella quale sono presenti alcune domus de janas riportanti graffiti e protomi taurine sia al loro interno che all'esterno.\nSono ancora presenti alcune \"pinnettas\", caratteristiche costruzioni pastorali in pietra di forma conica.\nSociet\u00e0.\nLingue e dialetti.\nLa variante del sardo parlata a Cheremule \u00e8 quella logudorese settentrionale.\nGeografia antropica.\nIl territorio comunale comprende anche l'isola amministrativa di \"Lados de Pramma\", avente una superficie di 3,92\u00a0km\u00b2."}
{"id": "29441", "revid": "2223742", "url": "https://it.wikipedia.org/wiki?curid=29441", "title": "Villa Carcina", "text": "Villa Carcina (pronuncia , \"Vila Carsina\" in dialetto bresciano, pronuncia , localmente ) \u00e8 un comune italiano di abitanti della provincia di Brescia in Lombardia, nella bassa Val Trompia.\nIl Comune di Villa Carcina \u00e8 situato a Nord della citt\u00e0 di Brescia ed \u00e8 composto da 5 nuclei abitativi: Cailina, Carcina, Cogozzo, Pregno e Villa.\nGeografia fisica.\nTerritorio.\nVilla Carcina confina a nord con i comuni di Sarezzo, a est con i comuni di Lumezzane e Concesio, a sud con il comune di Concesio, a ovest con i comuni di Brione e Gussago.\nIl territorio comunale ha una superficie di 14,41\u00a0km\u00b2.\n\u00c8 formato da una striscia centrale con andamento da nord a sud che costituisce il fondo valle al centro del quale scorre il fiume Mella. A est e ovest l'andamento del territorio \u00e8 montuoso con quote che raggiungono mediamente 1.000 m.\nIl monte pi\u00f9 alto del comune \u00e8 il monte Palosso con i suoi 1.158 m.\nClima.\nIl clima di Villa Carcina \u00e8 caratterizzato da inverni freddi con abbondanti nevicate nelle montagne limitrofe, e da estati calde.\nStoria.\nI primi abitanti della Valtrompia furono probabilmente trib\u00f9 di ceppo ligure-euganeo, dette \"Triumplini\", che presero il nome alla Valle, essendovisi riparati dopo esser stati scacciati dalla zona di Brescia all'arrivo dei galli Cenomani. Di loro se ne conserva il ricordo nel \"Trofeo delle Alpi\" di La Turbie, in Francia, che commemora la vittoria dell'imperatore Augusto su 46 trib\u00f9 alpine, avvenuta il 16 a.c. nel quadro della guerra retica, dove sono citati per primi.\nQuesta popolazione ha lasciato dietro di se alcuni scarsi manufatti e notizie che ci sono pervenuti per tramite dei romani i quali indicano che avessero una lingua scritta, a differenza dei Celti che non lasciarono scritti, e che usassero l'alfabeto etrusco \nBench\u00e9 fossero presenti nella citt\u00e0 di Brescia fin da prima del 196 a.c., i Romani si spinsero quindi nelle valli bresciane quasi due secoli dopo. \nD'epoca romana la principale testimonianza sono i numerosi tratti tutt'ora visibili dell'acquedotto romano, la cui costruzione risale al quarto decennio del primo secolo dopo Cristo. Al tracciato principale, che dalla fonte detta dell\"Acqua Salsa\" in territorio di Lumezzane proseguiva verso la citt\u00e0 mantenendosi sulla sinistra orografica del Mella, fino al Cidneo, nel territorio di Villa Carcina va aggiunto anche un ramo \"laterale\", con partenza dalle sorgenti di Siviano fra gli abitati di Villa e Cogozzo, scoperto solamente nel corso degli anni '70 del secolo scorso. E' materia incerta ma si crede che il Celato derivi da un tratto rotto dell'acquedotto romano nei pressi di Concesio. Il nome celato deriverebbe da Salsa e attraverso alcune corruzioni Celat.\nNel 402 il territorio bresciano venne travolto dalle orde gotiche di Alarico mentre nel 476 Odoacre, alla testa di un esercito di Eruli, conquist\u00f2 la pianura padana portando alla fine dell'Impero e facendo entrare Brescia nel suo dominio. Nel 568 il territorio bresciano fu quindi conquistato dai goti e infine dai Longobardi che mantennero il potere fino all'anno 774, con la conquista da parte dei franchi di Carlo Magno. A partire da quel momento le valli, per via della presenza del ferro e delle relative entrate che il commercio di questo materiale assai pregiato comportava, divennero Demanio. Per quanto riguarda i resti fino a questo periodo, le principali tracce dell'epoca alto medievale riguardano la necropoli scoperta nel 1986 lungo l'attuale via Lazio e una Franca, un pezzo di lancia, nei pressi della fonte di Cogozzo. Pi\u00f9 recente \u00e8 invece il Castello, di cui ancora oggi restano alcuni resti nella localit\u00e0 di Villa.\nNel periodo seguente la storia di Villa e di Carcina si lega strettamente a quella della Valle Trompia: Nel 1404 Pandolfo Malatesta concede al territorio da Carcina a Collio, esclusi Polaveno e la conca di Lumezzane, che saranno infeudati agli Avogadro, uno statuto ad hoc , questi statuti saranno poi revocati al ritorno della signoria milanese nel 1421. \nA seguire,Il 17 marzo 1426, dopo un conciliabolo tenuto in Gussago, nel \"loc de la Begia\" tra i Averoldi, gli Avogadro, i Fenaroli ed altri, Brescia si rivolt\u00f2 a Filippo Maria Visconti e si diede alla Repubblica di Venezia.\nLa Valtrompia, durante il governo veneto, a seguito della rinnovata concessione dello status di territrio separato nel 1436 godeva di esenzioni fiscali e relativa autonomia amministrativa. Ogni due anni, nel Palazzo Fontana, sede della Comunit\u00e0 di Valle, sito in Tavernole, i rappresentanti dei comuni valtrumplini eleggevano al governo della Valtrompia un Sindaco e un Vicario (che svolgeva anche funzioni di giudice civile). A Carcina, primo Comune della valle, era collocato l'arco di ingresso \"Porta della Valtrompia\": o che segnalava il passaggio dalla giurisdizione di Brescia a quella della Valle, entrata simile vi era a Cailina. Fungendo da casello daziario ( il dazio veneto venne abolito nel 1797) al calar del sole, , i cancelli venivano regolarmente chiusi. Questo portale aveva al momento dell'abbattimento, durante il periodo austriaco, il portale aveva lo stemma che ora si pu\u00f2 vedere sopra il protale di casa Frassine a Carcina. La giurisdizione, ancorch\u00e9 la sede fosse a Tavernole, aveva il centro politico tra Ponte Zanano, residenza del Capitanio di Valle. Durante tutto il periodo veneto le Vicin\u00ece di Carcina e Villa vengono unite fiscalmente nella medesima quadra, sistema per il calcolo delle esazioni fiscali. Carcina era sede, come altri paesi, si veda Gardone, di una prigione veneta mentre le condanne penali venivano elargite da \"cavalieri\" ovvero giudici inviati dalla citt\u00e0 a Tavernole e che avevano particolari esenzioni riguardo vitto e alloggio \nIl 1512 \u00e8 ricordato come l'anno del Sacco di Brescia a seguito della Congiura Avogadro. Promotore della congiura, la seconda contro gli occupanti francese fu Luigi Avogadro, collegata ai fatti di Venutra Fenaroli nella chiesa del Carmine che faceva parte della stessa congiura ma ce non riusc\u00ec a mettersi in salvo. I rivoltosi, riuscirono in un primo tempo ad occupare la citt\u00e0 costringendo i francesi a riparare nel Castello. I triumplini, capeggiati dagli avogadro, proposero di prednere subito il castello ma per motivi sconosciuti, forse ritennendo l'impresa troppo ardua ( il castello non aveva le fattezze attuali, il Gritti rifiut\u00f2, commettendo un errore grossolano quanto gravido di conseguenze. Le truppe veneziane, comandate dal Gritti licenziarono poi i triumplini per evitare scontri in citt\u00e0 con la popolazione e quando Gaston de Foi venne a conoscenza dell'impresa, lasci\u00f2 Bologna per dirigersi su Brescia. Alla notizia dell'arrivo del comandate gfracnese, Gritti si avvide dell'errore commesso e richiam\u00f2 quanti piu triumplini possibile, non riuscendo che a racimolare uno sparuto gruppo. I francesi del Foix tornarono in otto giorni e i veneziani vennero presi da due fronti: da una parte la guarnigione del castello rinforzata da un gruppo di francesi entrata dalla porta del soccorso, scesi per torrelunga , dall'altra i veneziani, i quali, nel tentativo di fuggire, aprirono la porta a Santi Nazaro e Celso e vennero quindi falcidiati e inseguiti per tutta la citt\u00e0 dai francesi ivi penetrati. A nulla valse quindi il sacrificio della sparuta scolta di triumplini richiamati in fretta dal Gritti e collocati in Fiorano . I francesi, in seguito cedettero il governo di Brescia agli spagnoli e dopo una serie di cambi e giravolte di alleanze aiutarono i Veneziani a rientrare nell'ottobre 1816 in citt\u00e0.. Il comune di Villa Carcina venne interessato dagli avvenimenti in quanto dall'ottobre del 1511 fu nel castello di villa, di pertinenza degli Avogadro, che vennero riuniti i valligiani favorevoli a Venezia, si racconta altres\u00ec cbe fu un fabbro di Cogozzo ad aprire i cancelli ai Bresciani nella prima presa della citt\u00e0 a porta san Nazaro.\nTornati nell'ambito della Dominante, il territorio segue senza particolari scossoni la parabola del governo veneto, se si esclude\nl'alluvione del 1527 del Mella, che fece crollare il ponte di Pregno. e la partecipazione di alcuni volontari alla guerra di Cipro e conseguente battaglia di Lepanto, in quota alla partecipazione bresciana \nSi arriva cos\u00ec al 1797, allorquando avvenne la battaglia di Carcina in cui i valligiani ancora fedeli alla Serenissima, poi sconfitti, si scontraronoucontro le preponderanti forze franco-bresciane, la sommossa durer\u00e0 fino a maggio ma il territorio comunale rimarr\u00e0 da subito in salde mani repubblicane. Il prete di Villa, tra i piu accaniti antigiacobini, dopo la battaglia si rifugi\u00f2 presso l'abazia di Rodengo dove venne scoperto e arrestato per poi venir giustiziato. A seguito del trattato di Campoformio dello stesso anno divenne territorio della Repubblica Cisalpina e condivise le sorti degli stati napoleonici successivi, come la Repubblica Italiana e il Regno d'Italia, fino alla caduta nel 1814.\nNel 1816 nasce a Pregno Serafina Regis, fondatrice dell'oratorio di Carcina. La Regis si dedicava ad opere caritatevoli in prima persona, soccorrendo misere donne del paese o ricamando per il corredo degli altari o commissionando opere d'arte per la parrocchiale. Desiderosa di creare un oratorio femminile in paese, nel 1853 termina i lavori di costruzione di una chiesetta in cui riunire le giovani.\nDurante il Risorgimento ancorch\u00e8 la citt\u00e0 di Brescia si distinse per la rivolta antiaustriaca delle Dieci giornate (marzo 1849) che, per la sua eroica resistenza, le valse l'appellativo datole da Aleardo Aleardi di \"Leonessa d'Italia\", in valle non vennero segnalate problematiche di al cun genere.\nNel 1850 una spaventosa piena del Mella distrusse la valle, danneggiando le infrastrutture e le case da Tavernola a Brescia.\nCon la seconda guerra di indipendenza del 1859 il territorio bresciano pass\u00f2 al regno di Sardegna che divenne poi, nel 1861, Regno d'Italia.\nIn tale periodo nacquero importanti industrie sul territorio fra le quali spiccarono la Fonderia Glisenti a Carcina, la filatura Mylius di Cogozzo (poi Bernocchi), la Trafilerie Laminatoi Metalli.\nNel 1882 la Valtrompia fu collegata alla citt\u00e0 da una linea tranviaria, che da Brescia proseguiva fino a Gardone Valtrompia (dal 1910 al 1934 fino a Tavernole) una linea che garant\u00ec per anni il collegamento e lo sviluppo economico della valle. Tale linea rest\u00f2 in uso fino agli anni cinquanta del secolo scorso.\nSempre nel 1882 un'esondazione del fiume Mella provoc\u00f2 l'invasione delle acque degli abitati di Cogozzo e Pregno e il ponte di Pregno venne addirittura travolto e distrutto.\nIl 23 agosto 1890 \u00e8 ricordata la visita alla Fonderia Glisenti di Re Umberto I, che vi giunse in Tram, accompagnato da Giuseppe Zanardelli all'epoca Ministro Guardasigilli, accolto da una popolazione festante. Seguirono poi brevi soste anche a Villa e a Cogozzo, prima della prosecuzione del viaggio verso le fabbriche di armi di Gardone. Il viaggio venne organizzato dall'allora Primo Ministro al fine di convincere il sovrano a non spostare tutte le fabbriche d'armi a Terni, considerata piu al sicuro in quanto lontana dal confine austriaco che correva al lago d'Idro.\nNel 1935 circa, vennero eseguiti lavori stradali per l'apertura della nuova via dedicata all'industriale Francesco Glisenti. Sempre nel 1935 vengono condotti lavori di consolidamento al ponte di Villa Carcina.\nDurante la prima guerra mondiale sulla vetta pi\u00f9 alta del territorio comunale, il Monte Palosso (1.158m), vennero realizzate delle piazzole d\u2019artiglieria, un sistema di trincee a difesa delle stesse, una piccola casermetta e un deposito. La zona faceva parte della terza linea di difesa italiana e i manufatti avevano lo scopo non solo di arginare un possibile sfondamento delle linee da parte dell\u2019esercito imperiale, ma anche di difendere la citt\u00e0 da possibili incursioni aeree nemiche. come nei fatti avvenne.\nSi giunge cos\u00ec al 1928: \u00e8 con la pubblicazione nella Gazzetta Ufficiale del Regno d'Italia di Sabato 21 gennaio 1928 del Regio Decreto 29 dicembre 1927, n. 2665 \"Riunione dei comuni di Villa Cogozzo e Carcina in un unico comune denominato Villa Carcina\" che si pu\u00f2 dire abbia avuto inizio la storia del Comune. All'epoca la popolazione era pari a 4.535 unit\u00e0, cifra che ben presto crebbe, per le numerose fabbriche del territorio che porteranno numerosi lavoratori ad insediarsi nel paese.\nDurante la seconda guerra mondiale, dopo l'armistizio dell'8 settembre 1943, il territorio triumplino entr\u00f2 a far parte della Repubblica Sociale Italiana.\nDopo il 1945 il Regno d'Italia lasci\u00f2 spazio alla Repubblica Italiana e da allora la Valle Trompia si \u00e8 distinta per l'operosit\u00e0 delle fabbriche locali che hanno dato lavoro a numerose persone.\nMonumenti e luoghi d'interesse.\nLa Chiesa di San Rocco a Carcina.\nIl nucleo originario della piccola chiesa di San Rocco, a Carcina, doveva occupare presumibilmente l'attuale seconda campata della navata e il presbiterio. L'edificio originario, citato a partire dal 1567, probabilmente risale tra la fine del XV secolo e la prima met\u00e0 del XVI, forse fondato per sciogliere un voto della comunit\u00e0 in onore di San Rocco di Montpellier, vissuto fra il 1346 e il 1376, il pellegrino francese invocato fin dal Medioevo come protettore dal terribile flagello della peste. L'edificio \u00e8 poi citato negli atti della visita pastorale di San Carlo Borromeo del 1580, mentre nel 1582 il vescovo Giovanni Dolfin segnal\u00f2 nel documento relativo allo stato dei lavori di miglioria dell'edificio che la chiesa era provvista di un'apertura a inferriata e di un portico antistante. Ulteriori lavori di sistemazione vennero eseguiti successivamente, probabilmente alla fine del XVIII secolo. Oggi all'interno della Chiesa si pu\u00f2 ammirare la bella pala d'altare realizzata da Pietro Scalvini nel 1785, dedicata ai \"Santi Rocco, Pietro martire, Nicola da Tolentino e Sebastiano\".\nLa chiesa di San Rocco a Villa.\nPosta poco pi\u00f9 in alto dell'abitato di Villa sorge la chiesetta dedicata a San Rocco, il santo protettore degli appestati, con ogni probabilit\u00e0 fondata a seguito di un'epidemia nella seconda met\u00e0 del XV secolo. Tale Santuario viene citato ufficialmente per la prima volta nel 1512, all'interno di un testamento di un devoto. Tra il 1575 e il 1577, forse in seguito a una nuova epidemia di peste, la chiesa venne abbellita e ampliata e gi\u00e0 nel 1580, come attestano gli atti della visita pastorale di San Carlo Borromeo, la chiesa era terminata. Fu l'occasione per concedere un'indulgenza plenaria decennale. Nel 1630, durante l'epidemia di manzoniana memoria, \u00e8 probabile che l'edificio fosse utilizzato come lazzaretto, sia per la cura che per tener lontani i malati dal resto della popolazione, in modo da limitarne il contagio. La piccola sagrestia venne costruita pochi anni dopo, nel 1648. Nel corso del XVIII secolo la chiesa venne nuovamente ampliata e il campanile venne innalzato al livello ancor oggi presente. Un ultimo radicale restauro risale al recente 1989.\nLa Chiesa di S.Lorenzo a Cogozzo.\nL'edificio tardo quattrocentesco (forse ampliato nel secolo XVII) sorge su una cappella medievale annessa a un ospizio della diaconia di San Lorenzo, dipendente dalla pieve di Concesio. Al culto del santo diacono era infatti associato quello di San Giacomo, l'apostolo patrono dei pellegrini. Particolarmente venerato \u00e8 l'affresco votivo quattrocentesco della \"Madonna col Bambino\", ora inglobato nel polittico seicentesco come pala d'altare, in una magnifica soasa lignea. Altre importanti tele sono collocate in splendide cornici di gusto popolare negli altari laterali, \"San Barnaba e San Gottardo\" di Antonio Cifrondi e la \"Madonna col Bambino e i Santi Firmo e Lorenzo\" di Francesco Paglia, citata nel suo trattato \"Il Giardino della Pittura\"; pregevole \u00e8 anche l'organo del 1773, opera del celebre organaro veneto Gaetano Callido.\nSantella dei Morcc d\u00e9 la Can\u00f2nega.\nLa santella dei Morcc d\u00e9 la Can\u00f2nega poco distante dal santuario di S. Lorenzo, custodisce le spoglie degli appestati delle epidemie dei secoli XVI e XVII.\nVilla Glisenti.\nLa Villa, in stile liberty, venne edificata fra il 1905 e il 1906, e per anni fu residenza della famiglia Glisenti che dal 1859 era proprietaria del vicino stabilimento di Carcina. Divenuta di propriet\u00e0 comunale, dopo alcuni lavori di adeguamento e ristrutturazione nel maggio del 1989 venne inaugurata quale polo culturale ed espositivo, ed ospit\u00f2 fino al 2006 anche la Biblioteca del paese. Ora accoglie importanti mostre espositive ed \u00e8 sede di appuntamenti culturali e conferenze. Un grande parco, con alberi secolari, giochi per bambini, un chiosco e tante attrezzature per lo svago, circonda la Villa stessa ed \u00e8 sede di numerose manifestazioni nel periodo estivo.\nLa Parrocchiale di Villa.\nEsempio dell\u2019architettura del primo Settecento. Dedicata ai Santi Emiliano e Tirso, su progetto di Giovan Battista Marchetti, o forse di Antonio Turbino. Della precedente chiesa restano soltanto l\u2019abside (ora abitazione del sacrestano) e la vecchia sacrestia (ora chiesetta). La chiesa attuale contiene tele di Pietro Natali e Pietro Scalvini e affreschi di Francesco Monti.\nLa Parrocchiale di Carcina.\nDedicata a San Giacomo, decorata con eleganti stucchi settecenteschi di Benedetto Porta, sorta nel luogo dov\u2019era prima un ospizio medioevale. Fu ricostruita nel 1741-42 e completata nel 1782 con la facciata. Il campanile \u00e8 opera di Francesco Lepreni. All\u2019interno sono conservati dipinti di StefanoViviani, Francesco Giugno, Antonio Paglia, Pietro Scalvini. Dalla sinistra del presbiterio si accede alla cappella Regis (1851), nota come Oratorio per le ragazze del paese di Villa Carcina; con una pala di Luigi Campini.\nLa Parrocchiale di Cailina.\nDedicata a San Michele Arcangelo, chiesa citata gi\u00e0 nel 1420. L\u2019attuale edificio \u00e8 del 1951, mentre del precedente rimane il campanile romanico, oltre a qualche frammento di muratura e il vecchio pavimento sotto l'abside. Nella parte destra della navata sotto il campanile era presente una santella dedicata a San Nicola.\nLa pala dell\u2019altare maggiore \u00e8 di Francesco Paglia.\nParrocchiale di Cogozzo.\nDedicata a Sant\u2019Antonio Abate, eretta nel 1953-56 su progetto di don Giuseppe Barcelli. Vi si trova, proveniente dalla vecchia chiesa, una pala seicentesca del veneziano Girolamo Pilotti. Inoltre due Angeli lignei di fine \u2018600, un Crocifisso ligneo cinquecentesco e una Croce astile argentata del \u2018700\nChiesa di Sant\u2019Antonio da Padova (Pregno).\nA Pregno, ricostruita a inizio \u2018700 su un antico oratorio, contiene una pala di Francesco Paglia.\nL'Acquedotto romano.\nL'acquedotto portava l'acqua potabile dalla Valle di Lumezzane (Val Gobbia) a Brescia. La sua costruzione risale al tempo di Augusto Tiberio. Non si conosce con precisione il periodo in cui rimase attivo. Qualcuno afferma che fu abbandonato da Teodorico (nel 495), altri invece sostengono che all'epoca di Gian Galeazzo Visconti (1385) fosse ancora utilizzato. Da Lumezzane S. Apollonio l'acquedotto percorreva la Val Gobbia e la Val Trompia per portare l'acqua a Brescia sul colle Cidneo, dove sorge il castello. In particolare, per il tratto Lumezzane-Pregno l'acquedotto era allo scoperto, mentre da Pregno a Costorio scorreva nel sottosuolo. Il cunicolo era costruito con struttura in pietra irregolare di piccole dimensioni. Resti dell'acquedotto furono trovati a Pregno (tuttora evidenti) presso la Serioletta nel tratto di strada di Via Pendezza. Tratti tutt'ora visibili dell'acquedotto si trovano nella zona immediatamente a nord di Pregno, in via Maravagne e a Costorio, gi\u00e0 in territorio di Concesio. Un ramo secondario, che traeva acqua dalla fonte di Cogozzo \u00e8 invece visibile in via Repubblica.\nVilla Sedaboni, ora Villa dei Pini.\nEdificata in stile tardo-neoclassico nel \u2018700 \u00e8 attualmente sede della Casa di Riposo. Complesso di villa e giardino molto piacevole, sebbene il restauro e le aggiunte, fatte con larghezza di mezzi attorno al 1925, ne abbiano arricchita la linea, un tempo ben pi\u00f9 semplice e modesta. L'ingresso verso il paese \u00e8 formato da una arcata in pietra bugnata ed in essa si apre il portone; due grandi volute accompagnano il portale, ma sono di disegna pesante e scorretto. Il rimanente \u00e8 moderno, compresa la cinta del giardino. Nella mappa catastale napoleonica del 1810, la villa \u00e8 indicata come casa di villeggiatura con proprietario Sedaboni Giacomo q. Lorenzo. Il Sedaboni appartiene ad una facoltosa famiglia originaria di Pezzaze, sicuramente presente a Villa gi\u00e0 agli inizi del secolo precedente, con beni considerevoli, in case e terreni. Nel 1963 la Sig.ra Capretti Colturi donava nel testamento al Comune la sua casa padronale con annesso parco per farne una casa di riposo, ora denominata \u201cFondazione Colturi \u2013 Villa dei pini\u201d\nI parchi pubblici.\nParchi, giardini ed altre aree a verde pubblico, nonch\u00e9 luoghi attrezzati per il relax, i percorsi pedonali, campi gioco per bambini, rappresentano un patrimonio a disposizione di tutta la cittadinanza del comune. Sono 4 i parchi presenti nel comune di Villa Carcina: quello di Villa, quello di Cailina, quello di Cogozzo e quello di Carcina (dove si trova Villa Glisenti).\nIl Ponte di Pregno.\nLo storico ponte di Pregno, su cui fino al 1970 transitava la principale via di collegamento tra la citt\u00e0 di Brescia, \u00e8 un ponte in pietra a tre arcate tutt'ora visibile pochi metri a nord rispetto al pi\u00f9 recente ponte carreggiabile. Un tempo rappresentava uno dei pochi punti di passaggio del fiume Mella in Valtrompia (tanto e vero che i pi\u00f9 anziani chiamano ancora la localit\u00e0 \"Put Pregn\", ovvero Ponte Pregno in dialetto locale) e a lungo fu presidiato da gabellieri che chiedevano un tributo per il suo passaggio. \nLa localit\u00e0 montana di \"Zignone\".\nZignone, localit\u00e0 posta in quota sopra Pregno, \u00e8 caratterizzata da ampi prati e una villa rustica con chiesetta dedicata a S. Teresa d'Avila (appartenuta a don Antonio Zappetti, che nella seconda met\u00e0 del \u2018700 fu parroco di Carcina).\nEconomia.\nL'economia del paese era tutta basata sull'agricoltura del terreno e dei monti e da essa si ricavava, sia pure in minima parte, tutto il necessario per il sostentamento. Da quell'epoca derivano alcune denominazioni dei cortili delle case padronali che oggi si possono ancora in parte scorgere soprattutto a Cailina (Mensi e Bregoli in via IV Novembre) e Cogozzo nella parte vecchia.\nCol passare del tempo, a cominciare dalla seconda met\u00e0 del secolo scorso, sorsero diverse grosse industrie: nel 1859 la \"Glisenti\", nel 1889 il cotonificio \"Mylius\", divenuto in seguito Bernocchi e nel 1911 la \"TLM\" Trafilerie Laminatoi Metalli, che insieme fornivano lavoro ad oltre 3000 dipendenti.\nNegli ultimi anni, con il declino della grande industria, sono sorte al loro posto delle officine metallurgiche, fonderie, rubinetterie e meccaniche varie. Per quanto riguarda l'artigianato sono molto diffuse le attivit\u00e0 di lavorazione dei metalli, finalizzate soprattutto alla produzione di coltelli e armi da taglio.\nNel 1963 la signora Capretti Colturi donava nel testamento al comune la sua casa padronale con annesso il parco per farne una casa di riposo per anziani ora denominata \"Villa dei Pini\", mentre nel 1980 l'amministrazione comunale acquist\u00f2 il parco annesso alla Villa Glisenti per farne un parco pubblico e in seguito acquist\u00f2 anche la villa dove per diversi anni \u00e8 stata ubicata la biblioteca comunale e dove frequentemente si tengono mostre d'arte e conferenze di vario genere.\nAmministrazione.\nVisualizza tutti i Sindaci del Paese dalla nascita del Paese ad oggi: link al Sito web del Comune di Villa Carcina.\nInfrastrutture e trasporti.\nStrade.\nIl comune \u00e8 attraversato dall'ex Strada statale 345, ora denominata SP BS 345.\nMezzi pubblici.\nIl servizio di trasporto pubblico \u00e8 gestito dalla Societ\u00e0 Italiana Autoservizi, che opera con i suoi autobus in tutta la Val Trompia attraverso la linea S201.\nTram.\nFra il 1882 e il 1954 Carcina ospit\u00f2 alcune fermate della tranvia della Val Trompia, a servizio della popolazione e del locale stabilimento."}
{"id": "29443", "revid": "125954531", "url": "https://it.wikipedia.org/wiki?curid=29443", "title": "Codrongianos", "text": "Codrongianos (\"Codronzanu\" in sardo; erroneamente noto anche come \"Codrongianus\") \u00e8 un comune italiano di abitanti della provincia di Sassari.\nStoria.\nI resti di circa 57 nuraghi testimoniano che il territorio di Codrongianos era fortemente popolato gi\u00e0 nel II millennio a.C., durante l'et\u00e0 del bronzo.\nLe origini dell'odierno abitato si possono far risalire all'epoca romana quando nel III secolo per presidiare la strada che da Karalis portava a Turris Libisonis, fu edificato il \"Castrum Gordianus\", nome che nel corso dei secoli muter\u00e0 prima in Cotroianu e poi in \"Codrongianos\".\nIn epoca medievale esistevano due paesi con lo stesso nome: Cotroianu e Cotroiano Jossu, pi\u00f9 in basso. Entrambi facevano parte del giudicato di Torres, compresi nella curatoria di Fiolinas. A partire dal XIV secolo Cotroianu Jossu si spopol\u00f2 fino a scomparire, e da Cotroianu si origin\u00f2 l'odierna Codrongianos, che nel 1420, dopo la conquista aragonese, fu unito alla baronia di Ploaghe e dato in feudo agli Aymerich. Il giudice Costantino III di Torres, insieme alla moglie Marcusa, nel 1116 fece qui erigere la basilica di Saccargia nei pressi del villaggio omonimo.\nI monaci vennero scacciati dagli aragonesi nel XV secolo e i beni dell'abbazia vennero divisi e dati al clero, mentre il titolo di priore venne assunto del vescovo di Sassari.\nIl paese fu riscattato agli Aymerich nel 1839, con la soppressione del sistema feudale.\nSimboli.\nGli elementi nello scudo rappresentano importanti momenti della storia del paese: nella parte superiore l'emblema della Congregazione camaldolese che si trova dipinto nella chiesa della Santissima Trinit\u00e0 di Saccargia, nella parte inferiore un \"castrum\" romano.\nIl gonfalone municipale \u00e8 un drappo partito di giallo e di rosso.\nMonumenti e luoghi d'interesse.\nArchitetture religiose.\nA pochi chilometri dal centro abitato si trova la basilica di Saccargia, una delle chiese in stile romanico pi\u00f9 note della Sardegna, con influenze pisane.\nAltri luoghi di culto sono:\nSono inoltre presenti i ruderi dell'antica chiesa trecentesca di Sant'Antimu di Salvenero.\nSociet\u00e0.\nLingue e dialetti.\nLa variante del sardo parlata a Codrongianos \u00e8 quella logudorese settentrionale.\nSport.\nCalcio.\nLa squadra di calcio \u00e8 l\"'A.S.D. Polisportiva Codrongianos\" che milita nel girone E sardo di 1\u00aa Categoria. Dalla stagione 2010/2011 alla stagione 2014/2015 ha militato nel girone B sardo di Promozione. I colori sociali sono il rosso e il blu.\nLo stadio comunale il 7 giugno 2008 ha ospitato, nel campo in erba sintetica, l'incontro di ritorno valido per la finale di Coppa Italia 2007-2008 di calcio femminile e dove la , grazie all'1-0 casalingo, ribalta il risultato dell'andata (3-2) strappando al la coppa, la settima nella storia sportiva della societ\u00e0 di Sassari."}
{"id": "29444", "revid": "1590006", "url": "https://it.wikipedia.org/wiki?curid=29444", "title": "Villachiara", "text": "Villachiara ( ; \"Elaci\u00e0ra\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nTerritorio.\nVillachiara \u00e8 poggiata su un terreno di origine fluvio-glaciale a cemento carbonatico (come l'intera Pianura Padana). La sua caratteristica principale, \u00e8 quella di essere, facilmente, carsificabile. Tale roccia, \u00e8 ricoperta dai sedimenti fluviali quaternari ed \u00e8 visibile lungo i principali corsi d'acqua che la solcano, costituendo dei conglomerati che in Lombardia, sono conosciuti come \"ceppi\".\nClima.\nVillachiara si trova ad oriente del bacino della Pianura Padana ed \u00e8 caratterizzata da un clima temperato umido, con una sensibile escursione termica annua (l'estate pu\u00f2 essere abbastanza calda e l'inverno, pu\u00f2 essere abbastanza freddo).\nOrigini del nome.\nIl nome, deriva dall'unione della parola latina \"\"Villa\" (che in epoca romana, indicava una piccola citt\u00e0) con la parola, anch'essa latina, \"Clara\". Quest'ultima parola, probabilmente, indica che la cittadina doveva essere stata edificata in un'area, quasi del tutto priva di alberi.\nStoria.\nLe origini di Villachiara, con ogni probabilit\u00e0, risalgono attorno all'anno 1000, dunque, verso la fine dell'Alto Medioevo. All'inizio (prima dello sviluppo, avvenuto nei secoli successivi), il borgo era semplicemente una piccola comunit\u00e0 di pastori e agricoltori, dediti alla coltivazione delle piccole radure, ricavate dalla vicina foresta.\nLa prima testimonianza scritta su Villachiara, \u00e8 presente in un documento ufficiale del 1193, poich\u00e9, anche nella vicina Orzinuovi, era presente una localit\u00e0 dal nome identico. Tuttavia, la presenza del borgo fortificato di Orzinuovi, non sempre, garantiva pace e sicurezza alle comunit\u00e0 vicine.\nInfatti, nell'estate del 1259, il condottiero Ezzelino III da Romano, alleato dell'imperatore Federico II di Svevia, furioso per non essere riuscito a espugnare Orzinuovi (intanto che, con il suo esercito, attraversava l'Oglio per dirigersi verso Monza e Trezzo), sfog\u00f2 la propria rabbia e il proprio odio su tutte le principali comunit\u00e0 attorno a Orzinuovi, tra cui, la stessa Villachiara. Come narr\u00f2 lo scrittore e religioso Domenico Codagli, \u00ab\"mise ogni cosa a fuoco e fiamma, e ne patirono molto le Ville d'Ovanengo, Rossa, Coniolo, Pudiano e Villa Chiara\"\u00bb.\nA partire dalla seconda met\u00e0 del XIV secolo, a Villachiara divenne abbastanza nota e potente la nobile famiglia dei Martinengo (la quale, secondo una leggenda popolare, gi\u00e0 intorno al 953, aveva ottenuto dall'imperatore Ottone I di Sassonia il possesso di una vasta area attorno alla riva sinistra dell'Oglio) che intorno al 1370 vi fece costruire l'omonimo castello.\nTra i vari membri dei Martinengo residenti a Villachiara, nel 1421, Bartolomeo I Martinengo ordin\u00f2, nel suo testamento, ai propri eredi di realizzare una chiesa che potesse essere al servizio dei fedeli del, sempre pi\u00f9 popoloso, borgo (chiesa che verr\u00e0 fatta edificare, diversi decenni dopo, dal nipote Vittore I Martinengo). Infatti, nel 1479, Papa Paolo II, con una bolla pontificia, consacr\u00f2 la chiesa, che venne dedicata al culto di Chiara d'Assisi. Invece, il 29 settembre 1539, venne fatta consacrare la prima chiesa parrocchiale, dall'allora vescovo, Girolamo Vascherio. Questa nuova chiesa, conteneva al suo interno, affreschi realizzati da Antonio Campi e Lattanzio Gambara (gli stessi artisti, che avevano decorato il vicino castello).\nIl XVII secolo, segn\u00f2 la totale estinzione dei locali Martinengo e il loro posto venne preso da un'altra famiglia nobile, quella dei Bargnani che (per oltre settant'anni, fino al 1750) domin\u00f2 sia il castello sia il borgo. Nonostante l'estinzione del ramo principale della famiglia, un piccolo ramo dei Martinengo, residente a Villagana, riusc\u00ec a sopravvivere e rivendic\u00f2 a lungo il possesso di tutte le loro antiche propriet\u00e0, in base a un presunto e antico trattato che attestava ai Martinengo il possesso del castello e delle chiese.\nIl dominio dei Bargnani si rivel\u00f2 molto duro e infelice per Villachiara. In particolare, Bartolomeo Bargnani (con una nutrita banda di bravi, al suo seguito) tiranneggi\u00f2 a lungo sulla popolazione villaclarense e trasform\u00f2 il Castello Martinengo, in un semplice deposito di armi. Il castello stesso, divenne anche la sua base principale, in cui organizzava le azioni sui territori circostanti l'Oglio.\nIn seguito alla morte di Bartolomeo, avvenuta il 29 luglio 1743, l'allora parroco, don Giuseppe Boccelli, decise di indire dei sussidi a beneficio della popolazione, duramente provata dall'oppressione di Bartolomeo. A questi sussidi, presero parte anche gli eredi di Bartolomeo, che, a poco a poco, cedettero tutti i loro beni ai Martinengo di Villagana, pi\u00f9 in particolare, al conte Giovanni Martinengo di Villagana, facendo quindi s\u00ec che i Martinengo di Villagana, tornassero in possesso delle loro propriet\u00e0.\nProbabilmente per questo motivo, proprio per celebrare il fatto che i Martinengo di Villagana fossero finalmente tornati in possesso delle loro antiche propriet\u00e0 (dopo quasi un secolo di rivendicazioni), il conte Giovanni diede l'inizio ai lavori per la costruzione di una nuova e pi\u00f9 bella chiesa parrocchiale. La prima pietra di questa nuova chiesa venne solennemente poggiata il 6 maggio 1754, con la partecipazione di tutta la popolazione e del clero locali, e anche di quattro sacerdoti provenienti da Ovanengo e Gabbiano (l'attuale Borgo San Giacomo). Purtroppo, la realizzazione della nuova chiesa venne fatta interrompere, appena dopo la costruzione del presbiterio, a seguito della morte di Giovanni. Solo dopo oltre un secolo, la chiesa potette finalmente venire completata, grazie alle 40 000 lire lasciate nel suo testamento dalla devota contessa Caterina Martinengo di Villagana. Nel 25 ottobre 1868, la chiesa venne ufficialmente benedetta dal parroco don Artemio Gorzonio, inviato a Villachiara dal vescovo Girolamo Verzeri.\nCon la progressiva secolarizzazione, iniziata con la rivoluzione francese (avvenuta nel XVIII secolo) e proseguita con i vari governi liberali, presenti dopo l'unificazione italiana (avvenuta nel XIX secolo), e venendo meno anche il secolare dominio dei Martinengo, Villachiara, agli inizi del XX secolo visse una costante fase di lotte bracciantili. Queste lotte, nel secondo dopoguerra, portarono a una sempre pi\u00f9 crescente emancipazione dei ceti contadini, col conseguente dimezzamento della popolazione villaclarense.\nSimboli.\nLo stemma venne creato dai conti Martinengo-Palatino, che avevano unito al loro simbolo personale (l'aquila rossa), lo scudetto della famiglia Este, per simboleggiare il matrimonio di Bartolomeo III Martinengo (Conte di Villachiara e Villagana) con Ricciarda d'Este.\nNella parte inferiore dello stemma, venne aggiunto anche un castello d'argento (il castello di Villachiara), costituito da tre torri che simboleggiano i tre rami principali della famiglia Martinengo: Palatini, Villachiara e Villagana. Secondo il cavaliere Oreste Foffa, le finestre verdi del castello, simboleggiano la campagna ubertosa del centro. \nSociet\u00e0.\nEtnie e minoranze straniere.\nSecondo i dati ISTAT, al 1\u00ba gennaio 2021, la popolazione straniera, residente a Villachiara, ammonta a 116 persone, e costituisce circa l'8,5% della popolazione locale. Le nazionalit\u00e0 presenti, sono:\nLingue e dialetti.\nNel comune di Villachiara, \u00e8 relativamente diffuso il dialetto bresciano, un dialetto appartenente al dialetto lombardo orientale che, a sua volta, \u00e8 una variante della lingua lombarda.\nIl bresciano non ha un riconoscimento giuridico (\"legge n\u00ba 482 del 1999\") e non \u00e8 oggetto di tutela, da parte della Repubblica Italiana. Invece, la lingua lombarda \u00e8 stata, ufficialmente, riconosciuta il 7 ottobre 1981, con la \"Raccomandazione n\u00ba 928\" del Consiglio d'Europa.\nReligione.\nLa prima confessione religiosa a Villachiara, \u00e8 quella cattolica.\nCultura.\nIstruzione.\nNel comune di Villachiara, sono presenti la scuola dell'infanzia \"Dr. Luigi Mantova\" (situata a Via Matteotti, 6) e una scuola primaria (situata a Via Matteotti, 4).\nEventi.\nDa sempre, Villachiara \u00e8 sede di diversi eventi culturali. Ogni anno, viene celebrata la sagra \"Villachiara in fermento\", in cui vengono promossi i prodotti locali.\nVillachiara \u00e8 anche uno dei comuni, in cui viene svolto il convegno \"Filosofi lungo l'Oglio\". Un convegno a tema filosofico, dove vengono trattati temi di attualit\u00e0, con la partecipazione di illustri studiosi e accademici.\nGeografia antropica.\nSuddivisioni amministrative.\nSecondo l'ISTAT, il territorio comunale comprende: il centro abitato di Villachiara, le frazioni di Bompensiero, Villabuona e Villagana, e le localit\u00e0 di Case sparse e Martinenghe.\nFrazioni.\nBompensiero.\nBompensiero, 78 abitanti, \u00e8 la prima frazione di Villachiara e dista 2,29\u00a0km dal territorio comunale. Degno di nota \u00e8 il popolare fal\u00f2 che viene celebrato durante il periodo invernale, in onore di San Vincenzo martire (il patrono locale di Bompensiero).\nVillabuona.\nVillabuona, 104 abitanti, \u00e8 la seconda frazione di Villachiara (nonch\u00e9, la pi\u00f9 popolosa) e dista 0,97\u00a0km dal territorio comunale.\nVillagana.\nVillagana, 34 abitanti, \u00e8 la terza e ultima frazione di Villachiara (e anche, la meno popolosa) e dista 1,73\u00a0km dal territorio comunale. Luoghi degni di interesse sono: il castello appartenente a Medolago Albani Martinengo, la chiesa consacrata a San Vittore e la Chiesa Madonna del Rino.\nSecondo la tradizione popolare, a Villagana \u00e8 presente luogo chiamato \"Costa d\u00e8 Bal\"\" dove, nel Medioevo, venivano compiuti sacrifici pagani, per rendere fertili i campi.\nUn'altra tradizione popolare, afferma che a Villagana, fosse possibile vedere anche alcune fanciulle (indossanti veli bianchi) danzare fra gli alberi, e si diceva che chi avesse avuto la sfortuna di vederle, sarebbe stato colpito dalla cecit\u00e0. La credenza acquis\u00ec ancora pi\u00f9 fama quando due ragazzi, pensando di aver visto queste ragazze, cercarono di correre in paese per raccontarlo ma scomparvero nel nulla. Secondo alcuni, i due sfortunati ragazzi vennero rinchiusi in una torre priva di aperture, posta nel castello locale.\nLocalit\u00e0.\nCase sparse.\nCase sparse, 128 abitanti, \u00e8 una delle due localit\u00e0 di Villachiara, nonch\u00e9 l'unica, a essere presente all'interno del suo territorio comunale.\nMartinenghe.\nMartinenghe, 20 abitanti, \u00e8 la seconda e ultima localit\u00e0 di Villachiara, da cui dista 2,70\u00a0km.\nSport.\nPrincipali societ\u00e0 sportive.\nA Villachiara, sono presenti due squadre di calcio locali (una maschile e una femminile), entrambe con lo stesso nome: la \"A.S. Villaclarense\". La squadra maschile (durante la stagione 2020-21), ha militato in Terza Categoria, nel Girone B.\nInvece, la squadra femminile (durante la stagione 2020-21), ha militato in Serie D, nel Girone A."}
{"id": "29445", "revid": "125225050", "url": "https://it.wikipedia.org/wiki?curid=29445", "title": "Cossoine", "text": "Cossoine (\"Cosso\u00ecne\" in sardo) \u00e8 un comune italiano di 768 abitanti della provincia di Sassari.\nEsso \u00e8 compreso nella regione storico-geografica del Meilogu, a sua volta sub-regione del Logudoro. Dista 48 km da Sassari e 60 km da Alghero.\nStoria.\nNel suo territorio le prime testimonianze della presenza umana risalgono alle civilt\u00e0 neolitiche per la presenza di diverse domus de janas e tombe dei giganti, nonch\u00e9 di numerosi nuraghi, risalenti all'et\u00e0 del bronzo.\nNon mancano testimonianze del passaggio successivo di altri popoli, tra cui i Romani con \"Lucentia\" o \"Castrum Lucentinum\" (oggi \"Lughentinas\") e i Bizantini con l'insediamento di \"Kourin\".\nNell'XI secolo viene citata per la prima volta la chiesa bizantina di Santa Maria Iscalas nelle cui vicinanze sorgeva il villaggio detto Santa Maria di Curin. Non appare chiaro che il nome di questa localit\u00e0, di apparente origine greca, sia relazionato con quello di Corsein, con cui viene indicato per la prima volta il villaggio dove sorge ora l'odierno comune, poi evoluto in Cossein e quindi nell'odierno Cossoine, in seguito alle distorsioni dovute alle stratificazioni linguistiche in sequenza dei dominatori catalani, castigliani e italiani . Secondo una interpretazione etimologica questo nome deriverebbe da \"cossu\", forse ad indicare \"corso\", ossia abitante della Corsica. Questa interpretazione sarebbe surrogata anche dall'alta frequenza nel Paese del cognome Unali, che deriva da Gunale, una curatoria del Giudicato di Gallura storicamente abitata da trib\u00f9 corse.\nDurante il medioevo Cossoine fece parte del giudicato di Torres, nella curatoria di Cabuabbas, per poi passare alla famiglia genovese dei Doria nel XIII secolo. Dopo alterne vicende Cossoine pass\u00f2 dal giudicato di Arborea agli aragonesi alla met\u00e0 del XIV secolo. Per tutto il periodo aragonese-spagnolo il paese fu sotto il controllo di diverse famiglie di feudatari iberici fino al 1839, quando in periodo sabaudo fu abolito il feudalesimo.\nFino all'Ottocento il paese era lo spauracchio dei parroci della sede vescovile per la sua inospitalit\u00e0 all'autorit\u00e0 spirituale e il cattolicesimo era praticato prevalentemente dalle famiglie delle classi alte, mentre le masse popolari aderivano ad un culto distorto con superstizioni e reminiscenze di culti pagani. Il territorio, allora ricco di foreste nei monti e di paludi nelle valli, tra i pi\u00f9 selvaggi della provincia di Sassari, era il paradiso dei protagonisti del banditismo locale, quali i fratelli Cabizza del villaggio stesso e Peppino Marceddu di Pozzomaggiore, e anche di altri latitanti, come il famigerato Francesco Derosas di Usini.\nNel Novecento il progresso delle comunicazioni port\u00f2 il villaggio ad un certo grado di sviluppo economico e sociale. Il quasi completo abbattimento degli alberi durante la costruzione della ferrovia imped\u00ec ogni futuro insediamento di banditi, tanto che Cossoine rest\u00f2 immune dal fenomeno dei sequestri di persona, che nell'isola invece aumentavano insieme allo sviluppo economico.\nDopo alcuni decenni le migliori condizioni nutritive e sanitarie portarono come rovescio della medaglia ad un eccesso di popolazione, che a partire dagli anni cinquanta provoc\u00f2 inevitabilmente una notevole emigrazione, soprattutto in Argentina, Nord Italia e Nord Europa.\nA partire dagli anni ottanta si apr\u00ec per Cossoine una stagione di notevoli cambiamenti sociali ed urbanistici, i quali garantirono al paese un profondo rinnovamento e ad una maggiore emancipazione economica. Tali miglioramenti furono portati avanti dalle amministrazioni e dalle numerose associazioni caratterizzate dalla forte presenza dei giovani di Cossoine.\nCultura.\nCossoine \u00e8 citato in diverse fonti storiche per una singolare caratteristica dei suoi canti: al contrario della comune consuetudine sarda di un canto a tenore esclusivamente maschile, in questo villaggio esisteva una tradizione femminile, che da pi\u00f9 di un secolo \u00e8 andata irreversibilmente persa.\nEconomia.\nL'economia del Paese era fino all'Ottocento tradizionalmente imperniata sulle colture cerealicole e leguminose, grazie alla feracit\u00e0 dei suoli vulcanici. Oggi si basa quasi esclusivamente sull'allevamento."}
{"id": "29447", "revid": "1452073", "url": "https://it.wikipedia.org/wiki?curid=29447", "title": "Troiano", "text": ""}
{"id": "29448", "revid": "1516566", "url": "https://it.wikipedia.org/wiki?curid=29448", "title": "Erula", "text": "Erula \u00e8 un comune italiano di 725 abitanti della provincia di Sassari in Sardegna.\nIstituito nel 1988 scorporando il territorio da altri quattro comuni, \u00e8 situato nella regione dell'Anglona.\nGeografia fisica.\nTerritorio.\nIl Comune di Erula \u00e8 stato istituito nel 1988, ottenendo in quell'anno l'autonomia da Perfugas e inglobando nei suoi confini non soltanto parte del territorio del comune di provenienza ma anche parte di quello di Chiaramonti, Tula e Ozieri. Il comune di Erula amministra oltre al paese anche le frazioni di Sa Mela, Tettile e Cabrana, Sa Inistra, La Scala, San Giuseppe, Oloitti e Muru Traessu.\nStoria.\nPreistoria.\nIl territorio \u00e8 sicuramente di frequentazione antichissima. Si hanno testimonianze umane fin dal Neolitico, ma non vi sono dati certi, come invece per il Rio Altana di Perfugas, sulla presenza di industria Paleolitica scoperta dagli archeologi nel 1979.\nSono opera della \u201cCultura di San Michele\u201d di Ozieri le due \"domus de janas\" presenti nelle vicinanze del paese, una in localit\u00e0 \u201cBulguni\u201d e l'altra nei pressi della strada provinciale Erula-Chiaramonti, a \u201cFustilalza\u201d. Nel primo caso si tratta di un ipogeo mono-cella, ubicato su una parete rocciosa.\nL'altipiano boscoso e ricco di acque costitu\u00ec un habitat particolarmente favorevole per l'insediamento delle popolazioni nuragiche, come dimostrano i resti del nuraghe \u201cErula\u201d, eretto in cima ad un'altura nel centro del paese. Da ricordare \u00e8 anche il nuraghe \u201cPubattu\u201d, situato presso l'omonima borgata all'uscita di Erula, in direzione Chiaramonti, che costituiva il confine comunale con Perfugas.\nDi particolare importanza \u00e8 il \u201cNuragheddu\u201d, in localit\u00e0 \u201cBasile\u201d, il quale per oscure ragioni non fu portato a termine. Intorno al nuraghe sono rimasti sparsi numerosi macigni. Il sito potrebbe risultare di notevole interesse per lo studio dell'architettura nuragica.\nTra i pi\u00f9 citati in letteratura specializzata vi \u00e8 lo \u201cSpiene\u201d. Il nuraghe \u00e8 posto su un alto costone roccioso e noto per l'importante ritrovamento, fatto nel 1925 dall'archeologo Antonio Taramelli, di una navicella votiva con protome cervina. Il reperto - tra i pi\u00f9 grandi nel suo genere - \u00e8 anche uno dei pi\u00f9 belli ritrovati in Sardegna per eleganza e pregio di fattura. Attualmente \u00e8 conservato nel Museo archeologico nazionale di Cagliari. Il nuraghe \u201cSotgiu\u201d \u00e8 a pianta complessa, ovvero con pi\u00f9 camere. Il sito \u00e8 di particolare interesse perch\u00e9 in passato vi furono rinvenuti numerosi cocci di anfore e vasellame e alcune monete di Augusto, Adriano e Pertinace. Vicino al nuraghe vi \u00e8 un sepolcro di probabile et\u00e0 romana o medioevale Tra gli altri nuraghi si citano il \u201cNuragheddu\u201d (Erula) e il \u201cSa Toa\u201d o \u201cPoligosu\u201d, in localit\u00e0 \u201cTettile\u201d. Nel centro urbano, negli anni novanta, fu fortuitamente scoperto un pugnale votivo ad \u201celsa gammata\u201d, ora conservato nel Museo Archeologico e Paleobotanico di Perfugas.\nStoria antica.\nL'altipiano fu interessato da traffici commerciali cartaginesi, come dimostra la scoperta nell'Ottocento di un piccolo forziere di monete puniche, raffiguranti le dee Tanit e Kore. Per quanto riguarda l'epoca romana, l'ubicazione di Erula non \u00e8 di facile ricostruzione perch\u00e9 la posizione geografica di molte Statio e Mansiones dell'epoca imperiale non \u00e8 ben chiara. Gli unici riferimenti, infatti, sono rinvenibili nelle descrizioni geografie di Claudio Tolomeo e dell'Anonimo Ravennate.\nAgli inizi del Novecento furono ritrovate nel centro urbano alcune grosse giare, contenenti ossa umane e monete di vario tipo, che per datazione vanno dalla dinastia Giulio-Claudia agli imperatori Antonini. Di particolare rilievo storico e geografico \u00e8 stata la scoperta, negli anni novanta, del miliare della Tibula-Carales indicante il centottantesimo miglio da Carales [PAS (SSUM) CLXXX], a \u201cLa Pedra Iscritta\u201d nella frazione di Sa Mela. Lo scrivente coglie l'occasione per pubblicare un'informazione ancora inedita appresa da un documento ottocentesco (rilievi dello Stato Maggiore dell'Esercito sardo, 1847), dove si trova citazione di un altro miliare con l'indicazione del miglio 140 [CXL]. Questo miliare potrebbe risultare interessante per uno studio delle strade romane in Sardegna e per la rivisitazione di alcuni siti non ancora identificati, anche se \u00e8 bene aspettare un'attenta indagine archeologica. Lo stesso documento menziona una torre di antica costruzione in localit\u00e0 \u201cTurrina Manna\u201d. Questo edificio, probabilmente, era utilizzato dagli antichi romani come fortino d'avvistamento. La collocazione strategica, sul crinale tra Anglona, Gallura e Liqudonenses (Logudoro), sembra avvalorare tale ipotesi.\nStoria medioevale, moderna e contemporanea.\nNon vi sono notizie certe sul periodo medioevale, quando le vie del Cursus publicum caddero in disuso, la zona selvosa di Su Sassu fu indubbiamente sito favorevole all'eremitaggio. Presso l'abitato \u00e8 sita la chiesa romanica di Santa Vittoria di Su Sassu - situata in comune di Perfugas ma ecclesiasticamente appartenente a Erula - dedicata il 3 aprile 1120. Questa precisa datazione \u00e8 fornita dalle belle pergamene scritte in minuta carolina, giunteci integre, che rappresentano il documento pi\u00f9 antico sulle chiese sarde. L'opera, probabilmente, \u00e8 da attribuire ai Vittorini di Marsiglia. Testimonianza della presenza monastica sono il toponimo \u201cLu Ignali di lu frati\u201d e una enigmatica scritta posta sull'abside: \u201cOperaiu Malu a Fora l'eremita\u201d. Il territorio nel Medioevo apparteneva al Giudicato di Torres, nella curatoria d'Anglona, in seguito sottoposta allo Stato signorile dei genovesi Doria.\nLa prima citazione indiretta di Erula si rinviene dall'iscrizione di un Dominus Petrus da Erolis nelle \"Rationes Decimarum Italiae\". Lo stesso generale e studioso La Marmora ne parla in una nota sul ritrovamento di un ripostiglio di monete consolari romane nel 1865, e indica il sito dell'antica chiesa di San Pietro di Erruli. Nella relazione di Vincenzo Mameli de Omedilla sugli Stati degli Oliva del principato d'Anglona nel 1769, il sito di Erula viene indicato come il pi\u00f9 adatto all'insediamento umano. Si rileva, inoltre, la presenza di una cinquantina di famiglie di pastori galluresi. Il Casalis descrive il territorio di \u201cSu Sassu\u201d come una vasta foresta popolata da cervi, daini, cinghiali e da numerose specie di volatili. La comunit\u00e0 erulese, stimata in 450 anime dedite alla pastorizia, spesso non aveva coscienza neppure del conforto religioso.\nL'odierno centro abitato.\nL'origine del toponimo Erula \u00e8 incerto e assai discusso. Sono state avanzate varie ipotesi, tra cui l'assonanza derivata dal nome della pianta di Ferula (\"Ferula communis\") o dal demone fluviale Herulus figlio di Feronia che verr\u00e0 ucciso da Evandro. Alcuni ritengono che derivi dal cognome latino Gurulus. Si \u00e8 anche ipotizzata la presenza di un heraion, e quindi di un culto della mitologica dea Era. Il La Marmora riteneva che fosse una corruzione di ad Eruculem. Lo scrivente, invece, pensa ad una corruzione di Ericium.\nErula \u00e8 diventata comune con legge regionale 13 luglio 1988 n\u00ba 19. Fino ad allora fu frazione di Perfugas. Il comune comprende le frazioni di Sa Mela, Tettile, Cabrana, San Giuseppe, Sa Inistra, S'Iscala, Carra Casu e Su Muntiu de s'omine.\nIl centro attuale risale al XIX secolo.\nLe prime case furono costruite nel rione di Su Nuraghe, attorno al nuraghe Erula. Il centro urbano si \u00e8 formato in seguito, pi\u00f9 a valle, dove \u00e8 attualmente la piazza detta \"della Chiesa\" (oggi piazza Giovanni XXIII). Antiche case sorsero nel rione Lu Tauloni e su i colli di Lu Castedducciu, La Radda ed Eruleddu. Il centro urbano \u00e8 sparso, come \u00e8 tipico degli stazzi galluresi, e particolarmente esteso sulla via principale, lunga oltre un chilometro e mezzo. L'urbanizzazione pi\u00f9 consistente \u00e8 partita negli anni ottanta e novanta. L'impianto viario e le strutture pubbliche sono di recente costruzione.\nLa chiesa principale, situata nel centro del paese, fu edificata grazie a un progetto di papa Pio XI nel 1928-29 e fu consacrata nel 1932 con il titolo di Nostra Signore del Sacro Cuore. Dal 1963 \u00e8 eretta a parrocchia con il titolo di Cuore Immacolato di Maria, che comprende le chiese di San Giovanni Battista (in frazione Sa Mela), San Giuseppe (nella borgata di Oloitti), Sant'Anna (nella frazione Lumbaldu-Perfugas) e Santa Vittoria di Su Sassu (Campu d'Ulimu- Perfugas). La chiesa parrocchiale, in fase di costruzione, \u00e8 una delle pi\u00f9 grandi del territorio. Gli edifici e gli impianti pubblici sono moderni e ben sistemati.\nLa sua origine molto probabilmente trova radici nell'abitudine dei pastori alla transumanza del bestiame durante la stagione invernale e forse per questo motivo il paese di Erula \u00e8 ancora strettamente legato alla campagna. Numerose sono le chiese campestri nelle vicinanze, alcune delle quali assai antiche e caratteristiche.\nSimboli.\nLo stemma del Comune di Erula \u00e8 stato concesso con Decreto del presidente della Repubblica del 6 aprile 2005.\nNello stemma sono raffigurati una navicella votiva con protome cervina di epoca nuragica, rinvenuta nel 1925 nel Nuraghe Ispiene compreso nel territorio comunale; una pecora simbolo dell'allevamento di ovini che sta alla base dell'economia del paese e un ramo di ferula, che richiama il nome del Comune.\nSociet\u00e0.\nLingue e dialetti.\nNonostante si trovi geograficamente nell'Anglona, sotto-regione del Logudoro, il dialetto parlato \u00e8 quello gallurese, in quanto popolato da secoli da famiglie provenienti da Tempio Pausania, Aggius e Bortigiadas. Sono molte le famiglie che scelgono di vivere tranquillamente nelle proprie campagne, conferendo un fascino particolare, che sa di tradizione, a questo piccolo centro ai margini dell'Anglona."}
{"id": "29449", "revid": "22416", "url": "https://it.wikipedia.org/wiki?curid=29449", "title": "Esporlatu", "text": "Esporlatu (\"Isporlatu\" in sardo) \u00e8 un comune italiano di 390 abitanti della provincia di Sassari che si trova a 474 metri sul livello del mare.\nStoria.\nL'area fu abitata gi\u00e0 in epoca nuragica per la presenza nel territorio di alcuni nuraghi.\nNel Medioevo appartenne al giudicato di Torres e fece parte della curatoria del Goceano o di Anela. Nel territorio sorgeva anche un altro paese, Bortiocor, che fu anche capoluogo della curatoria dopo Anela, e che fu distrutto in epoca aragonese. Alla caduta del giudicato (1259) entr\u00f2 a far parte del giudicato di Arborea sotto il quale dal 1339 fece parte della contea del Goceano. Successivamente (1420 circa) tutta la contea del Goceano pass\u00f2 sotto il dominio aragonese, ove divenne un feudo regio. Fu riscattato agli ultimi feudatari nel 1839 con la soppressione del sistema feudale.\nSimboli.\nLo stemma del comune di Esporlatu \u00e8 stato concesso con decreto del presidente della Repubblica del 25 febbraio 2008.\nSociet\u00e0.\nLingue e dialetti.\nLa variante del sardo parlata a Esporlatu \u00e8 quella logudorese centrale o comune."}
{"id": "29450", "revid": "1872303", "url": "https://it.wikipedia.org/wiki?curid=29450", "title": "Villanuova sul Clisi", "text": "Villanuova sul Clisi (\"Elan\u00f6a\" o \"Vilan\u00f6a\" in dialetto bresciano) \u00e8 un comune italiano di abitanti della provincia di Brescia in Lombardia. Il comune appartiene alla Comunit\u00e0 Montana di Valle Sabbia.\nGeografia fisica.\nVillanuova sul Clisi si trova nella stretta pianura situata tra i monti Selvapiana(964 m s.l.m.) e Renico(886 m s.l.m.) a ovest e il monte Covolo(552 m s.l.m.) a est. \u00c9 attraversata da nord a sud dal fiume Chiese. L'abitato \u00e8 posizionato all'imbocco della Valle Sabbia. \nLa zona centrale del paese si sviluppa appunto in piano sulla riva est del fiume Chiese, ma la frazione di Prandaglio \u00e8 situata sulle pendici del monte Selvapiana a un'altitudine compresa tra i 400 e i 500 m s.l.m.\nStoria.\nIl nome Villanuova viene suddiviso in villa, perch\u00e9 alle origini era un piccolo sobborgo di Gavardo, nuova, in quanto il paese \u00e8 recente, sul Clisi, che indica il fiume Chiese che \u00e8 anche chiamato Clisi sul quale si \u00e8 sviluppato il comune. Inizialmente il piccolo paese si chiamava solo villa e nel 1862 il comune assume la denominazione attuale. Determinante per lo sviluppo di Villanuova e dei comuni circostanti \u00e8 stata la presenza del cotonificio e del lanificio che offr\u00ec lavoro agli abitanti favorendo l'incremento della popolazione.\nGeografia antropica.\nLe frazioni di Villanuova sono Berniga, Bondone, Bostone, Canneto, Castello Mezzane, Peracque, Ponte Pier e Valverde. Bondone, Berniga, Castello, Peracque, Mezzane, Canneto e Pontepier fino al 1928 appartennero al comune sparso di Prandaglio.\nInfrastrutture e trasporti.\nA Villanuova passa la Gardesana Occidentale che porta verso Brescia e Sal\u00f2 e l'inizio della strada di fondovalle della Valsabbia che arriva fino a Barghe, inoltre nel territorio comunale c'\u00e8 la strada provinciale 116 che attraversa il paese.\nPosta lungo il fiume Chiese, Villanuova sul Clisi pot\u00e9 avvalersi in passato di due importanti collegamenti su ferro per la mobilit\u00e0 delle persone e delle merci, la ferrovia Rezzato-Vobarno, attiva fra il 1897 e il 1968 e raccordata con il locale Cotonificio Bresciano Ottolini, e la tranvia Brescia-Vestone-Idro, operante fra il 1881 e il 1932.\nNel territorio comunale \u00e8 presente la pista ciclabile Rezzato-Sal\u00f2.\nSport.\nPer il calcio c'\u00e8 la l\u2019A.s.d. Villa Nuova che milita nel campionato di Prima Categoria e nella disciplina della pallavolo c'\u00e8 la squadra che gioca in serie B.\nNel paese esisteva anche una piccola realt\u00e0 sportiva e informale, si trattava di un torneo calcistico a 7 con frequenza annuale: esso si giocava allo Stadium Dell'Isolo (storico impianto purtroppo chiuso e demolito nel 2016) e vi partecipavano 4 squadre: Parchetto United, Lions Team, 25 Crew ed una quarta di cui non si ricorda il nome.\nDi Villanuova era nativo Lorenzo Bettini, calciatore degli anni '50 e '60 che ha militato tra le altre nell'Udinese e nell'Inter dove fu richiesto da Helenio Herrera.\nDegno di nota nel mondo della pesca sportiva \u00e8 Gregorio Braga che detiene il record di taglia di trota fario nel territorio bresciano risalente al 2012."}
{"id": "29451", "revid": "287204", "url": "https://it.wikipedia.org/wiki?curid=29451", "title": "Florinas", "text": "Florinas (\"Fiolinas\" in sardo, \" Fiorinas \" in sassarese) \u00e8 un comune italiano di abitanti della provincia di Sassari, in Sardegna.\nStoria.\nArea abitata gi\u00e0 in epoca nuragica, durante l'epoca romana fu un importante \"oppidum\".\nNel medioevo fece parte del Giudicato di Torres, e fu capoluogo della curatoria omonima. Alla caduta del giudicato (1259) la zona fu contesa tra pisani e genovesi, e dal 1284 (battaglia della Meloria) pass\u00f2 definitivamente alla famiglia genovese dei Doria e poi ai Malaspina, che vi costruirono un castello. Intorno al 1350 pass\u00f2 sotto gli aragonesi, che unirono il paese alla baronia di Ploaghe, e tale rimase fino al 1839, quando con la soppressione del sistema feudale fu riscattata agli Aymerich, ultimi feudatari.\nPrese parte viva ai moti rivoluzionari sardi contro i feudatari del 1794-95.\nMonumenti e luoghi d'interesse.\nArchitetture religiose.\nSi affaccia in piazza del Popolo la chiesa dell'Assunta, risalente al XVIII secolo.\nSociet\u00e0.\nLingua e dialetti.\nLa variante del sardo parlata a Florinas \u00e8 quella logudorese settentrionale."}
{"id": "29452", "revid": "239497", "url": "https://it.wikipedia.org/wiki?curid=29452", "title": "Giave", "text": "Giave (\"Tz\u00e0ve\" in sardo) \u00e8 un comune italiano di 493 abitanti della provincia di Sassari, nell'antica regione del Meilogu, in Sardegna. Dista 44 km da Sassari e 59 km da Alghero.\nIl comune fa parte della Comunit\u00e0 montana del Logudoro e della Regione Agraria numero 6 - Colline del Meilogu. \u00c8 dotato di una fermata ferroviaria a valle, dove \u00e8 presente un piccolo insediamento industriale.\nGeografia fisica.\nTerritorio.\nII territorio di Giave \u00e8 contraddistinto da rilievi pronunciati, come la famosa \"Pedra Mendalza\", che si staglia isolata sulla pianura, suggestivamente denominata valle dei Nuraghi a nord-est e Campu Giavesu a sud-ovest. La Pedra Mendalza rappresenta un esempio spettacolare di un antico condotto vulcanico riemerso grazie all'azione dell'erosione, nel gergo dei geologi \u00e8 chiamato neck, originatosi dalla precedente presenza di un vulcano ostruito e poi spentosi, una struttura osservabile anche in localit\u00e0 Santa Giusta fra Semestene e Bonorva.\nNell'ambito della riscoperta della cultura pastorale esistono una serie di itinerari agevoli, segnati dalle pinnette, le tradizionali abitazioni a cono, coperte, costruite a secco da piccole lastre di pietra e usate dai pastori. Accanto a queste testimonianze, si segnalano delle \"domus de janas\" (\"case delle fate\") riconducibili al Neolitico Recente, tra le quali quella di Riu Mulinu ed i monumenti dell'et\u00e0 nuragica del bronzo, come il noto nuraghe Oes.\nStoria.\nGrazie alla feracit\u00e0 dei suoli la zona di Giave fu intensamente abitata sin dalla preistoria, trovandosi nei pressi della Valle dei Nuraghi, una delle regioni d'Europa pi\u00f9 ricche di testimonianze della civilt\u00e0 megalitica. Tuttavia le prime fonti storiche riguardo al sito attuale del villaggio risalgono al periodo punico: il nome Giave \u00e8 infatti una storpiatura del toponimo \"Hafa\", un fragile insediamento (pi\u00f9 a valle del sito attuale) nella tarda et\u00e0 cartaginese, quando gli invasori meridionali riuscirono a valicare la costera e raggiungere Turris Lybissonis (l'odierna Porto Torres) sulla costa settentrionale.\nMa furono i Romani il primo popolo forestiero a colonizzare realmente la zona, creandovi la biforcazione della strada che congiungeva Caralis (Cagliari) a Turris da una parte e ad Olbia dall'altra, e insediandovi varie legioni in difesa degli attacchi dalle trib\u00f9 nuragiche non romanizzate, che si erano rifugiate nelle impervie montagne a sud-est.\nDurante il medioevo appartenne al giudicato di Torres e fece parte della curatoria di Capuabbas. In quell'epoca la popolazione viveva un relativo benessere economico. Alla caduta del giudicato (1259), il territorio divenne parte dei possedimenti dei Doria. Dopo vari scontri tra i Doria e gli aragonesi (tra cui la battaglia di Aidu de Turdu), Giave pass\u00f2 al giudicato di Arborea, che riuscirono a conquistare tra gli altri i territori dell'ex curatoria, e successivamente al regno di Sardegna. Il sistema di oppressione del feudalesimo tra il XIV ed il XVIII secolo raggiunse i massimi livelli di oscurantismo e disumanit\u00e0, con imposizioni di corv\u00e9e e decime alla popolazione. Nel 1436 il re d'Aragona Alfonso V \"il magnanimo\" cedette la signoria su Giave, insieme a Cossoine, a Serafino di Montagnana per 1300 ducati d'oro. Il paese venne poi incorporato nella baronia di Capuabbas, di cui gli ultimi feudatari furono i Da Silva - Alagon, ai quali fu riscattato nel 1839 con la soppressione del sistema feudale.\nLa situazione di oppressione non miglior\u00f2 nel passaggio sotto la dominazione dei Savoia.\nNel 1795 il paese prese viva parte ai moti antifeudali.\nSolo nel periodo Post-Unitario finalmente Giave ritrova un periodo di relativo progresso civile ed economico, grazie allo sviluppo delle rete ferroviaria e alla costruzione di una stazione a valle, che diede nuovo impulso alle tradizionali attivit\u00e0 agro pastorali. Tuttavia dal dopoguerra anche Giave \u00e8 andato incontro al depauperamento demografico che ha interessato tutte le aree interne dell'isola.\nMonumenti e luoghi d'interesse.\nIl centro storico rivela un impianto urbano di chiara derivazione tardo-medievale, contraddistinto dalla disposizione planimetrica degli insediamenti con visibili aggiunte tardo rinascimentali e settecentesche.\nNel paese si contano quattro luoghi di culto: \nNelle campagne, in localit\u00e0 Santa Maria, in passato esisteva l'omonima chiesetta campestre di cui ora rimangono alcune rovine.\nSono infine presenti:\nSociet\u00e0.\nLingua e dialetti.\nLa variante del sardo parlata a Giave \u00e8 quella logudorese settentrionale.\nEconomia.\nLe caratteristiche geomorfologiche del territorio hanno permesso sin dall'antichit\u00e0 uno sviluppo dell'agricoltura di sussistenza e della pastorizia, facendo arrivare ai giorni nostri un modello ideale per la comprensione dei rapporti fra insediamenti umani e attivit\u00e0 lavorative legate alla terra. Questo \u00e8 avvenuto lungo un cammino comune che dalla civilt\u00e0 nuragica \u00e8 culminato nella societ\u00e0 agro-pastorale, tutt'oggi alla base dell'economia del paese che pure include un polo industriale di un discreto rilievo.\nInfrastrutture e trasporti.\nStrade.\nIl paese sorge a pochi chilometri dalla principale strada sarda, la strada statale 131 Carlo Felice, che, insieme ad una rete di strade minori, garantisce il collegamento dell'abitato con i centri limitrofi.\nFerrovie.\nGiave \u00e8 dotata dal 1878 di uno scalo ferroviario, situato nei pressi della localit\u00e0 di Campu Giavesu. La fermata, di propriet\u00e0 di Rete Ferroviaria Italiana, \u00e8 servita dai convogli di Trenitalia attivi lungo la Dorsale Sarda."}
{"id": "29453", "revid": "124491351", "url": "https://it.wikipedia.org/wiki?curid=29453", "title": "Vione", "text": "Vione (\"Vi\u00f9\" in dialetto camuno) \u00e8 un comune italiano di abitanti della Val Camonica, della provincia di Brescia in Lombardia.\nGeografia fisica.\nTerritorio.\nIl paese di Vione si trova in alta Valle Camonica.\nOrigini del nome.\nSecondo quanto ci riporta lo storico vionese Padre Gregorio Brunelli inizialmente il paese si chiamava Polagra o Polacra o Dellagara ed in esso vi sorgeva un imponente fortezza il cui mastio venne distrutto nel 1411, fu Carlo Magno che dopo aver espugnato il maniero ne cambi\u00f2 il nome in \"Vione\" ispirandosi al suo castello di Vion nei Pirenei.\nStoria.\nIl 19 ottobre 1336 il vescovo di Brescia Jacopo de Atti investe iure feudi dei diritti di decima nei territori di Vione e Corteno Golgi Giovanni e Belotto Bardelli di Malonno.\nNel 1338 vi fu una lite tra i Vione e Vezza per i confini, e gli abitanti vennero alle armi. Gli abitanti di Vezza diedero fuoco al castello di Vione. La dichiarazione di pace che contemplava anche i confini di Promina e Valzani fu rogata l'anno seguente.\nIl 15 maggio 1365 il vescovo di Brescia Enrico da Sessa investe iure feudi dei diritti di decima nei territori di Breno, Vione, Vezza, Sonico, Malonno, Berzo Demo, Astrio, Ossimo e Losine Giovanni e Gerardo del fu Pasino Federici di M\u00f9.\nAlla pace di Breno del 31 dicembre 1397 i rappresentanti della comunit\u00e0 di Vione, Bregnano Marchesio e il notaio Antonio Guarnieri, si schierarono sulla sponda ghibellina.\nIl 17 settembre 1423 il vescovo di Brescia Francesco Marerio investe iure feudi dei diritti di decima nei territori di Monno, Cevo, Andrista, Grumello, Saviore, Cemmo, Ono, Sonico, Astrio, Malegno, Cortenedolo, Vione, Incudine e Berzo Demo a Bertolino della Torre di Cemmo .\nNel 1460 furono istituite delle scuole di grammatica latina, frequentate non solo da terrazzani, ma anche da esteri. Esse durarono fino al 1705, facendo di Vione un \"semenzaio\" di notai. In 4 secoli Vione produsse 142 sacerdoti, diversi dottori in teologia, 99 monaci, tra cui predicatori, 76 pubblici notai e diversi dottori in legge e medicina.\nIl 13 agosto 1862 un incendio divora la frazione di Can\u00e8.\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese di Vione sono:\nSociet\u00e0.\nTradizioni e folclore.\nAnnualmente i terrazzani distribuivano il sale.\nGeografia antropica.\nFrazioni.\nVione ha due frazioni: Can\u00e8 (180 abitanti) e Stadolina (190 abitanti).\nEconomia.\nAgricoltura.\nIl territorio montano \u00e8 utilizzato principalmente per l'agricoltura, sebbene in maniera molto minore che nel passato. Sono state altres\u00ec abbandonate attivit\u00e0 ad essa collegate quali piccoli caseifici, forni, segherie.\nIl comune di Vione, come tutti i comuni limitrofi, \u00e8 stato interessato negli anni successivi la seconda guerra mondiale da un notevole fenomeno di emigrazione, sia verso la pianura italiana (Milano, Bergamo, Brescia, Torino), sia verso la vicina Svizzera.\nL'economia del comune \u00e8 basata sulla poca agricoltura, sul mercato dell'edilizia (in relazione all'attivit\u00e0 turistica) e sul turismo estivo, grazie alla ricchezza naturalistica e di tradizioni del territorio. La Val di Can\u00e8 \u00e8 ora parte del Parco Nazionale dello Stelvio.\nNei primi anni del secolo XX era attiva nella val Can\u00e8 una cava di marmo. In questi anni sono stati avviati progetti per il recupero delle lavorazioni tradizionali (marmo, legno, metalli).\nA Vione e in tutta l'Alta Valle Camonica \u00e8 nato un progetto per la coltivazione di piccoli frutti e di fragole.\nAmministrazione.\nUnione di comuni.\nVione fa parte dell\"'Unione Comuni Lombarda dell'Alta Valle Camonica\", assieme ai comuni di Ponte di Legno, Tem\u00f9, Vezza d'Oglio, Incudine e Monno.\nL'Unione di Comuni, che ha sede a Ponte di Legno, \u00e8 stata creata il 30 ottobre 2000, ed ha una superficie di circa 284,10\u00a0km\u00b2."}
{"id": "29454", "revid": "1234826", "url": "https://it.wikipedia.org/wiki?curid=29454", "title": "Golfo Aranci", "text": "Golfo Aranci (\"Figari\" in sardo e gallurese, \"F\u00ecgari\" in corso) \u00e8 un comune italiano di abitanti della provincia di Sassari in Sardegna, nella subregione della Gallura.\nGeografia fisica.\nTerritorio.\nGolfo Aranci appare territorialmente come una lingua di terra in mezzo al mare. La parte pi\u00f9 estrema \u00e8 il promontorio di Capo Figari.\nOrigini del nome.\nIl toponimo Golfo Aranci deriva dall'italianizzazione del gallurese \"Golfu di li Ranci\", ossia Golfo dei Granchi.\nStoria.\nLa presenza di un pozzo sacro detto \"Pozzo Milis\", dimostra che il territorio era gi\u00e0 frequentato in periodo nuragico. Inoltre nelle acque di Cala Moresca sono stati rinvenuti reperti subacquei databili presumibilmente dal III secolo a.C. in poi. Il territorio di Golfo Aranci appare come uno scalo naturale, ci\u00f2 ha determinato la sua vocazione marittima e commerciale. Anche l'isolotto di Figarolo era frequentato sin dall'epoca fenicio-punica e romana; a suffragare ci\u00f2 vi \u00e8 una serie di testimonianze archeologiche.\nI primi abitanti dell'odierna Golfo Aranci furono pastori che allargarono i loro pascoli nella lingua di terra golfarancina e arrivarono a Golfo Aranci durante il XIX secolo. Con il passare degli anni il mare di Golfo Aranci, particolarmente ricco di pesce, fu attrazione per i pescatori di tutto il mar Tirreno arrivando ad una vera e propria colonizzazione da parte dei pescatori dell'isola di Ponza, i ponzesi. Non a caso il 20 giugno, festa di San Silverio patrono di Ponza, i golfoarancini ricordano l'esodo dei pescatori ponzesi con la caratteristica messa e processione nel golfo a bordo di pescherecci.\nHa ottenuto l'autonomia dal comune di Olbia nel 1979.\nMonumenti e luoghi d'interesse.\nSiti Archeologici.\nPozzo sacro nuragico di Milis\nArchitetture religiose.\nLa chiesa pi\u00f9 antica \u00e8 quella di San Giuseppe.\nAree naturali.\nHa sede nel comune il promontorio roccioso di Capo Figari.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 87 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nI dialetti parlati a Golfo Aranci sono il gallurese e il sardo logudorese.\nCultura.\nEducazione e ricerca.\nLa base del noto centro internazionale di ricerca Bottlenose Dolphin Research Institute (Istituto per la ricerca applicata sui delfini) e dei ricercatori arrivati da tutto il mondo per partecipare nei diversi progetti didattici e di ricerca si trova a Golfo Aranci. Golfo Aranci \u00e8 il posto pi\u00f9 rappresentativo per svolgere studi sull'interazione tra i delfini e le attivit\u00e0 umane dal punto di vista della pesca artigianale e dove anche sono presenti altre attivit\u00e0 umane come per esempio l'acquacoltura.\nGeografia antropica.\nFrazioni e localit\u00e0.\nVera e propria frazione \u00e8 Rudalza, la quale condivisa con il comune di Olbia risulta come un piccolo paese a s\u00e9 stante dotato di strutture di primo servizio; \u00e8 situata a 8\u00a0km dall'abitato di Golfo Aranci e confina con Porto Rotondo ed \u00e8 divisa solamente dalla linea ferroviaria dai complessi residenziali della Marinella, la quale vanta anche un piccolo porto turistico.\nDoveroso \u00e8 ricordare la chiesa campestre della Nostra Signora del Monte, situata sul colle Santa Maria di Figari, sovrastante il golfo della Marinella, festeggiata ogni prima domenica di maggio. Non sono da dimenticare Nodu Pianu e Sos Aranzos, quartieri turistico residenziali comuni a Golfo Aranci ma abitati principalmente da cittadini di Olbia e turisti.\nBaia Caddinas.\nBaia Caddinas, \u00e8 una localit\u00e0 prevalentemente turistica adiacente al resto del paese, composta quasi esclusivamente da complessi di case di vacanza o ville estive. \u00c8 dotata di una spiaggia dal colore cristallino e di un porto turistico. Raggiungere il terminal traghetti di Golfo Aranci \u00e8 estremamente semplice data anche la distanza inferiore ai 3\u00a0km.\nEconomia.\nBasata principalmente sul turismo e sulla pesca. In seguito alla nuova normativa del settore bed and breakfast si sta ampliando il settore ricettivo. Di notevole importanza \u00e8 il nuovo porto turistico con progetto approvato nel 2007.\nSulla base dei dati del Ministero dell\u2019Economia e delle Finanze relativi ai redditi dei cittadini Sardi riportati nelle dichiarazioni dei redditi del 2019, Golfo Aranci \u00e8 l'11\u00ba comune della Sardegna per numero di contribuenti che dichiarano pi\u00f9 di 120.000 euro di reddito, con una percentuale del 6.6 ogni 1.000 contribuenti.\nInfrastrutture e trasporti.\nStrade.\nGolfo Aranci \u00e8 collegata al territorio circostante per mezzo di due strade provinciali: la SP 16 e la SP 82.\nFerrovie.\nIl comune ospita il capolinea settentrionale della principale ferrovia sarda, la Cagliari-Golfo Aranci: nell'abitato sono presenti la stazione di Golfo Aranci (terminal del servizio passeggeri per Olbia espletato da Trenitalia) e lo scalo portuale di Golfo Aranci Marittima, unico impianto sardo in cui \u00e8 possibile la ricezione dei traghetti ferroviari di Rete Ferroviaria Italiana. La stazione portuale fino alla fine degli anni duemila era servita da un servizio di traghettamento ferroviario con Civitavecchia, in seguito effettuato su richiesta con collegamenti con Messina.\nPer il servizio viaggiatori sono attive in territorio comunale anche le fermate di Cala Sabina e Marinella.\nPorto.\nIl porto di Golfo Aranci \u00e8 uno dei pi\u00f9 trafficati scali marittimi dell'isola; grazie alla particolare esposizione geografica (\u00e8 il pi\u00f9 vicino alla penisola) vi attraccano le navi della Sardinia Ferries per i collegamenti con Livorno (tramite viaggio diretto, senza scalo) e con Savona, Tolone e Nizza facendo scalo in Corsica (corse effettuate nell'estate 2017), dall'estate 2017 \u00e8 inoltre presente, sempre con la stessa compagnia, un collegamento diretto anche con Piombino. \u00c8 inoltre presente una, vecchia e ormai in disuso, invasatura attrezzata per l'attracco dei traghetti ferroviari di RFI e lo scarico/carico di rotabili.\nSport.\nCalcio.\nLa squadra di calcio della citt\u00e0 \u00e8 \"S.S. P.M. Golfo Aranci Calcio\" che milita nel girone D sardo di Prima Categoria."}
{"id": "29455", "revid": "125252201", "url": "https://it.wikipedia.org/wiki?curid=29455", "title": "Visano", "text": "Visano (\"Is\u00e0 \"in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nIl territorio \u00e8 sostanzialmente pianeggiante, appartenente geologicamente alla bassa padana. \u00c8 bagnato ad oriente dal fiume Chiese il cui corso segna il confine con il vicino comune di Acquafredda.\nSono presenti numerosi canali e rogge tra cui il Palpice.\nOrigini del nome.\nSecondo il Mazza (1986), il toponimo deriverebbe dal latino gentilizio \"Visius\", oppure dalla radice celtica \"Is-Hisa\" che aveva il significa di pascolo basso e paludoso.\nStoria.\nLa fondazione, a seguito delle indagini epigrafiche e toponomastiche, potrebbe risalire ai Galli Cenomani che si stanziarono nei pressi del fiume Chiese. Sono state trovate anche tombe e crocette di epoca barbarica.\nFu sede di una pieve, la cui presenza \u00e8 attestata prima che il Monastero di Leno prendesse possesso di diverse propriet\u00e0 nella zona. In un documento del 1275 relativo all'elezione vescovile di Berardo Maggi, l'arciprete visanese \u00e8 nominato al sesto posto, a dimostrazione dell'antichit\u00e0 della pieve che amministrava.\nNel 1332 risulta che il paese sia stato raso da Mastino della Scala, mentre sedici anni dopo altre distruzioni furono compiute da Giovanni Visconti. Non viene citato nell'Estimo Visconteo del 1385, mentre nel 1396 un documento del figlio del Visconti, Uberteto, chiedeva al vescovo di Brescia l'investitura del feudo visanese.\nNel XV secolo, Visano entr\u00f2 a far parte del territorio della Repubblica di Venezia che lo inquadr\u00f2 prima nella Quadra di Calvisano, come testimoniano documenti del 1473, poi in quella di Ghedi (1679)\nGiovanni Da Lezze, nel suo \"Catastico Bresciano\" (1610), fornisce poche informazioni sul paese, tra cui quella che la chiesa, dedicata a San Pietro, era officiata da un curato, mentre l'arciprete non vi risiedeva, pur percependo una pensione. Il nobile veneziano sostenne che la causa della scarsit\u00e0 degli abitanti fosse dovuta alla scarsa salubrit\u00e0 della zona.\nNel 1689 iniziarono i lavori per la costruzione della nuova parrocchiale dedicata, oltre al patrono plebano Pietro anche a San Paolo. Fu voluta dall'arciprete Giacomo Marchionni. Durante la visita del vescovo Marco Dolfin (1704), l'edificio ecclesiale risulta completato, ma non ancora consacrato.\nA seguito delle vicende che interessarono il bresciano nel 1797, il comune entr\u00f2 a far parte della Repubblica Bresciana (marzo) e quindi della Repubblica Cisalpina (novembre). Fu assegnato al \"cantone del Clisi\" con legge 1\u00ba maggio 1797, mentre nel maggio dell'anno seguente pass\u00f2 al \"Distretto di Gottolengo\" e ad ottobre dello stesso anno fu inglobato nel \"Distretto dei Colli\", entrambi facenti parte del Dipartimento del Mella\nNel 1801 fu poi incorporato nel \"Distretto III di Verola Alghisi\", sempre del \"dipartimento del Mella\", e in tale situazione si mantenne durante la napoleonica Repubblica Italiana. Con il passaggio al Regno d'Italia, fu ridefinita l'impostazione amministrativa e Visano divenne comune di Terza classe, assegnato al \"Cantone II di Leno\" del \"Distretto III di Verolanuova\".\nNel 1810, la municipalit\u00e0 fu soppressa e il territorio entr\u00f2 a far parte del comune di Calvisano.\nDopo il Congresso di Vienna e l'assegnazione della provincia bresciana al Regno Lombardo-Veneto, Visano riottenne l'autonomia municipale e fu assegnato, con notificazione 12 febbraio 1816, al Distretto IV di Montechiaro\nA seguito della Seconda guerra di indipendenza italiana, Visano, con tutta la provincia bresciana entr\u00f2 a far parte del Regno di Sardegna, dal 1861 Regno d'Italia. Il paese fu inquadrato nel \"Mandamento II di Montechiaro\" a sua volta appartenente al Circondario V di Castiglione. Nel 1868, dopo gli eventi della Terza guerra d'indipendenza, il circondario castiglionese fu scorporato e Visano, con tutto il mandamento monteclarense, entr\u00f2 a far parte del Circondario V di Verolanuova\nNel 1893 fu raggiunta dalla ferrovia Brescia-Parma.\nMonumenti e luoghi d'interesse.\nLa stazione di Visano si trova sulla linea Brescia-Parma la quale venne completata nel 1893 e pertanto si pu\u00f2 ritenere che la costruzione del serbatoio sia da ricondurre alla fine del XIX secolo. La torre dell'acqua, cos\u00ec definita perch\u00e9 molto spesso costituita da una vera e propria costruzione elevata a forma di torre, \u00e8 nata contestualmente alle stesse ferrovie in quanto accessorio indispensabile per il funzionamento delle locomotive a vapore oltre che importante per le ordinarie necessit\u00e0 delle stazioni e dei depositi e rimesse locomotive. \nVenivano costruite a corredo delle stazioni principali, di quelle poste all'inizio delle tratte ferroviarie in salita e lungo il percorso a distanze strategiche l'una dall'altra. La struttura pi\u00f9 antica e pi\u00f9 semplice \u00e8 quella costituita da un grosso serbatoio, in genere metallico a lamiere chiodate, di forma cilindrica o prismatica, montato in alto su supporti in muratura o colonne portanti in ferro. Alimentava direttamente un braccio mobile tubolare in grado di addurre l'acqua direttamente alla locomotiva; era di regola chiamato \"rifornitore\". \nDalla fine del XIX secolo le torri dell'acqua hanno assunto forma pi\u00f9 robusta ed elegante soprattutto se annesse ad un impianto di stazione con forme a struttura esagonale o di fabbricato liberty (\u00e8 il caso della torre di Visano). Ne erano forniti tutti gli impianti ove era prevista la sosta o il rimessaggio delle locomotive, ma non era presente in tutte le stazioni. Si tratta di un edificio a pianta ottagonale di circa 6 metri di raggio, realizzato in muratura portante. La struttura \u00e8 costituita dal muro perimetrale in mattoni di 50 cm di spessore e da 8 contrafforti interni in mattoni collegati tra loro da archetti posti alla quota di circa 7 metri. Gli archetti formano un anello continuo, vuoto al centro, su cui poggia la cisterna vera e propria in metallo, che occupa la quota da 7 metri a 12 metri. La parte sommitale (piano primo) \u00e8 realizzata in muratura e chiude completamente lo spazio che alloggia la cisterna, se non per alcune aperture finestrate circolari. Anche la parte sommitale \u00e8 a forma ottagonale ed \u00e8 coronata dalla copertura a padiglioni, sempre a forma ottagonale, realizzata con struttura lignea e rivestimento in coppi in laterizio. \nE\u2019 presente un cornicione esterno in mattoni a dentelli in corrispondenza dell\u2019anello di appoggio della cisterna e uno zoccolo pi\u00f9 largo anch\u2019esso in mattoni alla base della torre. Lo zoccolo e il cornicione sono in mattoni faccia a vista mentre le murature sono intonacate sia esternamente che internamente. Sono presenti alcune aperture, in particolare una porta ad arco a tutto sesto e 2 finestre anch\u2019esse a tutto sesto al piano terra e una porta e 3 finestre circolari al primo piano. Il primo piano \u00e8 raggiungibile solo esternamente mediante scaletta a pioli infissa nella muratura. L\u2019intorno dell\u2019edificio \u00e8 costituito dall\u2019area verde. La porta di ingresso affaccia verso la banchina del primo binario ferroviario. Dal punto di vista architettonico, considerando anche il periodo di costruzione, l\u2019edificio presenta i caratteri tipologici dell\u2019architettura industriale liberty della seconda met\u00e0 dell\u2019Ottocento. \nLa stazione ferroviaria di Visano nel corso del secondo conflitto mondiale \u00e8 stata a pi\u00f9 riprese bersaglio di bombardamenti da parte della Royal Air Force. La Torre Piezometrica ne \u00e8 sopravvissuta a differenza di altre strutture ferroviarie. Essendo l\u2019unica esistente in stile liberty sulla tratta ferroviaria Brescia \u2013 Parma, probabilmente l\u2019unica rimasta in Italia*, l\u2019Amministrazione Comunale di Visano, in collaborazione con Rete Ferroviaria Italiana e l'ausilio di alcuni imprenditori locali, dopo aver ottenuto l\u2019autorizzazione paesaggistica da parte della Soprintendenza Archeologica Belle Arti e paesaggio per le province di Brescia e Bergamo, nel 2019 ha iniziato il recupero storico ed architettonico riqualificando anche l\u2019area di pertinenza posizionando al suo interno la cisterna in ferro meglio definita come serbatoio di accumulo acqueo a lamiere chiodate il quale ha una capacit\u00e0 utile di circa 8.50 m3. Originariamente posizionata al piano primo \u00e8 stata rimossa pulita e rivestita di un protettivo che ne ha permesso il mantenimento del colore originale.\nSociet\u00e0.\nLingue e dialetti.\nNel territorio di Visano, accanto all'italiano, \u00e8 parlata la Lingua lombarda prevalentemente nella sua variante di dialetto bresciano.\nInfrastrutture e trasporti.\nLa stazione di Visano, posta lungo la ferrovia Brescia-Parma, \u00e8 servita da treni regionali eserciti da Trenord e cadenzati a frequenza oraria nell'ambito del contratto di servizio stipulato con la Regione Lombardia."}
{"id": "29456", "revid": "83531", "url": "https://it.wikipedia.org/wiki?curid=29456", "title": "Illorai", "text": "Illorai \u00e8 un comune italiano di 820 abitanti della provincia di Sassari, che si trova a 503 metri sul livello del mare nella regione storica del Goceano in Sardegna.\nStoria.\nIllorai \u00e8 uno dei pi\u00f9 antichi centri del Goceano. Fu abitato in epoca preistorica, come dimostrano non solo i numerosi nuraghi (Luche, Su montrigu 'e Sa Corona) e i bronzetti nuragici rinvenuti nel territorio (tra cui il bue conservato al Museo archeologico ed etnografico di Sassari), ma soprattutto la grande necropoli di Molia, scoperta negli anni settanta durante la costruzione della strada a scorrimento veloce Ottana-Cantoniera del Tirso: \u00e8 un complesso di \"domus de janas\" della Cultura di San Michele (3000-2300 a.C.), di cui finora sono state scavate e studiate nove tombe; una di esse, la tomba VII, \u00e8, insieme con la cosiddetta \"tomba del Capo\" della Necropoli di Sant'Andrea Priu presso Bonorva, la pi\u00f9 grande e interessante costruzione ipogeica della Sardegna: con le sue 16 stanze, essa disegna un'architettura di grande monumentalit\u00e0 e di raffinata suggestione.\nAnche se non pu\u00f2 essere identificato con il centro romano di Lesa (per quanto anche nel territorio di Illorai, in localit\u00e0 Sos Banzos, vi siano acque termali come quelle che si trovavano alle Aquae Lesitanae d'et\u00e0 romana), Illorai fu certo importante nel Medioevo, grazie anche alla sua amena posizione geografica, quando faceva parte del giudicato di Torres, nella curatoria del Goceano. Il suo territorio, molto fertile (sono famosi i suoi orti), \u00e8 attraversato dal Tirso, che qui \u00e8 scavalcato da un audace ponte ad una sola arcata, d'et\u00e0 pisana, comunemente conosciuto dai goceanini come \"Pont'Ezzu\".\nAlla caduta del giudicato (1259) entr\u00f2 sotto il dominio della famiglia genovese dei Doria e successivamente dei Malaspina; nel 1339 pass\u00f2 al giudicato di Arborea e dal 1410 al Marchesato di Oristano. Sconfitti definitivamente gli arborensi nel 1478, pass\u00f2 agli aragonesi che ne fecero un feudo regio, riscattato nel 1839 con la soppressione del sistema feudale.\nNel centro esisteva anche un convento di Agostiniani, che fu chiuso quando anche il paese dovette subire la decadenza che tutti questi centri attraversarono soprattutto in et\u00e0 spagnola: la statua di Sant'Agostino e quella di San Nicol\u00f2 da Tolentino, anche lui agostiniano, sono conservate nella parrocchiale, dedicata a San Gavino, insieme con preziosi oggetti di argenteria appartenenti al convento.\nNella campagna esistono numerose altre chiese, la pi\u00f9 importante delle quali \u00e8 il santuario dedicato alla Madonna della Neve, dove ancora si celebra, il giorno dopo Pentecoste e il 5 agosto, una delle \"feste lunghe\" di Sardegna, cio\u00e8 una grande festa preceduta e preparata da fedeli che si recano nella chiesa a \"nuinare\", cio\u00e8 a praticarvi la novena, che in questo caso non \u00e8 di nove ma di quindici giorni.\nIllorai aveva nel passato anche un'interessante variet\u00e0 di cave, da cui si ricavavano marmi, zolfo e gesso, oggi abbandonate.\nSociet\u00e0.\nLingue e dialetti.\nLa variante del sardo parlata a Illorai \u00e8 quella logudorese centrale o comune.\nInfrastrutture e trasporti.\nFerrovie.\nNel territorio comunale sono attive due stazioni, entrambe per\u00f2 poste ad alcuni chilometri di distanza dal centro abitato: si tratta degli impianti di Iscra e Tirso, situati lungo la ferrovia Macomer-Nuoro e serviti dai convogli dell'ARST.\nDalla stazione di Tirso sino al 1969 aveva origine anche una linea per Chilivani che raggiungeva tra le altre la stazione di Illorai, posta anch'essa nelle campagne fuori dall'abitato e dismessa insieme alla ferrovia."}
{"id": "29458", "revid": "767487", "url": "https://it.wikipedia.org/wiki?curid=29458", "title": "Ittireddu", "text": "Ittireddu (\"Itir\u00e8ddu\" in sardo) \u00e8 un comune italiano di 483 abitanti della provincia di Sassari, nell'antica regione del Logudoro.\nStoria.\nIl territorio \u00e8 stato abitato in epoca neolitica, nuragica, romana e bizantina, per la presenza di numerose testimonianze archeologiche.\nL'abitato attuale \u00e8 di origine medievale. Appartenne al giudicato di Torres, e fece parte della curatoria di Ardara o di Oppia, e d era parte per lungo tempo alla diocesi di Sorres, passata poi sotto il governo di quella Turritana e, pi\u00f9 tardi, di quella di Bisarcio e di Ozieri. Alla caduta del giudicato (1259) fu governato inizialmente alla famiglia genovese dei Doria, e in seguito pass\u00f2 al giudicato di Arborea; sconfitti gli arborensi nel 1420, pass\u00f2 sotto il dominio aragonese che ne fece un feudo affidato ai Centelles. Intorno all'anno 1000 sul monte Zuighe esisteva probabilmente un borgo e un castello, di cui parla il Lamarmora, che non esisteva gi\u00e0 pi\u00f9 all'arrivo degli aragonesi.\nTra il 1462 e il 1519 fu unito al ducato di Monte Acuto e da quel momento le sue vicende furono legate alla Signoria di Oliva. \nIl paese fu riscattato agli ultimi feudatari nel 1839 con la soppressione del sistema feudale voluta dai Savoia.\nGeografia fisica.\nTerritorio.\nIl paese si estende su una collina denominata monte Ruiu, che significa \" monte rosso\".\nIl paese, circondato da rilievi di origine vulcanica, fu l'epicentro del terremoto del Logudoro nel 1870, il pi\u00f9 forte mai rilevato sulla terraferma in Sardegna dall'Istituto nazionale di geofisica, con una potenza stimata del 5\u00ba-6\u00ba grado della scala Mercalli.\nSociet\u00e0.\nLingua e dialetti.\nLa variante del sardo parlata a Ittireddu \u00e8 quella logudorese settentrionale."}
{"id": "29461", "revid": "57872", "url": "https://it.wikipedia.org/wiki?curid=29461", "title": "San Colombano Certenoli", "text": "San Colombano Cert\u00e8noli (\"San Comban\" in ligure) \u00e8 un comune italiano sparso di abitanti della citt\u00e0 metropolitana di Genova in Liguria. Prende il nome da due delle sue frazioni: San Colombano (la pi\u00f9 importante dal punto di vista storico) e Certenoli, la pi\u00f9 estesa. La sede comunale si trova ad Aveggio, la terza delle numerose frazioni.\nGeografia fisica.\nIl comune ha un territorio geografico molto vasto, il pi\u00f9 esteso della val Fontanabuona, compreso tra il passo dell'Anchetta (474 m s.l.m.) e il monte Ramaceto (1345 m); nel territorio \u00e8 compresa anche la val Cichero la quale separa il comune dalla valle Sturla. Il centro \u00e8 ubicato ad est di Genova.\nTra le vette del territorio il monte Cucco (1051 m), il monte delle Groppe (924 m), il monte Azzarino (763 m), il monte Pissacqua (738 m), il monte delle Pezze (732 m).\nL'orografia del territorio comprende zone di fondovalle, dove si coltiva la vite grazie alla presenza di abbondante acqua, e zone montane come le pendici del monte Ramaceto, il pi\u00f9 elevato dell'intera valle fontanina.\nStoria.\nCitato gi\u00e0 nel X secolo in alcuni documenti dei monaci colombaniani di Bobbio, nei quali vengono espressamente citate le altre celle monastiche di Scaona, Bembelia (primo nome di San Colombano), Monte, Vinealis, Romalio e Plecherio, il territorio odierno di San Colombano divenne feudo dei conti Fieschi di Lavagna dal 1171.\nGravi scontri si ebbero nelle sue terre tra il XIV e il XV secolo tra le diverse fazioni nobiliari dei Fieschi e dei Malaspina che dominarono il territorio fino al passaggio di fedelt\u00e0 verso la Repubblica di Genova a partire dal 1543. Seguendone quindi le sorti storiche, le comunit\u00e0 certenolesi furono sottoposte dapprima nel capitaneato di Chiavari - sotto la podesteria di Rapallo (quartiere d'Oltremonte) - e dal 1608 nel neo istituito capitaneato rapallese.\nNel corso del 1672 la famiglia Savoia tent\u00f2 di far insorgere la popolazione dell'odierna localit\u00e0 di Calvari contro la repubblica genovese, per poter cos\u00ec ottenere l'annessione del territorio al Piemonte; Genova pun\u00ec i colpevoli della vicenda, ricordata dagli storici locali come la \"congiura dei Torre\", con l'impiccagione dei congiurati locali.\nNel 1797 con la dominazione francese di Napoleone Bonaparte i vari borghi e localit\u00e0 paesane si costituirono in piccole municipalit\u00e0 (Baranzuolo, Calvari, Camposasco, Certenoli e Romaggi) rientranti dal 2 dicembre nel dipartimento del Golfo del Tigullio, con capoluogo Rapallo, all'interno della Repubblica Ligure. Dal 28 aprile del 1798 con i nuovi ordinamenti francesi, San Colombano rientr\u00f2 nel IV cantone, capoluogo Santa Maria di Camposasco nella Fossa dei Peirani, della giurisdizione dell'Entella e dal 1803 centro principale del I cantone dell'Entella nella giurisdizione dell'Entella. Nello stesso anno furono soppresse le municipalit\u00e0 di Baranzolo e Calvari aggregandole a San Colombano e, l'anno successivo, allo stesso ente i centri di Camposasco, Certenoli e Romaggi; nel 1805 una nuova revisione dei confini amministrativi portarono al cedimento delle frazioni di Celesia e Cichero all'odierno comune di Orero. Annesso al Primo Impero francese dal 13 giugno 1805 al 1814 venne inserito nel dipartimento degli Appennini.\nNel 1815 fu inglobato nel Regno di Sardegna, secondo le decisioni del congresso di Vienna del 1814, che sottopose la municipalit\u00e0 di San Colombano nella provincia di Chiavari sotto la divisione di Genova. Dal 1859 al 1926 il territorio fu compreso nel VI mandamento di Cicagna del circondario di Chiavari dell'allora provincia di Genova, nel Regno d'Italia.\nAssunse il definitivo nome di San Colombano Certenoli a partire dal 1863 dopo diversi anni per arrivare ad un accordo tra le nove frazioni comunali. Si scelse di aggiungere la denominazione Certenoli poich\u00e9 quest'ultima, conosciuta in epoca romana con la denominazione di Certinulus, come gi\u00e0 accennato \u00e8 la frazione pi\u00f9 estesa del comune, venne cos\u00ec eretto il palazzo municipale al confine delle due frazioni.\nSan Colombano Certenoli \u00e8 tra le citt\u00e0 decorate al valor militare per la guerra di Liberazione, insignito della Croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale. Nel 1941, tra le localit\u00e0 di Pian di Coreglia (Coreglia Ligure) e Calvari fu costruito il 52\u00ba campo di concentramento da parte del Genio militare della caserma di Caperana (Chiavari); nel periodo tra il 1941 e l'8 settembre 1943 il \"Campo prigionieri di guerra\", soprattutto soldati inglesi o del Commonwealth catturati in Africa, accolse nella struttura circa 15.000 prigionieri per una capienza massima stabilita di 4.000 persone. Il campo ospit\u00f2 22 prigionieri ebrei del circondario della Provincia di Genova, questi furono poi deportati in Germania e uccisi nei campi di concentramento. \nIl 4 luglio 1944 i due mar\u00f2 della X\u00aa Flottiglia MAS Enrico Alvina ed Eugenio Cichero e i due militi della Guardia Nazionale Repubblicana Sinede Coatti e Giulio Dach\u00e0, che erano stati presi prigionieri dai partigiani furono fucilati a San Colombano Certenoli. I corpi furono poi rinvenuti alla fine della guerra in una fossa comune. \nTra il 16 e il 19 luglio del 1944, specie nella val Cichero, avvenne per le formazioni partigiane un disastroso rastrellamento fascista che port\u00f2 alla fucilazione di sette partigiani ed alla distruzione dell'intero paese tramite incendio.\nNel marzo 1945 e nell'ottobre dell'anno precedente altri rastrellamenti portano alla morte in due eccidi per mano nazifascista di 10 persone di cui 8 partigiani alle Paie di Calvari e di altre 8 persone di cui 6 partigiani a San Colombano vicino al vecchio ponte per Scaruglia.\nDal 1973 al 30 aprile 2011 ha fatto parte della Comunit\u00e0 montana Fontanabuona.\nSimboli.\nI tre torrenti simboleggiati nello stemma, quest'ultimo realizzato e ideato dall'architetto cavalier Ivon Palazzolo, rappresentano i corsi d'acqua del Lavagna, il Cicana e il Barbarasco; la torre con porta d'oro raffigura a mo' di simbolo il rapporto secolare tra la valle del Cicana, le zone alte del comune e quindi l'unione dell'intero territorio certenolese. Tale unificazione \u00e8 ripresa nella soprastante citazione del motto latino \"Inter valles augeo\" (\"prospero tra le valli\") traducibile nella prosperit\u00e0 di San Colombano Certenoli tra le valli del Lavagna e Cicana e delle valli minori.\nLo stemma \u00e8 stato concesso con il decreto del Presidente della Repubblica 20 gennaio 1961; il gonfalone \u00e8 stato invece concesso con decreto del Presidente della Repubblica 10 luglio 1984. \nOnorificenze.\nSan Colombano Certenoli \u00e8 tra le citt\u00e0 decorate al valor militare per la guerra di liberazione, insignito della croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a San Colombano Certenoli sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nIstruzione.\nScuole.\nSan Colombano Certenoli \u00e8 sede dei seguenti istituti scolastici statali, inerenti al ciclo scolastico della scuola secondaria di secondo grado:\nGeografia antropica.\nIl territorio \u00e8 costituito dalle frazioni di Aveggio (capoluogo), Baranzuolo, Bavaggi, Calvari, Camposasco, Carpenissone, Castelletti, Celesia, Certenoli, Cichero, Fregarie, Fronti, Maggi, Mezzavalle, Romaggi, San Colombano, San Martino al Monte, Vignale per un totale di 41,58\u00a0km\u00b2.\nConfina a nord con i comuni di Orero, Rezzoaglio e Borzonasca, a sud con Zoagli, Leivi e Carasco, ad ovest con Orero e Coreglia Ligure, ad est con Borzonasca, Mezzanego e Carasco.\nEconomia.\nL'economia del paese \u00e8 divisa tra produzione industriale e commercio, mentre l'agricoltura e l'allevamento del bestiame erano la prima fonte di sostentamento fino al primo dopoguerra.\nLe piccole attivit\u00e0 artigianali e agricole erano riunite in una cooperativa, l'unica presente nella val Fontanabuona. La \"Cooperativa Agricola San Colombano Certenoli\" \u00e8 fallita nel 2007 con una gravissima ripercussione per l'economia del comune a causa delle inadempienze e l'immobilismo degli enti locali che non intervenendo hanno sancito la chiusura di innumerevoli aziende agricole fontanine: piccole realt\u00e0 dal punto di vista economico ma che ricoprivano un'importantissima funzione sociale ed un ruolo fondamentale di presidio sul territorio.\nDue importanti industrie da ricordare:\nNel periodo estivo, solitamente l'ultima settimana di agosto, vengono organizzati nella frazione di Calvari stand espositivi e gastronomici (\"Exp\u00f2 Fontanabuona\"), utili per far conoscere ai visitatori le attivit\u00e0 presenti nel territorio fontanino.\nInfrastrutture e trasporti.\nStrade.\nIl centro di San Colombano Certenoli \u00e8 attraversato principalmente dalla strada statale 225 della Val Fontanabuona che gli permette il collegamento stradale con Orero e Cicagna, a nord, e Carasco a sud.\nUlteriori collegamenti viari del territorio sono la provinciale 32 di Leivi, per raggiungere l'omonimo comune, e la provinciale 42 di Romaggi che, passando per le frazioni collinari di Romaggi, Cichero e Celesia, si raccorda a Terrarossa, al confine tra i comuni di Carasco e Mezzanego, con la strada provinciale 586 della Valle d'Aveto.\nMobilit\u00e0 urbana.\nDal comune di Chiavari un servizio di trasporto pubblico locale gestito dall'AMT garantisce quotidiani collegamenti bus con San Colombano Certenoli e per le altre localit\u00e0 del territorio comunale."}
{"id": "29462", "revid": "1705737", "url": "https://it.wikipedia.org/wiki?curid=29462", "title": "Zone", "text": "Zone (\"Z\u00f2ne\" oppure \"S\u00f9\" in dialetto bresciano) \u00e8 un comune italiano di abitanti della provincia di Brescia in Lombardia.\nIl territorio di Zone \u00e8 caratterizzato dalla presenza nella localit\u00e0 di Cislano delle \"Piramidi di Erosione\", importante testimonianza dell'evoluzione geologica del periodo glaciale e post-glaciale alpino, particolare fenomeno di erosione che ha creato alte guglie che reggono grossi massi.\nGeografia fisica.\nTerritorio.\nSul territorio del comune in frazione Cislano \u00e8 presente la Riserva Regionale delle Piramidi di terra, enormi colonne di terra sormontate da massi pi\u00f9 grossi, che proteggono la colonna sottostante dall'azione erosiva dell'acqua. Fenomeni simili sono presenti a Segonzano (TN), a Postalesio (SO) e in alcune localit\u00e0 dell'Alto Adige.\nOrigine del nome.\nIl toponimo \"Zone\" secondo lo storico Alessandro Sina, deriverebbe dal termine \"jugone\" tradotto in \"valico\", nome di origine romana. Sarebbe questo l'accrescitivo del latino \u201cjugum\u201d. Il territorio infatti \u00e8 presso il valico Croce di Zone tra i comuni di Pisogne e Marone collegamento tra la val Trompia e la val Camonica. Il territorio fu infatti luogo di passaggio per viandanti e abitato fin dall'antichit\u00e0.\nStoria.\nOrigini.\nIl territorio di Zone conserva tracce di un'antica storia, sicuramente fu occupato gi\u00e0 in epoca romana come testimonia la pianta urbanistica dell'antica contrada Zuzano. Secondo gli storici la localit\u00e0 fu oggetto d'attenzione se non di fondazione romana, proprio per la sua posizione di passaggio al valido della Croce e quindi probabile sede di manieri che dovevano difendere il territorio dalle ultime comunit\u00e0 dei camuni, popolo della val Camonica. Tracce di edifici d'epoca romana, sono stato ritrovati in prossimit\u00e0 dei Corni Capreni in localit\u00e0 Pag\u00e0, nonch\u00e9 tracce di un'antica strada sempre d'epoca romana in prossimit\u00e0 del settecentesco santuario mariano del Disgiolo. D'epoca tardo romana sono invece i resti di antiche sepolture rinvenute nella contrada Cislano. Testimonianza del passaggio dell'esercito romano nel 16 a.C. \u00e8 la strada che congiunge la costa del lago d'Iseo alla Valcanonica, strada che permise la conquista da parte dei romani del territorio camuno.\nCacciata del Commissario prefettizio nel 1925.\nDalle cronache dei quotidiani e dalla testimonianza popolare si racconta di un fatto molto particolare, avvenuto nel febbraio del 1925 quando un ferrarese, tale Giovanni Berghinzoni, successe come Commissario prefettizio a Bonomelli. Appena insediatosi, Berghinzoni se la prese con il parroco e l'amministrazione dell'asilo. Il clima politico a Zone in quegli anni non era dei migliori: i fascisti erano mal visti e minacciati dalla popolazione tanto che i gerarchi fascisti bollarono il paese come \"fuori legge\". Gli atteggiamenti iniziali del Berghinzoni non furono d'aiuto per calmare gli animi, al contrario questi furono ulteriormente inaspriti dall'imposizione della tassa sul libero pascolo delle capre e il divieto di cantare canzoni antifasciste. Come raccontato da \"Il Popolo di Brescia\", nella giornata di gioved\u00ec 16 marzo 1925 una settantina di donne, partite dalla frazione di Cislano e dal paese, si recarono silenziosamente in municipio, salirono le scale tra urla e grida ed entrarono d'impeto nell'ufficio del Commissario. Il gruppo riusc\u00ec ad immobilizzarlo e a sottrargli la pistola, si cerc\u00f2 anche di gettarlo dalle scale ma questi fu salvato dall'intervento di alcuni soccorritori e fugg\u00ec. Successivamente arrivarono gli agenti del Commissario di pubblica sicurezza che interrogarono alcune persone e ne arrestarono altre cinque. Date queste premesse, l'ideologia fascista non riusc\u00ec mai a radicarsi nella popolazione del paese."}
{"id": "29463", "revid": "287204", "url": "https://it.wikipedia.org/wiki?curid=29463", "title": "Laerru", "text": "Laerru (\"La\u00e8rru\" in sardo) \u00e8 un comune italiano di 884 abitanti della provincia di Sassari, della regione dell'Anglona.\nStoria.\n\u00c8 un paese di origine antichissima che si trova nel cuore della regione storica dell'Anglona. Il nome, molto probabilmente, deriva dal latino \"alaternus\", che significa alaterno, arbusto sempreverde tipico del luogo.\nL'area fu abitata gi\u00e0 nel paleolitico inferiore, in epoca prenuragica e nuragica e poi in epoca romana. Si trovano numerose testimonianze archeologiche risalenti a queste epoche, tra cui Dolmen, tombe dei giganti, domus de janas, nuraghi e tombe romane.\nNel medioevo fece parte del Giudicato di Torres, nella curatoria dell'Anglona. Alla caduta del giudicato (1259) pass\u00f2 ai Malaspina, ai Doria e successivamente (intorno al 1450) agli Aragonesi. Nel XVIII secolo il paese venne incorporato nel principato d'Anglona, sotto la signoria prima dei Pimentel e poi dei Tellez-Giron d'Alcantara, ai quali fu riscattato nel 1839 con la soppressione del sistema feudale.\nSociet\u00e0.\nLingua e dialetti.\nLa variante del sardo parlata a Laerru \u00e8 quella logudorese settentrionale.\nInfrastrutture e trasporti.\nFerrovie.\nNel comune \u00e8 presente una stazione ferroviaria posta lungo la ferrovia Sassari-Tempio-Palau, linea utilizzata in questo tratto sino al 1997 per i servizi di trasporto pubblico e successivamente per esclusivi impieghi turistici legati al Trenino Verde."}
{"id": "29465", "revid": "254401", "url": "https://it.wikipedia.org/wiki?curid=29465", "title": "Sant'Olcese", "text": "Sant'Olc\u00e9se (\"Sant'Or\u00e7eise\" in ligure) \u00e8 un comune italiano sparso di abitanti della citt\u00e0 metropolitana di Genova in Liguria. La sede comunale \u00e8 situata nella frazione di Piccarello, in posizione centrale rispetto alle altre frazioni.\nGeografia fisica.\nIl comune di Sant'Olcese \u00e8 situato in alta val Polcevera, lungo il torrente Sardorella, a nord di Genova, formato da diverse frazioni e numerosi piccoli nuclei di case sparse.\nIl territorio santolcesino comprende la valle del torrente Sardorella, dove si trovano le principali localit\u00e0, e quella del rio Comago (con l'omonima frazione e il parco di villa Serra), ma si estende anche su parte della valle del rio Pernecco, affluente del torrente Secca (dov'\u00e8 il villaggio di Busalletta e dove si snoda il percorso naturalistico di Cia\u00e8) e nella val Bisagno, dove si trova la frazione di Trensasco.\nIl corso d'acqua principale \u00e8 il torrente Sardorella, subaffluente del Polcevera, che nasce dal monte Carossino, sullo spartiacque appenninico tra la val Polcevera e l'alta valle Scrivia e confluisce nel Secca presso Manesseno, a poca distanza dalla confluenza di questo nel Polcevera.\nTra le vette del territorio il monte Carossino (839 m), La Sella (812 m), il monte Alpe (799 m), il monte di San Michele (650 m), il monte Mezzano (637 m), il monte Butegna (566 m), il bric di Carr\u00e8 (552 m), il monte Rostegasso (549 m), il monte Cassinassa (510 m), il monte Bastia (444 m), il monte Trensasco (414 m), il monte Corona (340 m).\nLe frazioni pi\u00f9 popolate sono situate nella bassa valle del rio Sardorella; in particolare Manesseno, per la sua vicinanza a Genova (quartiere di Bolzaneto), nel XX secolo ha visto un notevole sviluppo urbanistico (sia di tipo residenziale che insediamenti commerciali e industriali). Nel fondovalle, a monte di Manesseno si trovano Arvigo e Piccarello (sede comunale) e, risalendo la valle, Sant'Olcese e Vigomorasso sul versante destro, Torrazza, Campi e San Lorenzo di Casanova sul versante sinistro.\nStoria.\nProbabilmente, in epoca romana, il suo antico toponimo era Valle Ombrosa che fu poi cambiato in \"Sant'Olcese\" come omaggio al vescovo Olcese che, nel V secolo, a causa delle invasioni barbariche nella Gallia, fugg\u00ec in queste zone. Le sue reliquie, ritrovate nel 1155, sono oggi conservate nella chiesa parrocchiale del paese, a lui dedicata.\nLe prime notizie storiche del piccolo paese risalgono per\u00f2 al 1146 e riguardano la chiesa parrocchiale. Il territorio santolcesino segu\u00ec quindi le vicende storiche di Borzoli, oggi quartiere di Genova, entrando a far parte nelle propriet\u00e0 dei marchesi di Savona e, dal 1216, in quella del vescovo di Albenga Oberto II che cedette successivamente i possedimenti alla Santa Sede.\nIl paese nel gennaio del 1367 fu coinvolto nelle lotte fra le fazioni politiche che si contendevano il potere nella Repubblica di Genova; durante questi scontri, gli uomini della fazione che faceva capo alla famiglia Fieschi incendiarono la chiesa, poi ricostruita nel 1387. Dal 1385 fu quindi possedimento della famiglia Adorno, all'interno del comune di Genova, che qui costru\u00ec un castello nell'odierna frazione di Vicomorasso; quest'ultimo and\u00f2 completamente distrutto nel 1395 nel corso di nuovi scontri tra le famiglie Guarchi, Montaldo e gli stessi Adorno.\nNel 1656 la popolazione di Sant'Olcese venne decimata dall'epidemia di peste che colp\u00ec la repubblica genovese.\nNegli anni 1746-1747, quando la Repubblica di Genova fu coinvolta nella guerra di successione austriaca, tutta la val Polcevera fu invasa dalle truppe austriache guidate dal generale Antoniotto Botta Adorno, ed anche Sant'Olcese sub\u00ec le conseguenze di quella dura occupazione. Molti abitanti si rifugiarono a Genova, mentre la chiesa fu saccheggiata e molte case, fienili e vigneti distrutti.\nNel 1797 con la nuova dominazione francese di Napoleone Bonaparte rientr\u00f2 dal 2 dicembre nel dipartimento della Polcevera, con capoluogo Rivarolo, all'interno della Repubblica Ligure. Dal 28 aprile del 1798 con i nuovi ordinamenti francesi, Sant'Olcese divenne capoluogo del XIII cantone della giurisdizione del Polcevera e dal 1803 centro principale del II cantone della Polcevera nella giurisdizione del Centro. Nel 1804 la municipalit\u00e0 di Sant'Olcese aggrega gli ex comuni di Casanova, Comago, Manesseno e Orero; nel 1806 cede la frazione di Casanova al comune di Bolzaneto. Annesso al Primo Impero francese dal 13 giugno 1805 al 1814 venne inserito nel dipartimento di Genova.\nNel 1815 fu inglobato nel Regno di Sardegna, cos\u00ec come stabil\u00ec il congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel III mandamento di Rivarolo del circondario di Genova dell'allora provincia di Genova. Gli ultimi interventi sui confini comunali vengono attuati tra il 1877 e il 1878 con la cessione di Orero al comune di Serra Ricc\u00f2 e il riassorbimento di Casanova dal comune di Bolzaneto.\nDal 1973 al 31 dicembre 2008 ha fatto parte della Comunit\u00e0 montana Alta Val Polcevera e, con le nuove disposizioni della Legge Regionale n\u00ba 24 del 4 luglio 2008, fino al 2011 della Comunit\u00e0 montana Valli Genovesi Scrivia e Polcevera.\nSimboli.\nNello stemma vengono rappresentati i principali simboli del Comune: il torrione del castello costruito dagli Adorno nell'attuale frazione di Vicomorasso, la scala a pioli simboleggiante la famiglia Cambiaso, originaria di Cremeno, una spina di botte a rappresentanza degli Spinola e l'orso che, secondo la tradizione, fu reso mansueto da sant'Olcese.\nLo stemma \u00e8 stato concesso con il decreto del presidente della Repubblica n\u00ba 2371 datato all'8 luglio 1980. \nMonumenti e luoghi d'interesse.\nArchitetture militari.\nForte Diamante.\nNel territorio del comune di Sant'Olcese si trova il forte Diamante, che domina il versante sinistro della valle del Sardorella dalla vetta del monte omonimo (667 m s.l.m.), ed \u00e8 la pi\u00f9 arretrata delle strutture difensive che circondavano la citt\u00e0 di Genova. Fu costruito nella seconda met\u00e0 del Settecento e poi completato e trasformato nei primi decenni dell'Ottocento. Il monte, in posizione dominante tra la val Polcevera e la val Bisagno costituiva un ottimo posto di osservazione e pare che gi\u00e0 nel XIV secolo vi sorgesse una fortificazione, successivamente distrutta. Durante la guerra di successione austriaca, nel 1747, vi si trovavano postazioni militari provvisorie e la zona fu teatro di scontri tra i difensori di Genova e gli austriaci.\nSubito dopo questa guerra fu decisa la costruzione dell'attuale forte (poi ampliato e modificato dopo il 1815, quando la Liguria entr\u00f2 a far parte del regno sabaudo). Il 30 aprile 1800, durante il blocco di Genova da parte di austriaci ed inglesi (mentre la citt\u00e0 era occupata dalle truppe napoleoniche), nella zona del forte avvenne una violenta battaglia tra le truppe austriache di Hohenzollern e quelle francesi del generale Andrea Massena; queste ultime ebbero la meglio grazie anche ai rinforzi mandati in soccorso dagli occupanti del forte comandati dal capitano Bertrand. Definitivamente dismesso dal demanio militare nel 1914, il forte and\u00f2 incontro ad un progressivo degrado, fino al recente, ma modestissimo e parziale restauro, a cura del comune santolcesino.\nDurante la Resistenza, il vicino monte Sella fu teatro, il 14 aprile 1945, di un feroce scontro fra una centinaio di soldati nazisti e la Brigata Partigiana \"Balilla\" (una quarantina di uomini) comandata da Angelo Scala detto \"Battista\"; i partigiani, subirono 2 morti (Zamperini e Faggioni) ma ebbero la meglio sui tedeschi facendone strage e ricacciandoli a valle. Per la durezza della Brigata \"Balilla\", i tedeschi non azzardarono alcuna rappresaglia. Oggi, presso il luogo della battaglia, \u00e8 una piccola chiesetta in memoria dei partigiani e di tutti coloro che persero la vita nello scontro del 14 aprile 1945.\nNei mesi precedenti altri scontri minori avevano avuto luogo nella zona di Busalletta, quando i partigiani attaccarono forze nazi-fasciste viaggianti sul treno a scartamento ridotto che unisce Genova a Casella.\nAree naturali.\nSentiero botanico di Cia\u00e8.\n\u00c8 un percorso naturalistico creato negli anni ottanta del Novecento dai volontari della Guardia Antincendi di Sant'Olcese. Dal 1995 il sentiero \u00e8 collegato all'Alta Via dei Monti Liguri.\nPartendo dalla localit\u00e0 Ronco, presso il paese di Sant'Olcese, il sentiero scende nella valle del rio Pernecco (affluente del Secca) e raggiunge il borgo di Cia\u00e8, ormai abbandonato da anni, dove in un'antica costruzione presso un ponte tardo medievale, anch'esso restaurato, \u00e8 stato realizzato un rifugio attrezzato con 14 posti letto.\nNumerosi cartelli esposti lungo il percorso descrivono le specie arboree, tipiche dei boschi liguri, presenti nell'area.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Sant'Olcese sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nArtisti.\nA Sant'Olcese \u00e8 attiva dal 1993 una squadra di canto popolare chiamata I Giovani Canterini di Sant'Olcese.\n\u00c8 stata fondata con lo scopo di praticare e diffondere il canto popolare genovese conosciuto con il nome di trallalero, stile di canto a pi\u00f9 voci generalmente eseguito in coro e a cappella. L'attivit\u00e0 del gruppo vocale \u00e8 sostenuta da una apposita associazione locale. La squadra di canto popolare I Giovani Canterini di Sant'Olcese \u00e8 risultata, nel 1996, vincitrice del \"Premio Citt\u00e0 di Recanati - nuove tendenze della canzone d'autore\" con il brano \"O trallalero Canson de 'na vitta\" di Paolo Besagno, contralto e direttore del gruppo. La formazione ha ottenuto numerosi riconoscimenti a livello nazionale e internazionale.\nAltri nomi degni di nota sono: Maurizio Lastrico, nato a Genova, ma \u00e8 cresciuto e ha vissuto nella frazione di Manesseno fino al 2006; Francesco Ciapica, cantante e chitarrista della band prog rock Il Tempio delle Clessidre.\nEventi.\nMangiaForte.\nMangiaForte \u00e8 un percorso escursionistico e culinario a tappe nato nel 2017, per iniziativa della Consulta Giovanile di Sant'Olcese. Nel 2020 diventa un associazione senza scopo di lucro autonoma dalla stessa Consulta Giovanile. Il tracciato si snoda principalmente sui sentieri che attraversano varie frazioni del comune, arrivando fino al forte Diamante e terminando nella frazione di Casanova. Lungo il percorso vi sono diversi punti di ristoro, in ognuno di questi viene proposta un piatto della tradizione genovese o strettamente locale (ad esempio focaccia genovese, torte salate, formaggi e salumi di Sant'Olcese), accompagnata da vino o acqua. I prodotti sono scelti in base a criteri di territorialit\u00e0 e sostenibilit\u00e0 e la manifestazione \u00e8 ecosostenibile: negli ultimi anni ha azzerato l'utilizzo della plastica all'interno dell'evento, garantendo il rispetto dell'ambiente naturale che la ospita. La manifestazione attira ogni anno centinaia di partecipanti, valorizzando sentieri e territori spesso poco battuti o dimenticati. Sul percorso si \u00e8 soliti trovare anche postazioni dedicate agli artisti che vengono coinvolti per esibirsi durante l'arco della giornata, in una cornice molto suggestiva, quella dell'Appennino Ligure. L'evento \u00e8 fondato sul volontariato e non ha scopo di lucro.\nSantoRockFest.\nSantoRockFest era un festival di musica rock che si svolgeva nel contesto della villa Serra di Comago dal 2005 al 2011. Il Consorzio Villa Serra metteva a disposizione un palco attrezzato in mezzo alla natura che ogni anno accoglieva pi\u00f9 di 20 bands, sia emergenti che di livello nazionale ed internazionale.\nIspirato al \"Borberock Festival\" di Borghetto di Borbera (AL), il SantoRock era suddiviso in 3 serate con l'intento di rappresentare le molteplici sfumature della musica rock a 360 gradi con il contributo di bands sempre di ottimo calibro.\nSantoRockFest era organizzato da un gruppo di musicisti locali, senza scopo di lucro ed in maniera autonoma ed indipendente, tutto al fine di riunire gli appassionati di musica in un evento all'aperto con stands gastronomici, birra, bancarelle di associazioni musicali e merchandising.\nCucina.\nIl comune di Sant'Olcese \u00e8 noto per la produzione del tipico salame macinato a grana grossa e a limitata stagionatura, inserito nell'elenco dei prodotti agroalimentari tradizionali italiani.\nGeografia antropica.\nIl territorio comunale si estende su 21,09\u00a0km2, confina a nord e ovest con il comune di Serra Ricc\u00f2, a sud e ovest con Genova, a est con Montoggio ed \u00e8 costituito da nove frazioni:\nEconomia.\nLe principali attivit\u00e0 economiche sono legate all'agricoltura, con una buona produzione di ortaggi, frutta e vino, al settore produttivo di carattere alimentare, artigianale e industriale. In campo alimentare, di particolare pregio la produzione artigianale del salame di Sant\u2019Olcese, incluso nell'elenco dei prodotti agroalimentari tradizionali italiani del Ministero delle politiche agricole, alimentari e forestali.\nInfrastrutture e trasporti.\nStrade.\nIl comune di Sant'Olcese \u00e8 attraversato dalla strada provinciale 2 di Sant'Olcese che dal quartiere genovese di Bolzaneto percorre tutta la valle del torrente Sardorella, passando per Manesseno, Arvigo, Piccarello, Sant'Olcese e Busalletta; il collegamento viario si congiunge poi, nel territorio del comune di Serra Ricc\u00f2, con la strada provinciale 3 di Crocetta d'Orero che porta a Casella.\nDa Piccarello ha inizio la strada provinciale 43 di Torrazza che collega il comune con Molassana, quartiere di Genova nella val Bisagno.\nFerrovie.\nIl territorio di Sant'Olcese \u00e8 attraversato dalla ferrovia Genova-Casella. Le stazioni comprese nel territorio comunale sono Trensasco, Campi, Pino, Torrazza, Sardorella, Vallombrosa, Vicomorasso, Sant'Olcese Chiesa, Sant'Olcese Tullo, Busalletta e Molinetti.\nMobilit\u00e0 urbana.\nDal comune di Genova un servizio di trasporto pubblico locale gestito dall'AMT garantisce quotidiani collegamenti bus con Sant'Olcese e per le altre localit\u00e0 del territorio comunale.\nAmministrazione.\nGemellaggi.\nSant'Olcese \u00e8 gemellata con:\nDal 2019 la Consulta Giovanile di Sant'Olcese, organo consultivo del Comune di Sant'Olcese, \u00e8 gemellata con l'Associazione Giovanile Culturale Valley's Got Talent, con sede in valle Stura nei comuni di Masone, Rossiglione e Campo Ligure. Il gemellaggio nasce per scopi comunitari, artistici, solidaristici e ludici. Il sodalizio \u00e8 sancito dalla frase \"Giovani di tutte le Valli, unitevi!\", un chiaro richiamo alla valorizzazione dell'entroterra e delle valli del Genovesato, tramite l'unione e la creazione di una rete fra le realt\u00e0 giovanili pi\u00f9 \"di provincia\"."}
{"id": "29466", "revid": "287204", "url": "https://it.wikipedia.org/wiki?curid=29466", "title": "Luogosanto", "text": "Luogosanto (\"Locusantu\" in gallurese, \"Logusantu\" in sardo) \u00e8 un comune italiano di abitanti della provincia di Sassari nella subregione storica della Gallura. \u00c8 situato a 321 metri sul livello del mare, nel cuore della Gallura, ai piedi della collina di \"Monti Ghjuanni\". Fa parte dell'Unione dei Comuni \"Alta Gallura\".\nStoria.\nIl territorio \u00e8 abitato gi\u00e0 dall'epoca nuragica:infatti nel territorio \u00e8 presente un grande complesso nuragico. In epoca medievale fece parte della curatoria di Montargia, nel Giudicato di Gallura. \nNel X secolo fu oggetto di incursioni da parte dei saraceni e, poco dopo, venne messa a dura prova da atroci pestilenze che costarono la vita a gran parte della popolazione. Due secoli pi\u00f9 tardi vi venne eretto un castello, dove si insedi\u00f2 il giudice di Gallura Comita Spanu e poi la vedova del giudice Torchitario de Zori.\nLa nascita del centro attuale risale al XIII secolo, ricostruito, come sostengono alcuni, dai Francescani, e a questo si dovrebbe il nome.\nAlla caduta del giudicato (1296), con la morte dell'ultimo giudice Nino Visconti, divenne possedimento d'oltremare della Repubblica di Pisa. Pass\u00f2 poi nel regno di Sardegna con la conquista aragonese a partire dal 1324. Alla met\u00e0 del XV secolo, il paese si spopol\u00f2 e solo duecento anni dopo alcuni pastori iniziarono ad edificare i loro stazzi in queste terre. In questo periodo il paese fu interessato anche dalla grave piaga del banditismo e del contrabbando, trovandosi proprio nella rotta tra Tempio e Santa Teresa di Gallura, storico porto di traffici illeciti con la Corsica.\nIl paese fu riscattato agli ultimi feudatari nel 1839 con l'abolizione del sistema feudale.\nNel corso dell'Ottocento il paese segu\u00ec le sorti di Tempio Pausania; poi a partire dagli inizi del XX secolo le buone terre di questo paese iniziarono a dare i loro frutti, viticoltura e pastorizia erano i settori trainanti, per una rinascita che, nel 1947, rese l'autonomia comunale a Luogosanto.\nMonumenti e luoghi d'interesse.\nArchitetture religiose.\nA Luogosanto si contano ben ventidue chiese (tra cui la chiesa di San Michele in loc. Canaili, ricadente topograficamente nel comune di Luras). Nell'eremo di San Trano furono rinvenute le reliquie dei santi anacoreti Nicola e Trano, che sarebbero vissuti nei pressi della chiesa. Il santuario si trova a sud, poco distante dal paese, sopra un rilievo granitico con vista panoramica sulle bocche di Bonifacio. Nella piccola grotta in cui vennero recuperate le ossa dei santi, custodita tra le mura della chiesa, \u00e8 stato inserito un altare ricavato da un unico blocco di pietra.\nLa chiesa pi\u00f9 importante del paese \u00e8 la basilica di Nostra Signora di Luogosanto, edificata nel XIII secolo in forme romaniche alla quale papa Onorio III concesse il titolo di basilica minore, dopo alcuni secoli viene arricchita del privilegio della Porta santa, della quale si hanno notizie negli archivi parrocchiali a partire dal 1700.\nFino agli anni settanta veniva murata, poi venne realizzata una porta in bronzo dallo scultore Luca Luchetti, che aperta ogni sette anni per un anno intero divenendo meta di pellegrinaggio per migliaia di fedeli.\nDal 1982, il 2 giugno, si svolge tutti gli anni un pellegrinaggio notturno a piedi da Calangianus alla basilica di Nostra Signora di Luogosanto, che coinvolge centinaia di fedeli. In direzione Arzachena si trova la chiesa di Santo Stefano.\nArchitetture militari.\nIn direzione Arzachena sorge il castello di Balaiana, residenza estiva del giudice di Gallura, seppur gravemente danneggiato conserva intatti diversi ambienti. Nelle immediate vicinanze, ancora in ottime condizioni, \u00e8 presente la chiesetta di San Leonardo che svolgeva la funzione di cappella.\nArchitetture civili.\nSulla strada per Arzachena, dopo pochi chilometri sulla sinistra, sorge invece il palazzo di Baldu, pi\u00f9 verosimilmente abitazione di un governatore in quanto sprovvisto di fortificazioni.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 72 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nIl dialetto parlato a Luogosanto \u00e8 il gallurese."}
{"id": "29468", "revid": "278253", "url": "https://it.wikipedia.org/wiki?curid=29468", "title": "Mara (Italia)", "text": "Mara (\"Mara\" in sardo) \u00e8 un comune italiano di 522 abitanti della provincia di Sassari, della regione del Meilogu. Dista circa 50 km sia da Alghero che da Sassari.\nStoria.\nL'area fu abitata gi\u00e0 nel Neolitico per la presenza di alcuni resti umani e di animali rinvenuti nelle grotte di Filiestru e di Sa Ucca de Su Tintirriolu, che hanno portato alla connotazione della cosiddetta \"Cultura di Bonuighinu\", sviluppatasi nell'et\u00e0 neolitica media. Il territorio fu abitato poi in epoca nuragica per la presenza sul territorio di alcuni nuraghi.\nL'abitato attuale sorse intorno al XIV secolo nei pressi del castello di Bonu Ighinu (detto anche di \"Bonveh\u00ec\") costruito alla fine del XIII secolo dalla famiglia genovese dei Doria e venduto successivamente ai giudici di Arborea, e poi definitivamente ceduto da Eleonora d'Arborea agli aragonesi, che dopo alterne vicende lo smantellarono nel 1432 per ordine del re di Aragona Alfonso V \"il Magnanimo\". Nel 1436 venne formata la baronia di Bonveh\u00ec, concessa in feudo dallo stesso re a Pietro Ferrer, e Mara vi fu incorporata. Il paese pass\u00f2 pi\u00f9 tardi (1790) agli Amat Manca Guiso, ai quali fu riscattato nel 1839 con la soppressione del sistema feudale voluta dai Savoia.\nSimboli.\nLo stemma del comune \u00e8 stato concesso con decreto del presidente della Repubblica del 25 gennaio 2005.\nSociet\u00e0.\nLingua e dialetti.\nLa variante del sardo parlata a Mara \u00e8 quella logudorese settentrionale."}
{"id": "29469", "revid": "22416", "url": "https://it.wikipedia.org/wiki?curid=29469", "title": "Martis", "text": "Martis (\"M\u00e0ltis\" in sardo, \"M\u00e0rthi\" in sassarese e gallurese) \u00e8 un comune italiano di 473 abitanti della provincia di Sassari. Si trova nella regione storica dell'Anglona.\nStoria.\nL'area fu abitata gi\u00e0 in epoca nuragica per la presenza nel territorio di alcuni nuraghi.\nNel medioevo fece parte del Giudicato di Torres, nella curatoria dell'Anglona. Alla caduta del giudicato (1259) pass\u00f2 ai Malaspina, ai Doria e successivamente (intorno al 1450) agli Aragonesi. Nel XVIII secolo il paese venne incorporato nel principato d'Anglona, sotto la signoria prima dei Pimentel e poi dei Tellez-Giron d'Alcantara, ai quali fu riscattato nel 1839 con la soppressione del sistema feudale.\nSimboli.\nLo stemma del comune \u00e8 stato concesso con decreto del presidente della Repubblica del 3 ottobre 2005.\nSociet\u00e0.\nLingua e dialetti.\nLa variante del sardo parlata a Martis \u00e8 quella logudorese settentrionale.\nInfrastrutture e trasporti.\nFerrovie.\nNel comune \u00e8 presente la stazione ferroviaria di Martis, posta lungo la ferrovia Sassari-Tempio-Palau, linea utilizzata in questo tratto sino al 1997 per i servizi di trasporto pubblico e successivamente per esclusivi impieghi turistici legati al Trenino Verde."}
{"id": "29470", "revid": "22416", "url": "https://it.wikipedia.org/wiki?curid=29470", "title": "Monteleone Rocca Doria", "text": "Monteleone Rocca Doria \u00e8 un comune italiano di 109 abitanti della provincia di Sassari. Il paese \u00e8 situato nell'entroterra algherese e dista 35\u00a0km da Alghero e 40\u00a0km da Sassari. \u00c8 il comune meno popolato della provincia e il secondo meno popolato della regione, dopo Baradili in provincia di Oristano.\nStoria.\nArea abitata gi\u00e0 in epoca nuragica per la presenza di alcuni nuraghi, in epoca medievale sorgevano nella localit\u00e0 un castello e un borgo, appartenenti ai Doria (secolo XIV). Il castello fu occupato dagli aragonesi nel 1436 dopo un assedio durato tre anni, e venne fatto smantellare dal re d'Aragona Alfonso V \"il Magnanimo\" insieme al borgo, che venne distrutto. Gli abitanti si rifugiarono in parte nella vicina villa di Monteleone (detta poi Villanova Monteleone), e in parte restarono a ricostruire il paese, che entr\u00f2 a far parte della contea di Monteleone, che fu riscattata nel 1839 ai Brunengo, ultimi feudatari, con la soppressione del sistema feudale.\nSociet\u00e0.\nLingue e dialetti.\nLa variante del sardo parlata a Monteleone Rocca Doria \u00e8 quella logudorese settentrionale.\nAmministrazione.\n "}
{"id": "29471", "revid": "57872", "url": "https://it.wikipedia.org/wiki?curid=29471", "title": "Santa Margherita Ligure", "text": "Santa Margherita Ligure (\"Santa Marg\u00e0ita\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nSanta Margherita Ligure \u00e8 situata sulla Riviera di Levante, in una conca chiusa nella parte nord-occidentale del promontorio di Portofino, e nella parte pi\u00f9 interna del golfo del Tigullio, con lo sviluppo dell'abitato \"a nastro\" lungo due principali insenature. L'abitato - situato ad est di Genova - \u00e8 circondato da colline ricoperte di vegetazione mediterranea (boschi di pini marittimi, castagni e, nella parte bassa, da uliveti) sulle quali si trovano ville e giardini con vista sulla cosiddetta \"Costa dei Delfini\", che unisce la citt\u00e0 a Portofino. La localit\u00e0 \u00e8 un apprezzato centro turistico e balneare della Riviera di Levante.\nTra le vette del territorio il monte di Portofino (610 m), il monte delle Bocche (506 m), il monte Pollone (469 m), il monte Croci di Nozarego (391 m), il monte Brano (312 m).\nParte del territorio comunale di Santa Margherita Ligure \u00e8 compresa nel Parco naturale regionale di Portofino, mentre lo specchio acqueo antistante il promontorio di Portofino fa parte altres\u00ec dell'Area naturale marina protetta Portofino; entrambi gli enti hanno sede proprio nella cittadina costiera.\nStoria.\nLa scoperta di un'urna cineraria del III secolo con un'iscrizione latina (oggi conservata nella basilica di Santa Margherita) ha avvalorato l'ipotesi, tuttavia non dimostrata ufficialmente, di un insediamento in epoca romana.\nDevastato da Rotari nel 641, il borgo originario, abitato soprattutto da pescatori e denominato proprio con l'antico toponimo Pescino, sub\u00ec sino al X secolo numerose incursioni saracene. Nello stesso periodo vi operarono i monaci di San Colombano venuti dall'abbazia di San Colombano di Bobbio e che fondarono in zona l'abbazia di San Fruttuoso di Camogli.\nFeudo della famiglia Fieschi, dal 1229 si sottomise alla Repubblica di Genova che inglob\u00f2 il territorio sammargheritese nella podesteria di Rapallo.\nDal medioevo in poi risulta che l'abitato era diviso in due borgate principali, Pescino e Corte, spesso divise da vivacissime lotte. Per un periodo di tempo Pescino risult\u00f2 essere un quartiere della stessa Corte, come testimoniato dagli arazzi nei Musei Vaticani che raffigurano la geografia italiana. Nel 1432 sub\u00ec l'attacco ed il saccheggio ad opera della Repubblica di Venezia e nel 1549 quello dell'ammiraglio turco Dragut, come la vicina Rapallo. Nel 1608 entr\u00f2 a far parte del capitaneato rapallese assieme ad altri borghi e localit\u00e0 del Tigullio occidentale, Zoagli e media val Fontanabuona.\nNel 1797 con la dominazione francese di Napoleone Bonaparte il territorio sammargheritese rientr\u00f2 dal 2 dicembre nel dipartimento del Golfo del Tigullio, con capoluogo Rapallo, all'interno della Repubblica Ligure. Il 18 luglio del 1798 il territorio venne diviso in due distinti cantoni: il III cantone di Santa Margherita, dove furono sottoposte le due municipalit\u00e0 semplici di San Siro e San Lorenzo della Costa, e il IV cantone di San Giacomo della Corte con le municipalit\u00e0 semplici di Nozarego e Portofino; entrambi furono inseriti nella giurisdizione del Tigullio. I rapporti tra le due borgate, ben distinte politicamente e religiosamente, e i loro abitanti - i \"Margheritini\" e i \"Giacomini\" - s'incrinarono pi\u00f9 volte con aspri confronti tra le parti.\nCon ordinanza del 5 aprile 1799 furono soppresse le municipalit\u00e0 semplici di San Siro, San Lorenzo, Nozarego e Portofino incorporando tali centri nelle due nuove municipalit\u00e0 di Santa Margherita e di San Giacomo. Ancora una volta non vi fu una convivenza pacifica tra i due comuni e solamente il 27 aprile 1800, congiuntamente, fu steso un documento dove i Margheritini e i Giacomini s'impegnarono nel rinsaldare i rapporti. Nel 1803 furono centri principali del II cantone del Golfo del Tigullio nella giurisdizione dell'Entella e, annessi al Primo Impero francese, dal 13 giugno 1805 al 1814 inseriti nel dipartimento degli Appennini.\nFu l'imperatore Bonaparte che il 22 dicembre 1812 un\u00ec con un apposito decreto imperiale le due municipalit\u00e0 in un unico ente amministrativo che assunse la denominazione de \"Comune di Porto Napoleone\". La municipalit\u00e0 ebbe per\u00f2 vita breve in quanto, con la caduta di Napoleone nel 1814, e il conseguente inglobamento nel Regno di Sardegna dal 1815 secondo le decisioni del congresso di Vienna, le varie municipalit\u00e0 adottarono una linea provvisoria e di stallo amministrativo. Secondo alcune fonti storiche la comunit\u00e0 di San Giacomo tent\u00f2 nel 1817 una nuova divisione dei territori in due comuni distinti, ma con esito negativo. Il Regno di Sardegna, nel 1818 e affidando il potere amministrativo ad un \"Consiglio degli Anziani\" guidato da Gerolamo Costaguta, riun\u00ec le due principali comunit\u00e0 nel solo \"Comune di Santa Margherita di Rapallo\" nella provincia di Chiavari sotto la divisione di Genova. Dal 1859 al 1926 il territorio fu compreso nel V mandamento di Rapallo del circondario di Chiavari dell'allora provincia di Genova, nel Regno d'Italia. Assunse l'attuale nome definitivo nel 1864 con un apposito decreto reale di Vittorio Emanuele II di Savoia.\nNella seconda met\u00e0 dell'Ottocento l'attraversamento della nascente linea ferroviaria tirrenica Ventimiglia-Roma, dove la citt\u00e0 ottenne due stazioni a Santa Margherita e a San Lorenzo della Costa (quest'ultima in seguito soppressa), e la costruzione di nuove strade carrozzabili per Portofino e Rapallo furono lo slancio della fortunata attivit\u00e0 turistico-alberghiera che ancora oggi contraddistingue la cittadina levantina. Inizi\u00f2 il periodo d'oro della \"Costa dei Delfini\", che vide la costruzione di eleganti ville signorili e grandiosi alberghi frequentati da illustri personalit\u00e0 italiane e straniere - soprattutto inglesi e tedeschi - dell'epoca.\nAl 1928 \u00e8 risalente l'aggregazione di una parte del territorio di Rapallo dopo il suo distacco.\nDopo la seconda guerra mondiale Santa Margherita Ligure, Portofino e il borgo di Paraggi diventarono sempre pi\u00f9 rinomate localit\u00e0 turistiche esclusive. Tra i fenomeni e avvenimenti atmosferici che hanno interessato la cittadina, l'alluvione del 3-4-5 ottobre 1995 e ancora la violenta mareggiata del 29-30 ottobre 2018.\nSimboli.\nNello stemma comunale \u00e8 rappresentato un delfino in mezzo al mare dove, sul fondo, \u00e8 raffigurato un corallo rosso che richiama l'antica attivit\u00e0 marinara concentrata sulla raccolta e commercio del prodotto tipica del territorio sammargheritese e del Tigullio. Nella parte superiore le tre stelle dorate rappresenterebbero le tre principali comunit\u00e0 di Santa Margherita Ligure.\nQuesto stemma, in uso dal 1879, sostituisce quello approvato dal consiglio comunale nel 1864, quando sindaco era Bartolomeo Ghersi, dove erano rappresentati elementi della tradizione locale: un ramo di corallo, un tombolo e un brigantino che entra nel golfo di Santa Margherita. \nMonumenti e luoghi d'interesse.\nAree naturali.\nNel territorio comunale di Santa Margherita Ligure \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale e geologico. Il sito \u00e8 collocato tra i fondali dei comuni di Camogli, Portofino e Santa Margherita Ligure dove \u00e8 segnalato un particolare habitat formato da praterie di \"Posidonia oceanica\", formazioni coralline e grotte semi oscure. Tra le specie animali sono presenti i pesci \"Epinephelus marginatus\", \"Gobius luteus\", \"Sciaena umbra\", \"Thalassoma pavo\"; le gorgonie \"Paramuricea clavata\" ed \"Eunicella verrucosa\"; i poriferi \"Spongia agaricina\" e \"Spongia officinalis\"; il mollusco \"Spondylus gaederopus\" e il corallo rosso \"Corallium rubrum\"..\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Santa Margherita Ligure sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nNel dicembre 2005 il Comune di Santa Margherita Ligure ha conseguito la certificazione del proprio sistema di gestione ambientale conformemente alla norma ISO 14001.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera blu per la qualit\u00e0 delle sue spiagge.\nCultura.\nIstruzione.\nScuole.\nSanta Margherita Ligure \u00e8 sede dei seguenti istituti scolastici statali, inerenti al ciclo scolastico della scuola secondaria di secondo grado:\nPresso villa Durazzo \u00e8 presente il Centro Internazionale di Studi Italiani dell'Universit\u00e0 di Genova con corsi per studenti e studiosi stranieri.\nCinema.\nNel golfo del Tigullio e a Santa Margherita Ligure in particolare sono state girate negli anni settanta e ottanta diverse pellicole cinematografiche italiane. Nel 1973 la citt\u00e0 \u00e8 stata il set per alcune scene del film \"La polizia incrimina, la legge assolve\" del regista Enzo G. Castellari, girato maggiormente a Genova, con protagonisti diversi attori italiani quali Franco Nero e Delia Boccardo.\nNel 1988 il regista Maurizio Ponzi scelse la citt\u00e0 rivierasca come sfondo di alcuni episodi per il film \"Il volpone\"; tra gli attori Enrico Montesano, Paolo Villaggio, Eleonora Giorgi, Athina Cenci, Enrico Maria Salerno, Renzo Montagnani, Alessandro Haber e Sabrina Ferilli. Nel film del 1992 Infelici e contenti del regista Neri Parenti, con interpreti principali Renato Pozzetto, Ezio Greggio e Mariana Suma, si possono vedere la baia di Paraggi e la piazzetta Sant'Erasmo sopra la pescheria comunale. Sempre a Santa Margherita sono state girate alcune scene principali del film \"Hotel Italia\" uscito nelle sale nel 1999.\nCucina.\nUn prodotto tipico che contraddistingue questa citt\u00e0 sono i famosi gamberoni rossi di Santa Margherita, apprezzati da turisti e residenti per la qualit\u00e0 e il sapore delle carni.\nGeografia antropica.\nIl territorio \u00e8 costituito dalle tre frazioni di Nozarego, Paraggi e San Lorenzo della Costa per un totale di 10,04\u00a0km\u00b2.\nConfina a nord con il comune di Rapallo, a sud con Camogli e Portofino, ad ovest con Camogli e ad est \u00e8 bagnato dal mar Ligure.\nEconomia.\nSi basa principalmente sul turismo, grazie ai numerosi stabilimenti balneari ed ai lussuosi alberghi. Importante \u00e8 anche il \"turismo croceristico\", infatti \u00e8 zona di sbarco di navi passeggeri provenienti da ogni parte del mondo.\nIl porto \u00e8 utilizzato per l'ormeggio, accanto ai tradizionali pescherecci, di lussuose imbarcazioni; esso \u00e8 anche sede di importanti attivit\u00e0 legate agli sport del mare (vela, canottaggio e subacquea) e di eventi mondani legati alle grandi regate internazionali ospitate.\nArtigianato.\nL'artigianato locale \u00e8 incentrato sull'arte tessile finalizzata alla realizzazione di merletti e di macram\u00e8.\nInfrastrutture e trasporti.\nStrade.\nIl centro di Santa Margherita Ligure \u00e8 attraversato dalla strada provinciale 227 di Portofino, che costituisce il collegamento stradale litoraneo con Rapallo ad est e con Portofino ad ovest, dove termina la provinciale; la stessa provinciale attraversa la frazione di Paraggi.\nLa strada statale 1 Via Aurelia non serve direttamente il centro di Santa Margherita Ligure, ma la frazione di San Lorenzo della Costa; a sua volta, la frazione \u00e8 collegata al centro urbano dalla strada provinciale 39 di Santa Margherita.\nFerrovie.\nSanta Margherita Ligure dispone di una propria stazione ferroviaria sulla linea Genova-Pisa, a servizio pure per la confinante Portofino (da qui la doppia denominazione).\nFino al 1946 era attivo un secondo impianto denominato \"San Lorenzo\", che sorgeva nell'area adiacente all'attuale campo sportivo \"Eugenio Broccardi\" ed era a servizio dell'omonima frazione di San Lorenzo della Costa.\nMobilit\u00e0 urbana.\nDai comuni di Rapallo e Lavagna un servizio di trasporto pubblico locale gestito dall'AMT garantisce quotidiani collegamenti bus con Santa Margherita Ligure e per le altre localit\u00e0 del territorio comunale.\nLinee marittime.\nUn servizio di trasporti marittimi permette di raggiungere con il battello Portofino, San Fruttuoso di Camogli e le Cinque Terre, oltre ai collegamenti giornalieri con Rapallo, Sestri Levante, Chiavari e Genova.\nAmministrazione.\nGemellaggi.\nSanta Margherita Ligure \u00e8 gemellata con:\nSport.\nCiclismo.\nSanta Margherita Ligure \u00e8 stata la tappa di arrivo del Giro d'Italia: l'8\u00aa tappa del 1922, partita da Firenze, vinta da Luigi Annoni; la 3\u00aa tappa del 1938, partita da Sanremo, vinta da Giovanni Gotti; la 17\u00aa tappa del 1964, partita da Livorno, vinta da Franco Bitossi; l'11\u00aa tappa del 1977, partita da Salsomaggiore Terme, vinta da Claudio Bortolotto.\nFootball americano.\nA Santa Margherita Ligure, presso il campo sportivo \"Eugenio Broccardi\", si \u00e8 disputato il 4 luglio 1981 il primo e storico Superbowl italiano che si \u00e8 concluso con la vittoria dei Rhinos Milano sui Frogs Legnano per 24 a 8."}
{"id": "29472", "revid": "287204", "url": "https://it.wikipedia.org/wiki?curid=29472", "title": "Monti (Italia)", "text": "Monti (\"Monte\" in sardo, \"M\u00f2nti\" in gallurese) \u00e8 un comune italiano di abitanti della provincia di Sassari in Sardegna. Monti sorge ai margini meridionali della Gallura. Situato alle falde della catena montuosa del Limbara, \u00e8 circondato da vasti sughereti e vigneti che offrono i rinomati vini tra cui: Vermentino di Gallura DOCG, galana, aghiloia, seleme, funtanaliras, balari. Dal paese \u00e8 possibile raggiungere facilmente l'altopiano di \"S'Ambiddalzu\", caratterizzato da un paesaggio fatto di bassi cespugli ed enormi massi granitici erosi dal vento.\nStoria.\nArea abitata fin dall'epoca nuragica per la presenza nel territorio di alcuni nuraghi, nel Medioevo appartenne al Giudicato di Torres e fece parte della curatoria di Monte Acuto. Non lontano dall'abitato attuale si trovava il castello detto di Castra, costruito forse dai giudici di Torres o dai Doria, di cui oggi avanzano pochi ruderi.\nDopo la morte di Adelasia di Torres (1259), ultima giudicessa, il borgo pass\u00f2 alla famiglia genovese dei Doria. Successivamente, entrati in guerra contro i pisani, i Doria vennero sconfitti e il castello espugnato nella seconda met\u00e0 del XIII secolo. Nel corso del 1300 la villa venne conquistata dai Malaspina e, successivamente, dai Giudici d'Arborea. Alla caduta del giudicato (circa 1420) pass\u00f2 sotto il dominio aragonese. Il Re d'Aragona Alfonso V \"il Magnanimo\" la cedette, in qualit\u00e0 di feudo, a Pietro Defenu. Pi\u00f9 tardi form\u00f2 una baronia, concessa in feudo ai Farina. Estinta la famiglia dei Farina, nel XVII secolo torn\u00f2 alla corona diventando un feudo regio.\nIl paese fu riscattato nel 1839 con la soppressione del sistema feudale.\nGeografia fisica.\nTerritorio.\nAll'interno del territorio \u00e8 presente la foresta di Monte Olia, patrimonio della regione Sardegna dai primi anni del XX secolo. \u00c8 popolato da cervi, cinghiali, mufloni, capre selvatiche, astori, falchi e talvolta si avvista anche la poiana sarda (\"s'untulzu\"). Meta di numerosi visitatori grazie anche alla percorribilit\u00e0 delle stradine presenti al suo interno, \u00e8 possibile ammirare le due piscine naturali di S'Elighe e Su Labioleddu.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 86 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingua e dialetti.\nLa variante del sardo parlata a Monti \u00e8 quella logudorese settentrionale.\nInfrastrutture e trasporti.\nStrade.\nMonti \u00e8 collegata al territorio circostante dalla SS 389 e dalla SP 147; quest'ultima permette inoltre il collegamento con la vicina SS 597\nFerrovie.\nIl territorio comunale \u00e8 servito da due scali ferroviari, entrambi costruiti lungo la ferrovia Cagliari-Golfo Aranci e serviti da Trenitalia: il principale \u00e8 la stazione di Monti-Telti, attiva dal 1880, dove sorgeva inoltre il capolinea di una seconda ferrovia per Tempio Pausania, chiusa nel 1958. L'altro scalo attivo nel comune \u00e8 la fermata di Su Canale, nell'omonima frazione.\nUna terza stazione attiva in passato nel territorio comunale lungo la Cagliari-Golfo Aranci era quella di Chirialza, nei pressi di questa localit\u00e0, poi dismessa; inoltre dinanzi allo scalo di Monti-Telti fu attiva per un periodo la stazione di Monti delle Strade Ferrate Secondarie della Sardegna, poi destinata ad altre finalit\u00e0 di servizio dopo che venne deciso l'utilizzo condiviso dell'impianto di Monti-Telti anche per la dismessa linea verso il Limbara."}
{"id": "29473", "revid": "125740760", "url": "https://it.wikipedia.org/wiki?curid=29473", "title": "Mores", "text": "Mores \u00e8 un comune italiano di abitanti della provincia di Sassari in Sardegna.\nStoria.\nRinvenimenti archeologici fanno dedurre che il territorio circostante fosse abitato fin da tempi antichi (3000 a.C.), come testimoniano le \"domus de janas\" (\"case delle fate\") e i vari dolmen, tra i quali spicca quello di Sa Coveccada.\nL'area fu abitata anche in epoca nuragica, per la presenza nel territorio di alcuni nuraghi, e in epoca punica e romana, per la presenza di alcune necropoli.\nNel medioevo appartenne al Giudicato di Torres, e fece parte della Curatoria di Meilogu. Alla caduta del giudicato (1259) pass\u00f2 sotto il dominio della famiglia genovese dei Doria, e successivamente, intorno al 1350, fu conquistato dagli aragonesi.\nNel corso della guerra avvenuta nel 1478 tra il marchese di Oristano, Leonardo Alagon, e il vicer\u00e9 aragonese dell'Isola, Nicol\u00f2 Carroz, il paese si schier\u00f2 a favore del primo e ospit\u00f2 un figlio dell'Alagon, Artaldo, e il visconte di Sanluri, Giovanni De Sena, suo alleato, dopo che essi furono costretti ad abbandonare l'assedio messo al castello di Ardara, allora roccaforte aragonese.\nSconfitto il marchese, Mores torn\u00f2 agli aragonesi. Nel 1614 fu incorporato nel marchesato omonimo, che venne dato in feudo ad Antonio Manca in quanto sposo di Caterina Virde.\nNel 1795 il paese prese parte alla insurrezione contro i feudatari, e il palazzo degli stessi feudatari venne distrutto.\nIl paese fu riscattato agli ultimi signori nel 1839, con la soppressione del sistema feudale.\nMonumenti e luoghi d'interesse.\nArchitetture religiose.\nAl centro del paese sorge la chiesa parrocchiale di Santa Caterina coll'imponente campanile, progettato dall'architetto morese Salvatore Calvia Unali, padre del celebre poeta sassarese Pompeo Calvia, che rappresenta una delle pi\u00f9 belle realt\u00e0 del Neoclassicismo sardo; con i suoi 47 metri di altezza inoltre \u00e8 la torre campanaria pi\u00f9 alta dell'isola.Da segnalare anche il convento settecentesco dei frati cappuccini con adiacente la chiesa di Sant'Antonio e la chiesa di Santa Croce.\nNell'agro si trovano le chiese di San Giovanni Battista, Santa Lucia di Lachesos e Nostra Signora di Todorache.\nSiti archeologici.\n\u2022 Il ponte romano\n\u2022 Domus de Janas\nSociet\u00e0.\nLingue e dialetti.\nLa variante del sardo parlata a Mores \u00e8 quella logudorese settentrionale.\nCultura.\nEventi.\nLe feste religiose principali sono: san Giovanni Battista (29 agosto), sant'Antonio di Padova (13 giugno) e Nostra Signora di Todorache (8 settembre).\nEconomia.\nL'economia del paese si regge prevalentemente sulla pastorizia. \u00c8 da segnalare a questo proposito la Cooperativa Allevatori di Mores (C.A.M.), conosciuta e apprezzata per la qualit\u00e0 dei suoi prodotti che esporta in tutto il mondo.\nSport.\nIn paese \u00e8 presente una squadra di calcio, l'ASD Mores, militante nel campionato di Seconda Categoria regionale.\nImpianti sportivi.\nNel territorio comunale \u00e8 presente l'autodromo nazionale \"Franco di Suni\", in localit\u00e0 Su Sassu. Il circuito, nato da un'idea di Uccio Magliona, \u00e8 stato inaugurato il 15 marzo 2003. Il 23 luglio 2006 ha ospitato il Gran Premio di Sardegna, prova valida per il Campionato mondiale Supermoto S1."}
{"id": "29475", "revid": "124541618", "url": "https://it.wikipedia.org/wiki?curid=29475", "title": "Nughedu San Nicol\u00f2", "text": "Nughedu San Nicol\u00f2 (\"Nughedu\" in sardo, dove non presenta la forma \"San Nicol\u00f2\", aggiunta posteriormente) \u00e8 un comune italiano di 761 abitanti della provincia di Sassari in Sardegna.\nNughedu San Nicol\u00f2 fa parte della comunit\u00e0 montana Monteacuto e della regione agraria 5 (Colline del Logudoro Orientale).\nOrigini del nome.\nLa parola \"nughedu\", che d\u00e0 il nome al paese, in sardo significa \"noceto\". Infatti sino agli inizi del XX secolo vi erano numerosi alberi di noci che costeggiavano gli orti lungo il rio di Lichitu, nella vallata appena fuori dall'abitato.\nStoria.\nL'area fu abitata gi\u00e0 in epoca nuragica per la presenza nel territorio di un nuraghe. In localit\u00e0 \"Su Soldanu\", ai confini con Bonorva e Ittireddu, si trovano le vestigia di un antico popolato.\nNel medioevo appartenne al Giudicato di Torres, e fece parte della curatoria di Nughedu prima e di quella di Monte Acuto poi, quando questa nel XIV secolo assorb\u00ec parte della prima.\nAlla caduta del giudicato (1259) pass\u00f2 sotto il dominio della famiglia genovese dei Doria e poi di quella toscana dei Malaspina. Dopo alterne vicende, in cui fu governato anche dai giudici di Arborea, intorno al 1350 pass\u00f2 sotto il dominio aragonese. Gli aragonesi nel 1421 lo cedettero, in qualit\u00e0 di feudo, alla signoria dei Centelles. Nel XVIII secolo fu incorporato nel ducato di Monte Acuto.\nIl paese venne ricattato nel 1839 ai Tellez Giron di Alcantara, ultimi feudatari, con la soppressione del sistema feudale.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 19 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingua e dialetti.\nLa variante del sardo parlata a Nughedu San Nicol\u00f2 \u00e8 quella logudorese settentrionale."}
{"id": "29477", "revid": "120642728", "url": "https://it.wikipedia.org/wiki?curid=29477", "title": "Nule", "text": "Nule \u00e8 un comune italiano di 1 323 abitanti della provincia di Sassari, nella regione storica del Goceano. \u00c8 ubicato sull'estrema propaggine dell'altipiano di Buddus\u00f2 a circa 700 metri sul livello del mare.\nStoria.\nL'area fu abitata gi\u00e0 in epoca prenuragica e nuragica, per la presenza nel territorio di alcune tombe dei giganti e di alcuni nuraghi.\nNel medioevo fece parte del Giudicato di Torres, nella curatoria di Monte Acuto. Alla caduta del giudicato (1259) pass\u00f2 inizialmente sotto la signoria dei Doria, e successivamente sotto il controllo del Giudicato di Arborea. A partire dal 1350 tutta l'area passa sotto il dominio aragonese. Il paese venne inglobato nel secolo XVIII nel ducato di Monte Acuto, feudo dei Tellez - Giron di Alcantara, ai quali fu riscattato nel 1839 con la soppressione del sistema feudale.\nMonumenti e luoghi d'interesse.\nArchitetture religiose.\nLe chiese presenti nell'abitato di Nule sono sei:\nSociet\u00e0.\nTradizioni e folclore.\nSagra di Sant'Antonio da Padova.\nLa sagra di Sant'Antonio da Padova o festa de Sant'Antoni paduanu si celebra a Nule, e consiste nella tradizione di donare \u201csu casu furriadu chin bussiottu\u201d (triangolino di pane con formaggio) per la festa di Sant\u2019Antonio. Dal 30 maggio fino al 13 giugno, giorno della festa di Sant\u2019Antonio, si tramanda la tradizione dell\u2019antico rito: i tanti volontari, amici e le donne del paese lavorano per alcuni giorni il pane, che viene cotto al forno, infine viene distribuito col formaggio e la carne donati dai pastori. \u201cS\u2019Impinnu (l'impegno o ll voto)\u201d riguarda i primi tredici giorni di giugno dedicati alla preparazione della festa di Sant\u2019Antonio e alla distribuzione del pane e formaggio.\nEconomia.\nArtigianato.\n\u00c8 famoso per i suoi tappeti artigianali in lana sarda, tessuti sul telaio verticale dalle mani delle artigiane del luogo. \u00c8 sede di un importante museo di esposizione dell'artigianato locale."}
{"id": "29478", "revid": "1590006", "url": "https://it.wikipedia.org/wiki?curid=29478", "title": "Nulvi", "text": "Nulvi (\"N\u00f9jvi\" in sardo) \u00e8 un comune italiano di abitanti della provincia di Sassari, situato nella regione storica dell'Anglona.\nStoria.\nL'area fu abitata gi\u00e0 nel paleolitico inferiore, in epoca prenuragica e nuragica e poi in epoca romana. Si trovano numerose testimonianze archeologiche risalenti a queste epoche, tra cui tombe dei giganti, domus de janas, numerosi nuraghi e tombe romane.\nNel medioevo fece parte del Giudicato di Torres, nella curatoria dell'Anglona. Alla caduta del giudicato (1259) pass\u00f2 ai Malaspina, ai Doria e successivamente (intorno al 1450) agli Aragonesi. Nel XVIII secolo il paese venne incorporato nel principato d'Anglona, sotto la signoria prima dei Pimentel e poi dei Tellez-Giron d'Alcantara, ai quali fu riscattato nel 1839 con la soppressione del sistema feudale.\nNulvi \u00e8 stata per secoli il centro principale dell'Anglona, regione storica del nord Sardegna; vi erano presenti il carcere, la pretura, il Comando della tenenza dei carabinieri, il consiglio di leva per il nord Sardegna, la scuola superiore di agraria (la prima nata in Sardegna).\nCon il passare degli anni Nulvi ha perso tutti i servizi sopraindicati e, con essi, il ruolo di principale centro dell'area.\nSociet\u00e0.\nLingue e dialetti.\nLa variante del sardo parlata a Nulvi \u00e8 quella logudorese settentrionale.\nInfrastrutture e trasporti.\nFerrovie.\nNell'abitato \u00e8 presente la stazione di Nulvi, scalo ferroviario posto lungo la linea Sassari-Tempio-Palau, utilizzata sino al 2015 per i servizi di trasporto pubblico e successivamente per esclusivi impieghi turistici legati al Trenino Verde."}
{"id": "29479", "revid": "30610", "url": "https://it.wikipedia.org/wiki?curid=29479", "title": "Olmedo (Italia)", "text": "Olmedo (\"S'Ulumedu\" in sardo, \"Urumeddu\" in sassarese) \u00e8 un comune italiano di 4 115 abitanti della provincia di Sassari in Sardegna.\nGeografica fisica.\nTerritorio.\nSi estende su un territorio di circa 34\u00a0km\u00b2 ed \u00e8 adagiato su una zona collinosa ai piedi del Monte Rosso, a circa 69 metri sul livello del mare.\nStoria.\nPreistoria.\nIl territorio \u00e8 abitato dall'uomo sin dal periodo prenuragico e nuragico.\nDal medioevo ad oggi.\nIl nome del paese \u00e8 ascrivibile all'incrocio dei termini Ulimu (olmo) e Ulmetum (olmeto, foresta di olmi), di derivazione, rispettivamente, e latina, in virt\u00f9 della cospicua presenza, prima dello sviluppo urbano, di olmi, dei quali ancora oggi si possono ammirare alcuni esemplari. \n\"Ulumetu, piccolo borgo, ma capoluogo di curatoria, facente parte del Giudicato di Torres\". Cos\u00ec il Condaghe di Silki, registro religioso del XIII secolo, ci riporta le antiche vestigia di Olmedo, testimoniandone, fin dai tempi remoti, l'esistenza e il ruolo assunto, quale importante centro amministrativo nell'assetto istituzionale dell'epoca. In questo periodo, le poche fonti bibliografiche delineano un paese caratterizzato da lotte intestine per il suo possesso. Durante il XIV secolo il borgo fu, infatti, coinvolto e conteso nella sanguinosa guerra che i Doria, uniti da un forte legame parentale alla casata dei Torres, combatterono, a partire dal 1325, dapprima con la Corona d'Aragona e, successivamente, col Giudicato di Arborea, che lo conquist\u00f2 stabilmente nel 1336. \nSuccessivamente dominato dagli aragonesi, divenne ben presto un feudo, passando di mano in mano a diversi signori locali. \nIl 1540 segn\u00f2 una svolta storica per il paese, che fu saccheggiato e devastato per mano dei saraceni, le cui numerose incursioni infestavano all'epoca gran parte della Nurra. Forse a causa di questa ferale circostanza gran parte delle testimonianze di quel periodo andarono irrimediabilmente perdute. Ai primi del XVII secolo, nel 1603, Olmedo - ormai insicuro e soggetto ai frequenti attacchi dei pirati - si spopola e conta appena nove \"fuochi\", ovvero una quarantina di abitanti circa. Con gli \"Amat\", che detennero il potere per circa un secolo, inizia un lento ma inesorabile incremento demografico. Facente parte della Provincia di Alghero dal 1821 al 1848 il paese di Olmedo, dopo l'abolizione delle province, entra a far parte della divisione amministrativa di Sassari per diventarne parte integrante nel 1859.\nNegli ultimi anni il paese sta vivendo un intenso sviluppo edilizio, dovuto principalmente al trasferimento di un certo numero di famiglie dai centri urbani di Sassari ed Alghero, in cerca di affitti e residenze a costi accessibili.\nMonumenti e luoghi di interesse.\nSiti archeologici.\nNel territorio del comune di Olmedo sono presenti oltre venticinque nuraghi. Tra i monumenti pi\u00f9 importanti si registrano:\nSociet\u00e0.\nLingua e dialetti.\nLa lingua parlata ad Olmedo \u00e8 una variante del sardo logudorese, caratterizzata dalla peculiare pronuncia dei gruppi consonantici -\"lt\", -\"st\", -\"rt\", -\"lz\", -\"rc\", -\"sc\", totalmente comune solo a pochi altri paesi, come Uri e Usini, sullo stampo della fonetica del sassarese. Il modo particolare con cui gli olmedesi pronunciano i gruppi consonantici suddetti, infatti, \u00e8 da ascrivere alla forte influenza esercitata dalla vicina citt\u00e0 di Sassari, capoluogo di provincia.\nEconomia.\nOltre alle tradizionali attivit\u00e0 economiche legate all'allevamento e all'agricoltura, Olmedo \u00e8 un importante centro minerario: infatti, nel comune \u00e8 localizzata - unica attiva in Sardegna - una miniera di bauxite, materia prima estratta principalmente per l'industria metallurgica di Portovesme, nel Sulcis, per la produzione dell'alluminio.\nInfrastrutture e trasporti.\nStrade.\nSulla SS 291 della Nurra \u00e8 presente uno svincolo per Olmedo.\nFerrovie.\nOlmedo \u00e8 servita dal 1889 dalla omonima stazione situata lungo la ferrovia Sassari-Alghero, ed \u00e8 collegata dai treni dell'ARST con le due citt\u00e0 capolinea.\nSport.\nBaseball.\nDal 1997 esiste la squadra di baseball rappresentante il paese, la Los Amigos Olmedo Baseball, che milita nel campionato nazionale di serie B.\nBasket.\n\u00c8 presente la societ\u00e0 di basket Centro Olmedo Basket che dalla fine del ventesimo secolo partecipa ai campionati giovanili sia maschili che femminili regionali; fiore all'occhiello \u00e8 la squadra femminile che partecipa al Campionato di serie B2 regionale e che per alcuni anni ha partecipato anche ai Campionati nazionali di serie B1.\nCalcio.\nPresente nel comune la GSD Olmedo, societ\u00e0 calcistica militante nella stagione 2015/2016 nel girone E sardo di 1\u00aa Categoria. I colori sociali sono il bianco ed il verde."}
{"id": "29480", "revid": "239497", "url": "https://it.wikipedia.org/wiki?curid=29480", "title": "Oschiri", "text": "Oschiri (\"Oscheri\" in sardo, \"\u00d3scari\" in gallurese) \u00e8 un comune italiano di abitanti della provincia di Sassari ai piedi del monte Limbara.\nNel suo territorio \u00e8 compreso il bacino artificiale del Coghinas e la centrale idroelettrica (centrale di Muzzone) di propriet\u00e0 di Enel Spa.\nStoria.\nL'area \u00e8 stata abitata gi\u00e0 in epoca neolitica per la presenza sul territorio di alcune Domus de janas, specialmente quelle del sito rupestre di Santo Stefano, e in epoca nuragica per la presenza di numerosi ed importanti nuraghi. Fu anche un importante centro in epoca romana, testimoniato da una necropoli e da altri reperti archeologici.\nNel medioevo fece parte del giudicato di Torres, nella curatoria di Monte Acuto. I giudici di Torres vi edificarono un castello, detto Cugato o Castro, e fu sede vescovile (diocesi di Castro) dal 1116 al 1503. Alla caduta del giudicato (1259) pass\u00f2 sotto la signoria dei Doria, e successivamente, intorno al 1350, sotto il dominio aragonese, che incorporarono il paese nel ducato di Monte Acuto, feudo dei Tellez - Giron, ai quali fu riscattato nel 1839 con la soppressione del sistema feudale.\nMonumenti e luoghi d'interesse.\nArchitetture religiose.\nNel centro urbano la chiesa pi\u00f9 importante \u00e8 la parrocchiale della Beata Vergine Immacolata, edificio del XVIII secolo mentre la pi\u00f9 interessante \u00e8 senz'altro la chiesa romanica di San Demetrio risalente all'XI secolo. \nA qualche chilometro da Oschiri si trova la chiesa di Nostra Signora di Castro, la cui festa si svolge la domenica dopo Pasqua con l'esibizione di canti e balli tradizionali, e le chiese di Nostra Signora di Otti e chiesa di San Leonardo le cui feste si svolgono rispettivamente l'ultima e la terza domenica di maggio.\nSiti archeologici.\nMonumento enigmatico \u00e8 l'altare rupestre di Santo Stefano, una parete di roccia granitica nella quale sono state scolpite, in epoca non accertata, nicchie geometriche triangolari e quadrangolari. \u00c8 oggetto di dibattito non soltanto la sua datazione ma soprattutto il suo utilizzo e la sua funzione.\nSociet\u00e0.\nLingue e dialetti.\nLa variante del sardo parlata a Oschiri \u00e8 quella logudorese settentrionale.\nCultura.\nCucina.\nLa pietanza tipica sono le panadas, cestelli di pasta ripieni di carne, che vengono esibiti orgogliosamente come simbolo del paese. A loro \u00e8 dedicata una sagra, che si svolge intorno alla met\u00e0 del mese di agosto.\nLa notevole somiglianza, anche lessicale, con analoghe pietanze, come l'empanada argentina o l'empada portoghese sembrerebbe indicare un'antica derivazione della \"panada\" dall'area culturale iberica, o quantomeno una parentela. Questa pietanza \u00e8 diffusa anche nella Sardegna centro-occidentale, precisamente a Cuglieri, in provincia di Oristano in cui si offre un ripieno d'anguilla e/o di verdure e, infine, nella Sardegna del sud, in particolare Assemini, dove \u00e8 comune il ripieno di carne d'agnello accompagnata da patate e pomodoro secco, con l'aggiunta di alcune verdure come i carciofi di legumi come i piselli e le fave.\nInfrastrutture e trasporti.\nStrade.\nOschiri \u00e8 collegata al territorio circostante da quattro strade statali, la SS 199, la SS 392, la SS 597 e la nuova SS 729, oltre che dalla strada provinciale 37.\nFerrovie.\nA sud dell'abitato \u00e8 situata la stazione di Oschiri, aperta al pubblico nel 1880 e situata lungo la ferrovia Cagliari-Golfo Aranci. Lo scalo \u00e8 servito dai treni regionali di Trenitalia.\nSport.\nCalcio.\nLa squadra di calcio della citt\u00e0 \u00e8 \"S.S. Oschirese\" che milita nel girone B di Promozione regionale.\nA Oschiri \u00e8 presente anche una societ\u00e0 di atletica leggera nata nel 2005 che organizza manifestazioni internazionali."}
{"id": "29481", "revid": "92723", "url": "https://it.wikipedia.org/wiki?curid=29481", "title": "Osilo", "text": "Osilo \u00e8 un comune italiano di 2 888 abitanti della provincia di Sassari in Sardegna.\nGeografia fisica.\nTerritorio.\nSituato a 672 metri sul livello del mare, \u00e8 il quarto centro pi\u00f9 alto della provincia dopo Pattada, Buddus\u00f2 e Al\u00e0 dei Sardi. Insieme ai colli di Sant'Antonio e Bonaria il comune \u00e8 ubicato nella pi\u00f9 settentrionale delle tre cime del monte Tuffudesu. Nel territorio del comune sorgono le frazioni di Santa Vittoria, San Lorenzo e San Lorenzo Valle dove si concentra circa l'8% della popolazione del paese.\nStoria.\nL'area fu abitata gi\u00e0 in epoca nuragica, per la presenza sul territorio di numerosi nuraghi.\nNel medioevo fece parte del Giudicato di Torres, nella curatoria di Romangia. Nello stesso territorio sorgevano allora diversi villaggi, tra i quali era importante quello di Tilikennor, nella vallata di Acchettas, identificabile con i ruderi della chiesa di San Pietro de su Littu. Alla caduta del giudicato (1259) pass\u00f2 ai Malaspina, che vi edificarono un imponente castello. Quando gli aragonesi (intorno al 1324) si impossessarono dell'Isola, Osilo e il castello vennero riconosciuti dal re d'Aragona ai Malaspina. Nel 1326 per\u00f2 tanto il castello quanto il borgo vennero ceduti dai sovrani aragonesi. Nel 1342 Giovanni Malaspina, prima di morire, conferm\u00f2 al re Pietro IV \"il cerimonioso\" la cessione. Scoppi\u00f2 allora una guerra tra gli aragonesi da una parte e Azzone e Federico Malaspina dall'altra, che, non riconoscendo la concessione di Giovanni, assediarono il castello. Gli aragonesi ebbero la peggio, i Malaspina lo occuparono e nel 1345 lo vendettero ai Doria con il borgo. Il castello, ripreso dalle truppe del re d'Aragona nel 1352, nel corso della guerra tra Arborea e Aragona, venne occupato dal Giudice di Arborea Mariano IV e poi pi\u00f9 tardi dalla giudicessa Eleonora. Venne riconquistato infine dal re aragonese Giovanni I \"il cacciatore\" nel 1392, e dato in feudo insieme al borgo ad Angelo Cau di Sassari. Nel XIV secolo il castello aveva un castellano, quattordici serventi, un servente di guardia ed un portiere, mentre il paese aveva 150 uomini capaci alle armi. Nel 1447 Osilo, gi\u00e0 baronia, venne venduto dal feudatario a Raimondo di Rivosecco. Nel 1767 la baronia fu trasformata in contea e concessa in feudo a Maria Pimentel. Dai Pimentel il paese pass\u00f2 ai Tellez-Giron di Alcantara, ai quali fu riscattato nel 1839 con la soppressione del sistema feudale.\nMonumenti e luoghi d'interesse.\nArchitetture religiose.\nLe chiese di Osilo sono 36. Tra le pi\u00f9 importanti:\nSociet\u00e0.\nLingue e dialetti.\nLa variante del sardo parlata a Osilo \u00e8 quella logudorese settentrionale.\nCultura.\nGastronomia.\nOsilo \u00e8 la patria del pecorino di Osilo, formaggio riconosciuto a livello internazionale, il cui marchio DOP \u00e8 in via di definizione. Il formaggio \u00e8 stato inserito nella prestigiosa lista dei Presidii di Slow Food, riconoscimento riservato a soli sette alimenti in Sardegna, e a soli tre formaggi (insieme a \"casizolu\" e Fiore Sardo).\nAltro fiore all'occhiello del paese sono le formaggelle (in osilese: \"casadinas\"). Dolce tradizionale fatto col formaggio a pasta semicotta, lo stesso che si usa per le famose \"seadas\" di Mamoiada.\nFeste e tradizioni.\nLa corsa all'anello, seguitissima gara di abilit\u00e0 a cavallo, richiama ogni anno un numeroso pubblico. Il cavaliere, obbligatoriamente vestito col costume tradizionale di uno dei centri dell'Isola, lanciato al galoppo il suo cavallo, deve infilare uno spadino di legno in uno dei tre anelli sospesi lungo un tracciato rettilineo. Si parte uno per volta e il centro \u00e8 valido solo se lo spadino rimane infilato in uno degli anelli sospesi lungo il rettilineo di 100 metri che costituisce il percorso. Da non confondere con la Sartiglia, che ha tutt'altro spirito, la corsa all'anello \u00e8 una festa conosciuta da sempre. Dall'inizio degli anni novanta l'amministrazione comunale ha lavorato per dargli importanza e fama. La gara si svolge il 12 agosto\nTeatro e cinema.\nTra le realt\u00e0 pi\u00f9 importanti della cultura osilese si segnala l'attivit\u00e0 della Compagnia Cinema Teatro Osilo. La compagnia \u00e8 nata dalla fusione del gruppo \"Cinematografico\" col gruppo teatrale \"Ojos de amore\". Dal 1999 ha realizzato diversi lungometraggi, cortometraggi, rassegne teatrali, serate a tema e, tra gli ultimi lavori, opere teatrali in lingua sarda.\nEconomia.\nLa principale voce dell'economia osilese \u00e8 rappresentata dall'agricoltura e dall'allevamento ovino. Il noto laboratorio artigiano, riconosciuto dalla Regione Sardegna, \u00e8 stato chiuso nel 2008. Produceva manufatti come tappeti e altri tessuti, e vantava il marchio I.S.O.L.A. rilasciato dalla Regione.\nL'industria lattierocasearia vanta circa 250 aziende, tutte a conduzione individuale o familiare, che producono formaggio, ricotta, ricotta mustia (affumicata) e agnelli, in particolare l'Agnello di Sardegna IGP. Queste imprese hanno per\u00f2 un potenziale economico molto ridotto giacch\u00e9 solo cinque aziende, al momento, possono commercializzare i loro formaggi col marchio CEE, indispensabile per vendere i prodotti nei negozi. Gli altri produttori possono venderlo solo presso le loro aziende agricole, situate spesso in zone scomode, per cui si devono accontentare di smerciare i loro prodotti in paese, rinunciando a una grossa fetta del mercato.\nNegli anni novanta dal XX secolo il territorio comunale \u00e8 stato oggetto di attivit\u00e0 legate alla ricerca di giacimenti aurei. Un'azienda australiana, la Sardinian Gold Mining, ottenne l'autorizzazione a effettuare carotaggi per la ricerca del minerale. Ma il permesso venne presto revocato a seguito delle proteste della popolazione locale che si attiv\u00f2 per evitare l'apertura di cave, scongiurando cos\u00ec un possibile disastro ambientale dovuto all'utilizzo di ingenti quantit\u00e0 di cianuro e mercurio necessari per l'estrazione dell'oro. Tali ricerche aurifere hanno avuto luogo anche a Furtei, nella provincia del Sud Sardegna.\nIl territorio comunale \u00e8 molto interessante dal punto di vista geominerario, anche per la presenza di ametista. Nelle vicinanze del paese ci sono delle cave di estrazione abbandonate, mentre \u00e8 attiva quella della frazione di San Lorenzo, che \u00e8 l'unica che abbia un valore dal punto di vista economico.\nNel paese ha sede un laboratorio e centro di ricerca del dell'Istituto nazionale di biostrutture e biosistemi.\nInfrastrutture e trasporti.\nStrade.\nIl paese \u00e8 collegato con la strada statale 127 Settentrionale Sarda che in passato rappresentava il principale collegamento col capoluogo. Tra gli anni '90 e il 2018 \u00e8 stata aperta la strada provinciale dell'Anglona che risulta ora la via pi\u00f9 trafficata.\nFerrovie.\nIl comune \u00e8 servito dalla stazione di Osilo, posta lungo la ferrovia Sassari-Tempio-Palau, linea utilizzata in questo tratto sino al 2015 per i servizi di trasporto pubblico e successivamente ad esclusivi fini turistici legati al Trenino Verde."}
{"id": "29482", "revid": "239497", "url": "https://it.wikipedia.org/wiki?curid=29482", "title": "Ossi", "text": "Ossi (\"Ossi\" in sardo) \u00e8 un comune italiano di abitanti della provincia di Sassari sito nella regione del Logudoro e nella regione storica denominata Coros.\nGeografia fisica.\nTerritorio.\nIl paese \u00e8 situato in colline di origini calcaree alquanto disagevoli per l'agricoltura, ma questo non ha impedito agli abitanti di piantare oliveti e vigneti anche in terreni con un notevole declivio.\nIl territorio \u00e8 caratterizzato dalla profonda vallata del rio Mascari che divide il paese dal pianoro ove si estende Sassari. In questa vallata sono presenti una ferrovia e la SS131 a cui Ossi \u00e8 collegata da una breve via secondaria.\nAltre vie secondarie collegano il paese con la vicina Tissi, Muros e Ittiri.\nStoria.\nPreistoria.\nLe antiche testimonianze si snodano sin dall'et\u00e0 prenuragica in una continuit\u00e0 storica che arriva sino ai giorni nostri.\nDi questo periodo rimangono la necropoli di \" Noeddale\" costituita da tombe ipogeiche, la tomba a poliandro di \"Ena 'e Muros\" e la necropoli di \"Adde 'Asile\".\nDel periodo nuragico si contano ben nove nuraghi visibili e moltissimi altri crollati, e l'importante villaggio di \"Sa Mandra 'e sa giua\", luogo di numerosi ritrovamenti di grande importanza per la storia della civilt\u00e0 nuragica.\nDall'Et\u00e0 Giudicale alla Contemporanea.\nOssi \u00e8 citato per la prima volta nel Condaghe di San Pietro di Silki con il nome \"Ogothi\" (schede 256 e 392). Il villaggio viene definito 'domo' ovvero una sorta di grande azienda/villaggio direttamente gestita dal giudice/sovrano di Torres tramite suoi sottoposti. L'attuale nucleo \u00e8 comunque di origine altomedievale: apparteneva all'antica curatoria (\"dipartimento\") di Coros (villaggio scomparso nella zona di Ittiri) appartenente al Giudicato di Torres. Dalla fine del XIII secolo divenne possesso dei Malaspina fino al 1343 quando il territorio venne confiscato definitivamente per la Corona di Aragona. Ossi rest\u00f2 coinvolto durante la prima guerra tra la Corona d'Aragona e il Giudicato di Arborea che rivendicava la sovranit\u00e0 piena sull'Isola. Uno scontro fra liguri e aragonesi, per esempio, \u00e8 documentato presso l'attuale chiesa di Santa Vittoria. \nIl paese pass\u00f2 nei secoli tra le mani di numerose famiglie catalane: Fabra, Viramont e, infine, Gui\u00f2 (o Guillot) fino al 1690, poi ai Manca. Vittorio Angius nei suoi scritti riporta un quadro di Ossi laborioso, con le donne del paese intente nella filatura e anche nel commercio di frutta e ortaggi. L'agricoltura si basava in buona parte sulle vigne e la pastorizia sulla transumanza nella pianura della Nurra in quanto le terre ossesi erano e sono ostili alle pratiche di allevamento.\nOssi entr\u00f2 a far parte della provincia di Sassari nel 1821.\nFu riscattato ai Manca, ultimi feudatari, nel 1839, con la soppressione del sistema feudale.\nMonumenti e luoghi d'interesse.\nArchitetture religiose.\nIl patrimonio artistico di Ossi si conserva e mantiene in buona parte nelle sue chiese. Singolarmente poche, le uniche due chiese interne al paese sono la parrocchiale e un semplice oratorio semipubblico.\nSociet\u00e0.\nLingue e dialetti.\nIl dialetto di Ossi \u00e8 una variante locale del diffuso logudorese, una parlata che si estende a buona parte del sassarese con varianti per i vari paesi.\nInfrastrutture e trasporti.\nFerrovie.\nA 4\u00a0km dall'abitato \u00e8 presente la stazione di Scala di Giocca, non pi\u00f9 operativa per il trasporto passeggeri. Gli scali ferroviari RFI pi\u00f9 vicini al comune tra quelli attivi per questo tipo di servizio sono le stazioni di Sassari e di Ploaghe, distanti rispettivamente circa 11 e 15\u00a0km dal paese. Sulla rete ARST lo scalo ferroviario pi\u00f9 vicino \u00e8 invece la fermata sassarese di Molaf\u00e0, ad una decina di km di distanza.\nSport.\nCalcio.\nLa polisportiva Ossese \u00e8 l'unica societ\u00e0 calcistica del paese e milita nel campionato regionale di eccellenza.\nCalcio a 5.\nLa squadra di calcio a 5 del paese, l'associazione sportiva dilettantistica Futsal Ossi, milita nel campionato di serie A2."}
{"id": "29484", "revid": "124541599", "url": "https://it.wikipedia.org/wiki?curid=29484", "title": "Padria", "text": "Padria (\"P\u00e0dria\" in sardo) \u00e8 un comune italiano di 604 abitanti della provincia di Sassari, nell'antica regione del Meilogu. Dista 51\u00a0km da Alghero e 60\u00a0km da Sassari.\nGeografia fisica.\nTerritorio.\nIl paese di Padria, adagiato a ridosso di tre caratteristici colli (San Giuseppe, San Paolo, San Pietro), \u00e8 posto all'estremit\u00e0 nord-ovest della Sardegna. Il suo territorio \u00e8 ricompreso nella parte centrale dell'area geografica denominata \"Valle del Temo\". Confina a nord con i territori dei comuni di Monteleone Rocca Doria, Romana e Cossoine; a est con il comune di Mara; a sud e sud-est con quello di Pozzomaggiore e infine a ovest con i territori dei comuni di Bosa (OR) e Villanova Monteleone. Il territorio del comune di Padria ha una superficie di 48,03\u00a0km\u00b2 e fa parte della sub-regione storica del Meilogu. \u00c8 attraversato nell'agro dal fiume Temo, importante e principale corso d'acqua che nasce sul Monte Calarighe (Comune di Villanova Monteleone) e sfocia nella citt\u00e0 di Bosa. Numerosi e importanti corsi d'acqua si immettono nel Temo; di particolare importanza \u00e8 il fiume Su' Entale, che segna a ovest il confine con i Comuni di Bosa e di Montresta. Quest'ultimo prima di immettersi nel Temo, attraversa un caratteristico \u201ccanyon\u201d abbastanza profondo, della lunghezza di due chilometri, dando vita a delle bellissime cascate.\nStoria.\nLa citt\u00e0 antica di Gurulis Vetus.\nL'area fu abitata gi\u00e0 nel Neolitico ed in epoca nuragica, per la presenza sul territorio di alcune domus de janas, tombe dei giganti e numerosi nuraghi.\nIl paese attuale sorge su un sito sul quale vi sono tracce di insediamenti umani dall'epoca punica ed \u00e8 stato identificato con Gurulis Vetus, corrispondente alla \"Gouroulis Palaia\" citata dal geografo greco Tolomeo. \nNel territorio di Padria ci sono i resti di tre ponti romani denominati Ponte Ett\u00f2ri, Ponte Ulumu e Ponte Enas e non lontano da questo ponte si trova un'antica miniera d'argento, ormai dismessa sfruttata in epoca romana, denominata Salghertalzu.\nNell'antichit\u00e0, secondo la leggenda, gli abitanti abbandonarono questo sito e fondarono Gurulis Nova, l'odierna Cuglieri alle pendici del Montiferru.\nLa citt\u00e0 medievale.\nLa villa di Padria \u00e8 documentata nel periodo giudicale e apparteneva al giudicato di Torres, inserita nella curatoria di Cabuabbas, prima con l'antico nome di Gurulis Vetus e poi con quello attuale. Il paese ebbe inizialmente grande importanza e fu il capoluogo della curatoria, ma poi and\u00f2 decadendo e il capoluogo fu spostato a Monteleone.\nAlla caduta del giudicato (1259) pass\u00f2 sotto la signoria dei Doria, e intorno al 1354 sotto il dominio aragonese, che successivamente incorpor\u00f2 il paese nella baronia di Bonveh\u00ec, concessa dal re d'Aragona Alfonso V \"il Magnanimo\" a Pietro Ferrer. Dai Ferrer la signoria pass\u00f2 successivamente agli Amat di San Filippo, ai quali il paese fu riscattato nel 1839 con la soppressione del sistema feudale.\nMonumenti e luoghi d'interesse.\nNuraghi.\nNel territorio di Padria sono presenti ben 39 nuraghi, con una densit\u00e0 di 0,9 monumenti per km\u00b2. Risultano spesso edificati nei pressi di corsi d'acqua e soprattutto ai bordi degli altopiani, a dominio delle ampie vallatte, in posizioni strategiche e ad ampio raggio visivo. L'unica tipologia attestata sembra essere quella a tholos. I nuraghi hanno prevalentemente impianto monotorre, in alcuni casi complesso, con torri laterali e addizioni. L'impianto pi\u00f9 complesso si riscontra nel nuraghe Longu. Attorno ai nuraghi sono visibili, in diversi casi, i resti di capanne riconducibili a villaggi di grande estensione.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 22 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingua e dialetti.\nLa variante del sardo parlata a Padria \u00e8 quella logudorese settentrionale.\nCultura.\nTurismo.\nIl turismo nel piccolo comune di Padria \u00e8 presente a piccole dosi durante tutto l'arco dell'anno. Vari e numerosi sono i percorsi di trekking e mountain bike. Il panorama e gli scorci, caratteristici del luogo, richiamano una modesta folla di visitatori e curiosi. L'aria sana e pulita di tutto il territorio favorisce le passeggiate all'aria aperta. Durante il periodo primaverile ed estivo si intensificano le visite dei motociclisti, che si godono le curve della bellissima Strada Statale 292.\nSport.\nNel paese era presente calcisticamente la Polisportiva Padria ora non pi\u00f9 attiva, ora esiste L' A.s.d. Padria Calcio (2010) militante nel campionato regionale di Seconda Categoria."}
{"id": "29485", "revid": "57872", "url": "https://it.wikipedia.org/wiki?curid=29485", "title": "Savignone", "text": "Savignone (\"Savignon\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nSituato nell'alta valle Scrivia, a nord di Genova, l'originario nucleo del paese fu fondato nella piana che si form\u00f2 in epoca remota a seguito di una frana dal monte Pianetto (789 m).\nFa parte del Parco naturale regionale dell'Antola.\nTra le vette del territorio il monte Maggio (981 m), il monte Suia (960 m), il monte Moro (868 m), il monte Carmo (836 m), il monte Brughea (791 m), il monte Pianetto (789 m), il monte Albarino (769 m), il monte Vittoria (746 m), il monte Fuea (741 m), il monte Cappellino (709 m), il Pian della Chiesa (677 m), il monte Brichetto (664 m), il monte Sella (594 m).\nStoria.\nRinvenimenti di alcuni oggetti in ceramica del XIV secolo a.C. nella localit\u00e0 di Renesso, due tombe del IV secolo a.C. presso la localit\u00e0 di Camiaschetta e quindi approfonditi studi hanno stabilito all'Et\u00e0 del bronzo la probabile fondazione del primo insediamento umano. Oggi tali reperti sono conservati presso il museo archeologico di Isola del Cantone.\nGi\u00e0 villaggio in epoca romana, alla caduta dell'impero fu sottoposto al regno longobardo. Nel 725, secondo una tradizione attestata da alcune fonti storiche, sost\u00f2 nel paese di Savignone il re Liutprando, durante il trasporto dei resti di sant'Agostino che il re aveva fatto prelevare a Cagliari per trasferirli presso la basilica di San Pietro in Ciel d'Oro a Pavia, dove sono tuttora conservati.\nFin dall'epoca longobarda il territorio era inserito nei possedimenti dell'abbazia di San Colombano di Bobbio che gestiva anche la Via Postumia attraverso il controllo dell'abbazia di Precipiano cui dipendeva anche la fondazione del monastero di San Pietro, la chiesa di San Michele, il monastero di San Salvatore, la chiesa di San Giacomo del Ponte, la chiesa di San Bartolomeo di Vallecalda e la chiesa di Santa Maria Assunta di Vaccarezza, assieme ai tanti possedimenti, il territorio era inserito nel grande feudo reale ed imperiale monastico.\nNel X e XI secolo, il territorio feudale venne ad integrarsi nella giurisdizione di ricche e potenti famiglie, a cui subentrarono negli anni i vescovi di Lodi e di Tortona, poi conferiti di autorit\u00e0 temporale dall'imperatore Ottone I di Sassonia, alla quale si aggiunse la dominazione laica degli Obertenghi prima e dei marchesi di Gavi poi, che a loro volta infeudarono i signori di Savignone.\nIl successivo sfaldamento di queste autonomie locali portarono, dalla met\u00e0 del XIII secolo, ad una nuova dominazione della famiglia Fieschi, conti di Lavagna, che acquisirono del tutto o in parte il territorio feudale di Savignone. Il possedimento fliscano perdur\u00f2, di fatto, per cinque secoli in una sorta di autogestione del feudo, pur facendo parte esso dei Feudi Imperiali del Sacro Romano Impero. Alcuni documenti testimoniano l'ufficiale investitura del feudo a Gian Luigi Fieschi il Vecchio nel 1495, da parte di Massimiliano I, e ad Ettore Fieschi Seniore nel 1548 da Carlo V. Furono gli stessi Fieschi ad erigere il locale castello.\nCon la divisione ereditaria del 1678, il feudo imperiale fu in possesso di Gerolamo Fieschi che oltre a Casella ampli\u00f2 i suoi possessi (1685) anche sui borghi di Frassinello, Chiappe e Senarega, mantenendo la consignoria su Mongiardino ereditata pro-quota dalla madre Tomasina Spinola. Successivamente il paese fin\u00ec sotto il controllo della famiglia Crosa di Vergagni, la quale ne mantenne il potere, esercitando il controllo sui possedimenti, fino alla soppressione dei feudi imperiali nel 1797 con la dominazione francese.\nCon la nuova dominazione napoleonica dal 2 dicembre rientr\u00f2 nel dipartimento dei Monti Liguri Occidentali, con capoluogo Rocchetta Ligure, all'interno della Repubblica Ligure. Dal 28 aprile del 1798 con i nuovi ordinamenti francesi, Savignone divenne capoluogo del IV cantone della giurisdizione dei Monti Liguri Occidentali e dal 1803 centro principale del VIII cantone dell'Alta Valle Scrivia nella giurisdizione del Lemmo. Annesso al Primo Impero francese, dal 13 giugno 1805 al 1814 venne inserito nel dipartimento di Genova. Nel 1804 al territorio savignonese vengono aggregate le municipalit\u00e0 di Clavarezza, Nenno, Pareto, Tonno, Vaccarezza, e Vallecalda costituiti nel 1797.\nNel 1815 fu inglobato nel Regno di Sardegna, come stabilito dal congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel IX mandamento omonimo del circondario di Genova dell'allora provincia di Genova. Al 1893 \u00e8 risalente il distacco delle frazioni di Clavarezza, Nenno, Pareto, Tonno e Vaccarezza (in parte) e il loro accorpamento nel nuovo comune di Valbrevenna, quest'ultimo costituito assieme ad altre zone frazionali di Casella e di Montoggio.\nApprezzato centro termale tra l'Ottocento e l'inizio del Novecento, Savignone divenne meta di villeggiatura dei genovesi con la conseguente costruzione di nuovi centri residenziali. Durante il Ventennio fascista furono costruite le due colonie di Renesso e Monte Maggio, entrambe inaugurate da Benito Mussolini. Nelle fasi finali della seconda guerra mondiale in diverse ville del territorio soggiornavano stabilmente i componenti del quartier generale del Comando Tedesco Nord e proprio a Savignone la mattina del 24 aprile fu prelevato e condotto a villa Migone di Genova, nascosto in ambulanza, il generale G\u00fcnther Meinhold comandante delle forze armate della Germania nazista stanziate nel genovese, per la firma della resa, in quanto si era reso conto da giorni che non c'erano pi\u00f9 vie di scampo per lui e per i suoi uomini.\nDal 1973 al 31 dicembre 2008 ha fatto parte della Comunit\u00e0 montana Alta Valle Scrivia e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana Valli Genovesi Scrivia e Polcevera.\nSimboli.\nNello stemma comunale \u00e8 raffigurato il castello di Savignone, simbolo del paese, edificato durante la dominazione della famiglia Fieschi.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Savignone sono , cos\u00ec suddivisi per nazionalit\u00e0, elencando per le presenze pi\u00f9 significative:\nReligione.\nLe cinque comunit\u00e0 parrocchiali presenti, pur facendo parte dello stesso territorio comunale, sono divise in due distinte diocesi appartenenti alla stessa regione ecclesiastica Liguria. Fanno parte infatti dell'arcidiocesi di Genova la parrocchia di San Bartolomeo di Vallecalda e quella di San Giuseppe di Isorelle, mentre nella diocesi di Tortona sono inserite le parrocchie di San Pietro di Savignone, di Santa Maria Assunta e di San Rocco di Montemaggio.\nGeografia antropica.\nIl territorio comunale \u00e8 costituito, oltre al capoluogo, dalle frazioni di Canalbolzone, Gabbie, Isorelle, Montemaggio, Ponte, San Bartolomeo, Sorrivi, Vaccarezza; tra i nuclei abitati Besolagno, Bosco, Costalovaia, Castellorosso, Cerisola, Cerreta, Gualdr\u00e0, Inastr\u00e0, Inastr\u00e0 di Montemaggio, Moglia, Nacosta, Prelo, Renesso, Sementella, Vallecalda, Vittoria per un totale di 21,74\u00a0km2.\nConfina a nord con i comuni di Busalla e Crocefieschi, a sud con Serra Ricc\u00f2, Casella e Valbrevenna, ad ovest con Busalla, Mignanego e Serra Ricc\u00f2 e ad est con Crocefieschi e Valbrevenna.\nEconomia.\nL'economia comunale \u00e8 principalmente basata sull'attivit\u00e0 agricola, l'allevamento, l'industria tessile e il turismo. A Savignone fu fondata nel 1905 la Birra Busalla, birrificio che rimarr\u00e0 all'attivo fino al 1929; l'azienda \u00e8 stata riaperta e rifondata nel 1999.\nInfrastrutture e trasporti.\nStrade.\nIl centro di Savignone \u00e8 attraversato principalmente dalla strada provinciale 10 di Savignone che, nei pressi della localit\u00e0 Ponte di Savignone, s'innesta con la principale arteria della strada provinciale 226 di Valle Scrivia e quindi collegandosi con Busalla e con Torriglia (bivio strada statale 45 di Val Trebbia).\nUlteriori collegamenti viari sono la provinciale 47 di Nostra Signora della Vittoria, per Mignanego, e la provinciale 63 delle Gabbie per Busalla.\nMobilit\u00e0 urbana.\nDal comune di Busalla un servizio di trasporto pubblico locale gestito dall'AMT garantisce quotidiani collegamenti bus con Savignone e per le altre localit\u00e0 del territorio comunale.\nAmministrazione.\nAltre informazioni amministrative.\nSavignone fa parte dell'Unione dei comuni dello Scrivia."}
{"id": "29487", "revid": "125705912", "url": "https://it.wikipedia.org/wiki?curid=29487", "title": "Palau (Italia)", "text": "Palau (\"Lu Palau\" in gallurese) \u00e8 un comune italiano di abitanti della provincia di Sassari in Sardegna.\nGeografia fisica.\nTerritorio.\nSi trova sulla costa settentrionale della Sardegna, nelle vicinanze della Costa Smeralda, in Gallura, e costituisce il porto di accesso per l'arcipelago di La Maddalena.\nLe coste sono frastagliate e rocciose, una grande pineta si trova nella spiaggia di Palau Vecchio e un'altra di uguale misura situata nelle colline sovrastanti il paese.\nA ridosso di tutte le spiagge \u00e8 presente una folta e ricca macchia mediterranea composta dall'olivastro, il pino marittimo, il finocchio marino, il mirto, la ginestra, il rosmarino, il finocchietto, la lavanda, il corbezzolo, il lentischio, il cisto marino, l'elicriso, ecc.\nVicino a Punta Sardegna si trova Porto Rafael, ampia zona fitta di macchia mediterranea dove si trova un importante porto per yacht.\nStoria.\nPreistoria e storia antica.\nA Palau sono presenti siti archeologici degni di nota come le Tombe dei giganti di Li Mizzani e quelle di Sajacciu, nei pressi della chiesa di Sant'Antonio di Gallura. La zona di Li Mizzani \u00e8 ricca di tombe preistoriche, con una stele centrale alta 2,8 e larga 1,5 metri; tutta la parte posteriore alla stele e all'esedra \u00e8 costituita da sette lastre ortostatiche, un lungo corridoio coperto con numerosi loculi laterali costituiva la tomba vera e propria, all'interno delle quali sono stati ritrovati vasi, contenitori per cibo e acqua. La formazione ha una particolare forma planimetrica simile ad una testa di toro (di cui se ne venerava il culto) seguita da tombe sotterranee dove si sotterravano i resti (precedentemente scarnificati e scomposti) di personaggi importanti, stregoni, sciamani, a cui si dedicava una cerimonia funeraria del moribondo atta a fargli perdere la coscienza del tempo, questi riti avevano la durata di cinque giorni, dove gli stregoni rimanevano vicino al moribondo assorbendo le energie magnetiche curative e purificatrici emanate dalla tomba. Gi\u00e0 da Aristotele a Simplicio, da Tertulliano a Filipono nei loro scritti menzionavano questi antichi riti sardi.\nNei pressi di Li Mizzani si trova il nuraghe Luch\u00eca di cui si pu\u00f2 ancora ammirare la base e i resti del villaggio preistorico, (di cui si pensa sia stata un'antica citt\u00e0 romana di scambio) situato in una zona strategia di grande vista di tutto il territorio e delle bocche di Bonifacio. Le sue rovine furono come nel caso del sito Li Mizzani, depredate negli anni quaranta da alcuni tombaroli in cerca di tesori. Le tombe di Sajacciu sono meno conosciute per via del loro cattivo stato di conservazione. Dell'intero corpo tombale restano solo due grandi corna e la parte superiore della stele ornata di tre scanalature di origine rituale. La zona fu depredata nel 1918 per ricavare materia da costruzione per un'aia vicina.\nSecondo l'Odissea, Ulisse incontr\u00f2 nel suo travagliato viaggio verso casa il popolo dei Lestrigoni, secondo alcuni dimoranti proprio nel territorio di Palau e dintorni.\nStoria moderna e contemporanea.\nLa prima citazione di \"Palau\" ricorre nelle prime carte catastali piemontesi; il primo nucleo cittadino risale alla prima met\u00e0 del XIX secolo, quando i pastori di origini tempiesi (tra cui il famoso \"Zecchinu\"), che abitavano le campagne circostanti, (dove solitamente avevano la casa al mare, per fuggire al caldo torrido del paese dell'interno durante l'estate), costituirono le prime famiglie del paese, soprattutto per controllare i loro terreni da un punto strategico.\nNel 1793 ci fu un attacco francese, nel corso della guerra combattuta tra la nuova Repubblica e il Regno di Sardegna. Il giovanissimo luogotenente Bonaparte, che tentava di occupare l'Isola di La Maddalena, venne respinto con la sua flotta e costretto alla fuga dai marinai locali, guidati dal maddalenino Domenico Millelire, che aveva posto i cannoni sulla costa palaese, e dai pastori sardi, che appostati lungo le coste bersagliarono con armi leggere le navi francesi.\nSi pu\u00f2 ancora notare sull'isola di santo Stefano la casa in cui, l'allora giovane Bonaparte, us\u00f2 come base.\nLa prima casa a Palau, fu costruita da Gian Domenico Fresi-Zicchina nel 1875. Si ricorda l'affondamento dell'incrociatore della Regia Marina \"Trieste\" causato da un bombardamento aereo angloamericano nella baia di mezzoschifo (la spiaggia della sciumara) distrutta per met\u00e0 nel 10 aprile 1943 con circa un centinaio di morti, affond\u00f2 sul fondo di 17 metri. Il relitto fu recuperato e venduto successivamente alla Spagna.\nPalau rimase frazione di Tempio Pausania fino al 1959, anno di costituzione del comune autonomo.\nSimboli.\nLo stemma del Comune di Palau \u00e8 stato concesso con decreto del presidente della Repubblica n. 5971 del 5 agosto 1991.\nMonumenti e luoghi d'interesse.\nSituata poco fuori dal paese \u00e8 una fortezza militare sopraelevata che serviva come punto di vista panoramica dell'intera zona marina circostante, costruita in due anni tra il 1887-1889 e visitabile dai turisti. \nFamosissima nell'antichit\u00e0, utilizzata dagli antichi navigatori come punto di riferimento naturale, a breve distanza dal paese, la roccia dell'Orso \u00e8 una collina granitica di 122 metri modellata dagli agenti atmosferici, particolare per la sua forma di orso e visitata ogni anno da migliaia di persone; l'orso \u00e8 raffigurato come stemma comunale del paese.\nSulla costa, da un'estremit\u00e0 all'altra del paese, si susseguono le spiagge alternate a tratti di costa granitica. In corrispondenza del paese, nell'entrata principale venendo da Olbia si trovano rispettivamente le seguenti spiagge: la \"Sciumara\", seguita subito dopo da una grande costa rocciosa di \"Acapulco\" e a seguire le spiaggette di Porto faro, attaccate alla pineta e alla spiaggia di \"Palau Vecchio\". Dopo il porto, e quindi nell'altra met\u00e0 del paese, troviamo la spiaggia dell'\"Isolotto\" spezzata per met\u00e0 da un'altra grande pineta. Partendo dalla penisola di Coluccia, si trova la spiaggia enorme dell'Isuledda, un lembo di terra sabbiosa spezzato dalla foce del fiume Liscia, di circa 2 chilometri seguito dalla penisoletta omonima.\nSociet\u00e0.\nEtnie e minoranze straniere.\nSecondo i dati ISTAT la popolazione straniera residente al 31 dicembre 2010 era di 568 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nIl dialetto parlato a Palau \u00e8 il gallurese.\nCultura.\nEventi.\nLa pi\u00f9 grande festa religiosa del paese \u00e8 quella devota a santa Maria Delle Grazie svolta nella prima settimana di settembre, momento particolare e finale \u00e8 la processione in mare.\nRinomata festa campestre \u00e8 quella di san Giorgio (1\u00ba maggio), una meta importante per i devoti dove si festeggia con spuntini all'aperto in grandi bancate e fisarmonica in onore del santo, famoso per la sua raffigurazione con la lancia conficcata nel corpo di un drago durante un combattimento a cavallo.\nMenzione si pu\u00f2 fare del carnevale palaese, meta di moltissimi turisti da tutta la Sardegna.\nNella penisoletta dell'Isuledda, conosciuta anche come \"isola dei Gabbiani\" ogni anno avvengono competizioni a livello internazionale di windsurf e kitesurf. A Porto Rafael, lo Yacht Club Punta Sardegna, assieme allo Yacht Club Costa Smeralda organizza la regata Trofeo Formenton.\nGeografia antropica.\nFrazioni.\nFrazioni di Palau e distanze dal centro: Altura (2,70\u00a0km), Barrabisa (8,21\u00a0km), Capannaccia (7,99\u00a0km), Capo d`Orso (2,95\u00a0km), Costa Serena (5,68\u00a0km), Le Saline (2,45\u00a0km), Liscia Culumba (3,03\u00a0km), Petralana (6,30\u00a0km), Porto Pollo (7,53\u00a0km), Pulcheddu (3,73\u00a0km), Punta Sardegna (3,61\u00a0km).\nComuni confinanti: Arzachena, Tempio, Santa Teresa Gallura\nEconomia.\nLa risorsa principale \u00e8 data dal turismo estivo, prevalentemente tramite locali, alberghi e turismo annesso. Palau ha un porto turistico. Il paese \u00e8 dotato di una biblioteca situata nel palazzo Fresi, sulla omonima piazza.\nInfrastrutture e trasporti.\nFerrovie.\nPalau \u00e8 attraversata dal tratto terminale della ferrovia Sassari-Tempio-Palau, linea attiva solo come ferrovia turistica del Trenino Verde. Il comune \u00e8 dotato di due stazioni: la stazione di Palau e quella di Palau Marina. Quest'ultima \u00e8 il capolinea della ferrovia, ed \u00e8 situata nell'area del porto. Nel tratto tra le due stazioni \u00e8 presente uno scambio ad asta di manovra, necessario per superare la notevole pendenza.\nAmministrazione.\nGemellaggi.\nPalau dal settembre 2005 \u00e8 gemellata con Saint-Genest-Lerpt (dipartimento della Loira, regione Alpi-Rodano, Francia)."}
{"id": "29488", "revid": "239497", "url": "https://it.wikipedia.org/wiki?curid=29488", "title": "Pattada", "text": "Pattada (\"Patada\" in sardo) \u00e8 un comune italiano di abitanti della provincia di Sassari. Appartenente all'antico territorio del Logudoro e pi\u00f9 precisamente alla regione storica del Monteacuto. Fa parte dell'Unione dei Comuni del Logudoro assieme ad Ardara, Ittireddu, Mores, Nughedu San Nicol\u00f2, Ozieri e Tula. Il paese \u00e8 famoso per la produzione di esclusivi coltelli a serramanico, detti resolza.\nGeografia fisica.\nTerritorio.\nIl paese, il cui territorio comunale supera in alcuni punti i 1000\u00a0m di altitudine, \u00e8 il pi\u00f9 alto della provincia di Sassari e tra i primi in Sardegna con i suoi 828 metri sul livello del mare del colle di San Gavino.\nImmerso nelle bellezze naturalistiche della regione del Monteacuto, il territorio pattadese annovera al suo interno il lago Lerno, fonte idrica anche per molti comuni confinanti, che prende il nome dalla sovrastante montagna: il monte Lerno, che con i suoi 1094\u00a0m di quota \u00e8 il punto pi\u00f9 alto del territorio comunale. Qui si \u00e8 cercato di salvaguardare l'ambiente e dunque la flora e la fauna.\nAltra vetta presente nel comune di Pattada \u00e8 il colle di San Gavino, dal quale si dominano i vasti territori del Sassarese, della Gallura e di buona parte della Barbagia. Molto rinomata anche l'acqua delle fontane di Pattada, che \u00e8 apprezzata per la sua leggerezza e la sua purezza, \u00e8 celebre nei dintorni la fontana de \"Su Cuccuru\". La parrocchia ha sede nella chiesa di Santa Sabina, essa \u00e8 ricca di elementi architettonici e decorativi dal grande valore artistico come il massiccio portone bronzeo all'entrata principale. La bellezza e la particolarit\u00e0 con la quale, nei vari quadri in cui \u00e8 suddiviso il portone, sono state rappresentate le pi\u00f9 famose scene sacre, lo hanno reso oggetto di attenzione anche da parte dei media.\nNel paese \u00e8 presente un istituto comprensivo di scuole elementari e medie, al quale fa capo anche una scuola materna, mentre un'altra, la Sant'Anna, fa capo alla parrocchia.\nFlora e fauna.\nDopo un progressivo spopolamento, le foreste del monte Lerno e di tutto il territorio pattadese sono oggi animate da un ben pi\u00f9 grande numero di rari esemplari faunistici: il muflone e il cervo sardo stanno via via ripopolando, e non \u00e8 inoltre difficile scorgere esemplari di cinghiali e lepri. L'aquila reale, il falco, il nibbio, lo sparviero e l'astore sono spesso presenti nei cieli di questa area.\nPer quanto riguarda la flora particolarmente presenti sono l'agrifoglio e il tasso. In realt\u00e0 tutta la zona pattadese era in passato pi\u00f9 rigogliosa di vegetazione (leccio, roverella) che \u00e8 stata devastata dagli incendi e dalle deforestazioni. Rimangono solo alcune parti dall'interesse naturalistico tuttavia molto grande.\nOrigini del nome.\nSecondo il linguista tedesco Max Leopold Wagner, il nome Pattada sarebbe riferito alla posizione geografica del paese e avrebbe il significato di altipiano, gi\u00e0 utilizzato in periodo anteriore a quello romano. Tale tesi fu condivisa in parte anche dal collega nuorese Massimo Pittau, che pur ritenendo valido il significato del toponimo sposava la teoria del professor Virgilio Tetti secondo cui il termine Pattada avrebbe origini latine e sarebbe un participio del verbo sardo \"pactiare\" (mettere alla pari).\nStoria.\nDi particolare importanza \u00e8 il sito nuragico, tra Pattada e Buddus\u00f2, nei cui pressi sono stati riportati alla luce alcuni oggetti appartenenti alla cultura di Ozieri, cultura prenuragica sviluppatasi in Sardegna. Inoltre, nel territorio \u00e8 possibile osservare alcune interessanti tombe dei giganti, monumenti funerari di origine nuragica.\nDurante il periodo medievale, Pattada fece parte della curatoria di Monte Acuto, nel giudicato di Torres. Non lontano dal centro abitato sorgono i ruderi del castello di Olomene presso il quale \u00e8 stato ritrovato un importante ripostiglio monetale risalente al medioevo, periodo durante il quale il castello ebbe una notevole importanza. Alla caduta del giudicato (1259) fu annessa per un certo tempo al giudicato di Arborea. Quando l'Isola fu conquistata dai catalano-aragonesi, intorno al 1350, Pattada divenne un feudo. Fece parte delle diocesi di Castro. Nel XVIII secolo fu incorporato nel ducato di Monte Acuto, sotto la signoria dei Tellez-Giron di Alcantara, ai quali fu riscattato nel 1839 con la soppressione del sistema feudale.\nErede della tradizione urbanistica medievale, il paese presenta un centro storico dall'aspetto pittoresco, caratterizzato da vicoli e strade in acciottolato sulle quali si affacciano piccole costruzioni in stile liberty e case in granito che, in alcuni casi, ancora conservano i tipici infissi in legno. Accanto alle abitazioni in pietra sono presenti alcuni edifici dalle sobrie facciate neoclassiche.\nPattada \u00e8 il paese natale del cardinale Giovanni Angelo Becciu.\nSimboli.\nLo stemma comunale riprende lo stemma del vescovo pattadese Filippo Campus Chessa. \u00c8 sormontato da un'aquila nera in campo marrone sotto la quale \u00e8 posta su un prato verde una chiesa bianca con torre campanaria.\nMonumenti e luoghi d'interesse.\nArchitetture religiose.\n\"nel centro abitato\"\n\"le chiese di Bantine\"\n\"le chiese campestri\"\nqueste due chiese, insieme alle rovine della chiesa di Santa Caterina, si trovano nella regione di Biduv\u00e8 (a 5\u00a0km da Pattada) e sono l'unica testimonianza dell'omonimo villaggio ormai scomparso.\nArchitetture civili.\nNel ventennio tra la fine dell'Ottocento e l'inizio del Novecento grazie alla presenza a Pattada dei tecnici che seguivano i lavori della vicina ferrovia Tirso-Chilivani, il paese si arricch\u00ec di pregevoli opere pubbliche costruite per lo pi\u00f9 con granito locale:\nArchitetture monumentali nel territorio.\nFino al 1969 il territorio pattadese era attraversato dalla ferrovia Tirso-Chilivani della quale sono rimasti i ruderi delle stazioni e dei caselli.\nMolto interessanti due ponti della linea ancora in piedi:\nSiti archeologici.\nProtonuraghi e nuraghi.\n\"Tombe preistoriche\"\n\"Fonti sacre nuragiche\"\n\"altre testimonianze\"\nSociet\u00e0.\nLingue e dialetti.\nLa lingua tradizionalmente parlata a Pattada \u00e8 il sardo, il cui dialetto locale appartiene in questo caso alla famiglia del sardo logudorese. Nonostante facciano parte della stessa sottovariet\u00e0, le parlate dei diversi centri del Logudoro presentano comunque differenze le une dalle altre. Alcune tra le importanti pagine della poesia e letteratura sarda sono state scritte da abitanti di questo paese.\nCultura.\nIl canto a \"tenore\".\nDa sempre fucina di cantori a tenore, Pattada si \u00e8 distinta nella seconda met\u00e0 del Novecento per aver prodotto alcune interessanti voci di questo tipo di canto antico e misterioso proclamato Patrimonio dell'Umanit\u00e0 dall'UNESCO nel 2005. Numerose formazioni in passato si sono dedicate alla pratica di questo tipo di canto richiamandosi nel nome a personaggi o santi venerati in paese, da Padre Luca a Santu Salvadore. Una delle esperienze pi\u00f9 longeve \u00e8 stata quella del Tenore \"Sa Niera\" (dal nome di un sito di epoca nuragica presente nel territorio).\nFesta della Beata Vergine del Carmelo.\nLa venerazione per la Madonna del Carmelo \u00e8 fortemente radicata nei pattadesi. Ogni anno un cittadino si impegna nel ruolo di priore della festa in segno di ringraziamento alla Vergine per qualche grazia ricevuta e si occupa di organizzare i festeggiamenti. Il pomeriggio del 16 luglio, giorno della festa, sar\u00e0 lui a cavallo che, portando \"sa bandera\" dalla Madonna del Carmelo, aprir\u00e0 il corteo degli altri cavalieri con le altre bandiere votive a cui segue la processione; la sera segue il banchetto nel viale sottostante la pineta con piatti a base di carne di pecora, patate, e buon vino offerto a tutti. Il primo sabato di settembre di ogni anno si ha il passaggio della bandiera della Beata Vergine del Carmelo tra il priore della festa precedente e quello che si \u00e8 assunto l'onore di organizzare la successiva (il 16 luglio dell'anno seguente).\nMostra del coltello di Pattada.\nLe prime due edizioni della mostra del coltello (sa resolza) di Pattada risalgono al 1984 e al 1985. Successivamente l'esposizione \u00e8 stata riproposta nel 1999 come \"Biennale del coltello\" assumendo la caratteristica di mostra internazionale, giungendo cos\u00ec nel 2013 alla sua X edizione. La mostra, che si svolge in estate ogni due anni, attira migliaia di turisti e appassionati da tutte le parti del mondo. Dalla III edizione, le collezioni degli artigiani pattadesi, contemporanei e del passato, sono sempre state affiancate da collezioni di ospiti internazionali come quelle giapponesi dell'Isola di Tosa, quella molisana di Frosolone o quelle libanesi di Jezzin. Le famose \"resolzas\" si sono fregiate col tempo del titolo di \"prendas attalz\u00e0das\" (gioielli taglienti) per la loro raffinatezza e pregevolezza.\nTime in Jazz.\nTime in Jazz \u00e8 un festival internazionale di jazz organizzato da Paolo Fresu che si svolge a Berchidda e nei paesi limitrofi ogni agosto dal 1988.\nIl Time in Jazz \u00e8 stato ospitato a Pattada dal 2006 al 2016. Il primo anno nel progetto \"sas chejas foranas\" all'esterno della chiesa di san Michele si esibiscono Bebo Ferra e Paolino Dalla Porta.\nNegli anni successivi il concerto pattadese si \u00e8 tenuto sempre in piazza san Giovanni con le esibizioni di Dhafer Youssef e Nguyen Le (2007), Gavino Murgia, Gavino Ledda e Francesco Sotgiu (2008), Paolo Fresu e Gianluca Petrella (2009), GiroDiBanda (2010), Gaia Cuatro (2011), la Funky Jazz Orchestra con Paolo Fresu (2012), il Salvatore Maiore Quartetto (Salvatore Maiore, Peo Alfonsi, Robert Taufic e Maria Vicentini, 2013), nel 2014 il Fabrizio Bosso Spiritual trio (Fabrizio Bosso, Alberto Marsico e Alessandro Minetto) nel 2015 Dino Rubino in \"Roaming Heart\" e, nel 2016, il \"piano solo\" di Justin Kauflin.\nFesta patronale di santa Sabina.\nLa festa di santa Sabina si celebra il 29 agosto, ricorrenza della riapertura della chiesa parrocchiale (29 agosto 1941) dopo che nel 1929 croll\u00f2 la volta. La mattina \u00e8 dedicata alle celebrazioni religiose: alla messa solenne segue la processione con la statua della santa anticipata dalla sfilata dei cavalli i cui cavalieri portano \"sas banderas\", ex-voto tradizionali pattadesi. Il pomeriggio \u00e8 il momento dalla sfilata folkloristica alla quale partecipano tanti pattadesi con indosso l'abito tradizionale, i gruppi folk di altri centri della Sardegna e cavalli di Pattada. La giornata si conclude in piazza su Pebianu con l'esibizione dei gruppi folk e dei tenores.\nI giorni a cavallo del 29 agosto sono dedicati ai festeggiamenti civili arricchiti negli ultimi anni dalla presenza di esponenti della musica e dello spettacolo come Max Gazz\u00e8, Edoardo Bennato, Angelo Branduardi, Piero Marras, i Nomadi e i Tazenda, e della comicit\u00e0 come BAZ e i Tenorenis.\nPoesia e \"premiu Patada de literadura sarda\".\nPattada ha dato i natali ai padri della poesia sarda come Padre Luca Cubeddu e Pedru Pisurzi. Nel paese, tra il 1999 e il 2011, si \u00e8 svolto un concorso di poesia sarda inedita. Il \"Patada\" \u00e8 stato seguito, oltre che dai poeti partecipanti, anche da tanti appassionati di cultura sarda visto che la cerimonia di premiazione veniva solitamente preceduta da relazioni sulla lingua e poesia sarda tenute da esperti del settore. L'organizzazione del concorso era seguita dalla pro loco \"Lerron\" che ha curato anche la pubblicazione di \"Poesia in Pattada\" il libro antologico che, nelle sue quattro edizioni, ha raccolto le poesie finaliste delle edizioni del concorso letterario.\nAbbuconizos e Binu.\n\"Abbuconizos e Binu\" \u00e8 una manifestazione nata nel 2016 da un'intuizione del Comune di Pattada in collaborazione con la locale Pro Loco e le associazioni del paese che, sulla falsariga delle \"Cortes Apertas\" barbaricine, vogliono promuovere le tradizioni culturali e culinarie del paese ideando un percorso enogastronomico per le vie del centro storico. La prima edizione ha visto una partecipazione di circa un migliaio di persone che, oltre a gustare i piatti tipici della tradizione locali serviti nelle cantine storiche del paese, hanno potuto visitare le botteghe degli artigiani e le varie attivit\u00e0 produttive scoprendo gli aspetti pi\u00f9 suggestivi dell'imprenditoria pattadese.\nIl palio degli asinelli.\nLa manifestazione, che nel 2018 \u00e8 giunta alla sua X^ edizione, coinvolge tutto il paese in una sentita sfida tra i dieci rioni pi\u00f9 importanti. La gara si tiene a fine agosto e i fantini si sfidano nelle vie del centro in due manches di qualificazione alla finale. I rioni che partecipano al palio sono dieci e ogni fantino veste la giubba coi colori ufficiali del proprio rione: Sa 'Uca e Aidu (maglia verde scuro), Riu Toltu (maglia azzurra), Istria (maglia violetta), Su Eladolzu (maglia grigia), Pedra 'e Mola (maglia gialla), Fronte 'e Concas (maglia verde chiaro), Sa Raga (maglia arancione), Binza 'e Cheja (maglia celeste), Carrucalza (maglia rossa) e 'Antina (maglia nera). La giornata del palio si apre con l'estrazione dell'asinello da assegnare ad ogni rione e la benedizione del parroco ai cittadini, gli appartenenti a ogni contrada si ritirano poi per un pranzo comune. Il palio vero e proprio ha inizio nel tardo pomeriggio, il percorso ha partenza in via Vitt. Emanuele e l'arrivo \u00e8 posto nella centrale Piazza d'Italia dove il paese si riversa per assistere alla fiera in un carosello di colori e stendardi.\n\"Albo d'oro\"\nIl palio del Monte Acuto.\nIl palio del Monte Acuto \u00e8 una gara ippica riservata a cavalli anglo-arabo sardi nati e allevati in Sardegna che si svolge ogni anno, alla fine di luglio, al galoppatoio \"Sololche\". Alla corsa si affrontano i comuni del monte Acuto a cui vengono abbinati, tramite sorteggio, cavallo e fantino che si sfideranno nell'anello di circa 500 m della pista. Prima della manifestazione si svolgono altre corse riservate principalmente a fantini locali.\n\"Albo d'oro\"\nUn paese di cavalieri.\nPattada \u00e8 rinomata in tutta la Sardegna per i suoi abili cavalieri e amazzoni che sono spesso protagonisti delle cavalcate e delle sagre dell'isola col loro portamento e i loro cavalli bardati a festa. Oltre a sfilare in occasione delle feste locali, i cavalieri pattadesi vengono ogni anno invitati alle processioni di altri centri come Ozieri, in occasione della festa per la Beata Vergine del Rimedio, Oschiri, Al\u00e0 dei Sardi per la festa di san Francesco e Bitti in occasione dei festeggiamenti in onore della Madonna del Miracolo. Nel 2014 hanno aperto il corteo a cavallo della Cavalcata sarda di Sassari, una delle pi\u00f9 celebri manifestazioni della Sardegna. Nel 2018 hanno preso parte alla processione in onore di sant'Efisio a Cagliari. I cavalieri pattadesi sono tra i pi\u00f9 abili nelle corse a pariglie, durante le quali si esibiscono in spettacolari evoluzioni acrobatiche in groppa ai cavalli lanciati in corse sfrenate.\nInfrastrutture e trasporti.\nTrasporto pubblico.\nL'ARST collega Pattada con vari centri del nord Sardegna: Ozieri, stazione di Ozieri Chilivani, Sassari, Bono, Porto Torres, Benetutti, Nule, Osidda. Si pu\u00f2 giungere tramite corse dirette anche a Nuoro.\nSport.\nCalcio.\nIl Pattada Calcio, nota pi\u00f9 semplicemente come Pattada, \u00e8 l'unica societ\u00e0 sportiva ufficiale del paese che gioca in casa allo stadio Bruno Fois.\nNata nel 1974, i suoi colori sociali sono il bianco e il verde, il simbolo \u00e8 l'aquila e in passato ha sfiorato la qualificazione al campionato di Promozione. Nella stagione 2015-2016 milita nel campionato di Seconda Categoria.\nAltri sport.\nA partire dagli anni sessanta-settanta la Polisportiva Pattada ha cercato di valorizzare altri sport oltre al calcio. Importante per il centro logudorese \u00e8 la tradizione ciclistica. Nel 2012 si \u00e8 poi costituita l'ASD Pallavolo Pattada, una squadra di volley che gioca le sue partite interne al palazzetto dello sport di Fronte 'e Concas. Anche il basket ha appassionato negli anni i giovani pattadesi senza per\u00f2 riuscire a diventare mai una realt\u00e0 significativa."}
{"id": "29489", "revid": "22416", "url": "https://it.wikipedia.org/wiki?curid=29489", "title": "Perfugas", "text": "P\u00e8rfugas (\"P\u00e8ifugas\" in sardo, \"P\u00e8lfuca/P\u00e8ifuga\" in gallurese) \u00e8 un comune italiano di abitanti della provincia di Sassari. Si trova nella regione storica dell'Anglona.\nOrigini del nome.\nIl nome Perfugas continua quello latino \"perfugas\", ossia \"immigrati, fuggiaschi\" con riferimento alla leggenda sull'origine della popolazione protosarda dei B\u00e0lari che in antichit\u00e0 dimorava in queste terre.\nStoria.\nL'area fu abitata gi\u00e0 nel paleolitico inferiore, nel neolitico, in epoca prenuragia e nuragica e in epoca romana. Si trovano numerose testimonianze archeologiche risalenti a queste epoche, tra cui alcune tombe dei giganti, circa 15 domus de janas e 60 nuraghi.\nNel medioevo fece parte del Giudicato di Torres, nella curatoria dell'Anglona. Alla caduta del giudicato (1259) pass\u00f2 ai Doria e successivamente (intorno al 1420) agli Aragonesi. Sotto i Doria sorgevano a Perfugas alcune torri costruite probabilmente nella seconda met\u00e0 del 1200. Nel XVIII secolo il paese venne incorporato nel principato d'Anglona, sotto la signoria prima dei Pimentel e poi dei Tellez-Giron d'Alcantara, ai quali fu riscattato nel 1839 con la soppressione del sistema feudale.\nMonumenti e luoghi d'interesse.\nArchitetture religiose.\nDi notevole interesse sono\nAltre chiese nel capoluogo comunale sono \nSiti archeologici.\nIl territorio del paese \u00e8 ricchissimo di testimonianze archeologiche. Sono stati rinvenuti numerosi reperti risalenti al Paleolitico e all'interno del centro storico si trova un complesso nuragico comprendente un raffinato pozzo sacro detto del Predio Canopoli. Nella localit\u00e0 di Niedda \u00e8 stata riscoperta una fonte sacra del medesimo periodo.\nSociet\u00e0.\nLingue e dialetti.\nLa variante del sardo parlata a Perfugas \u00e8 quella logudorese settentrionale.Nel comune di Perfugas non si parla solo logudorese. Nelle frazioni dislocate nel Sassu si parlano due variet\u00e0 di gallurese.\nCultura.\nIstruzione.\nMusei.\nNel paese \u00e8 possibile visitare il Museo Archeologico Paleobotanico (MAP). Il museo conserva testimonianze archeologiche scoperte nel territorio di Perfugas e del circondario.\nComprende una sezione paleobotanica, con fossili vegetali delle foreste pietrificate presenti in Anglona e una sezione paleolitica, con alcuni tra i pi\u00f9 antichi manufatti in pietra finora rinvenuti in Sardegna. Inoltre ospita una statuina di Dea Madre \"con Bambino\" del IV millennio a.C.\nLa chiesa parrocchiale di Santa Maria degli Angeli \u00e8 dotata di una cappella che ospita la sezione locale del Museo Diocesano nella quale sono esposti il monumentale Retablo di San Giorgio (m. 6,60x8,40), due pergamene del 1120 e del 1328, alcune statue lignee (\"Madonna\" del XIV secolo) e una serie di argenti (reliquari e un crocifisso processionale del XVI secolo).\nInfrastrutture e trasporti.\nFerrovie.\nL'abitato \u00e8 servito dalla stazione di Perfugas, posta lungo la ferrovia Sassari-Tempio-Palau, linea utilizzata in questo tratto sino al 1997 per i servizi di trasporto pubblico e successivamente per esclusivi impieghi turistici legati al Trenino Verde. Nel territorio comunale di Perfugas \u00e8 compresa anche la fermata di Coghinas."}
{"id": "29490", "revid": "1516566", "url": "https://it.wikipedia.org/wiki?curid=29490", "title": "Ploaghe", "text": "Ploaghe (\"Piaghe\" in sardo, \"Piubagga\" in sassarese) \u00e8 un comune italiano di abitanti della provincia di Sassari in Sardegna.\nStoria.\nIl territorio di Ploaghe \u00e8 abitato dall'uomo sin dal periodo prenuragico e nuragico. Nell'area sono presenti numerosi nuraghi; presso quello di Truvine ci sono tracce dell'antico paese di Trabine.\nIn epoca romana esisteva, secondo una teoria ottocentesca basata sulle carte d'Arborea, un antico centro, di nome \"Plubium\", fondato probabilmente gi\u00e0 prima della dominazione cartaginese. Questo centro fu distrutto all'epoca dei Vandali, ma fu poi ricostruito col nome di \"Ploraka\", per evolvere poi verso l'abitato attuale. La leggenda non \u00e8 del tutto infondata, anche se la mitica Plubium non \u00e8 all'origine dell'attuale abitato.\nNel medioevo il villaggio di \"Plouake\" fece parte del giudicato di Torres, inserito nella curatoria di Florinas. Dopo la caduta del giudicato (1259) la villa pass\u00f2 ai Malaspina e poi agli Aragonesi e, in seguito, al giudicato di Arborea; intorno al 1350 torn\u00f2 quindi nuovamente agli Aragonesi, che la inglobarono definitivamente nel regno di Sardegna. Sotto gli aragonesi insieme ad altre ville form\u00f2 la baronia di Ploaghe, di cui fu primo barone Serafino di Montagnans; la baronia pass\u00f2 poi agli Aymerich, ai quali il paese fu riscattato nel 1839 con la soppressione del sistema feudale.\nIl paese fu sede vescovile fino al 1503. Nel territorio sorgeva, nel medioevo, la abbazia di Salvennor, edificata da Mariano II di Torres ed appartenente all'ordine dei Vallombrosani.\nNel 1795 il paese partecip\u00f2 ai moti contro i feudatari.\nSimboli.\nLo stemma del comune di Ploaghe \u00e8 stato concesso con decreto del presidente della Repubblica del 21 giugno 2010.\nIl motto in latino si pu\u00f2 tradurre \"n\u00e9 gli eventi favorevoli elevano, n\u00e9 quelli avversi abbattono\". \nIl gonfalone municipale \u00e8 un drappo troncato di azzurro e di giallo.\nMonumenti e luoghi d'interesse.\nArchitetture religiose.\nIl paese fu sede vescovile dall'XI secolo all'inizio del XVI secolo quando la diocesi fu soppressa e unita all'arcidiocesi di Sassari. Custodisce un grande complesso religioso presente nella piazza principale, piazza San Pietro, dove si trova l'oratorio del Rosario, il cimitero monumentale (unico in Sardegna per la presenza di lapidi funerarie scritte in logudorese), la chiesa di san Pietro antica cattedrale oggi sede di cattedra titolare (Diocesi di Ploaghe), la Casa del fanciullo, la chiesa di santa Croce e la casa parrocchiale.\nOltre a questo complesso, sono presenti nel paese altre chiese, tra cui quella di Cristo Re. Altre chiesette minori invece sono la chiesa di San Timoteo, la chiesa di Valverde, la chiesa del convento di Sant'Antonio da Padova. Importante \u00e8 anche la chiesa di San Michele di Salvennor, del XII secolo, situata nel territorio ploaghese a circa due chilometri dal paese, e le vicine Sant'Antimo, allo stato di rudere.\nLa casa parrocchiale custodisce una delle pi\u00f9 importanti raccolte pittoriche della Sardegna. Fu messa insieme dall'insigne canonico Giovanni Spano nel XIX secolo, raccogliendo dipinti e opere anche da altre collezioni private e chiese. Nella raccolta sono presenti dipinti dal XIV al XIX secolo, tra cui importanti sono quelli di Michele Cavaro, Francesco Pinna, Giovanni del Giglio, Maestro del Capitolo e Giovanni Marghinotti, oltre naturalmente a numerosi dipinti veneti, lombardi, genovesi, toscani, romani, fiamminghi e spagnoli.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 138 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nIl dialetto ploaghese qui parlato fa parte della variante logudorese settentrionale del sardo, e presenta influssi fonetici del vicino sassarese parlato nel capoluogo, distante circa 20\u00a0km.\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, che si distinguono per l'arte della tessitura, finalizzata alla produzione di tappeti e di arazzi, realizzati utilizzando telai orizzontali e la tecnica \"a punto\".\nInfrastrutture e trasporti.\nCollegamenti viari.\nPloaghe \u00e8 facile da raggiungere sia per via stradale che per via ferrata. Dal punto di vista stradale si trovano diverse uscite dalla SS 131 per Ploaghe; da Ploaghe partono le strade per la direttissima Olbia-Sassari e Tempio Pausania-Sassari (sulla quale si trovano 2 uscite: uscita Ploaghe nord e uscita Ploaghe sud). Ploaghe \u00e8 anche collegata tramite altre strade ai vari paesi intorno, come Osilo, Chiaramonti, Nulvi. \u00c8 collegata a Sassari tramite i pullman regionali dell'ARST.\nFerrovie.\nPer via ferrata \u00e8 presente la stazione di Ploaghe, sulla Chilivani-Porto Torres, situata appena fuori dal paese a circa cinquecento metri, vicino alla zona industriale e servita dai convogli di Trenitalia. Nel territorio comunale \u00e8 presente inoltre la fermata di Fenosu, posta sulla ferrovia Sassari-Tempio-Palau, in uso dal 2015 esclusivamente a fini turistici."}
{"id": "29491", "revid": "2106476", "url": "https://it.wikipedia.org/wiki?curid=29491", "title": "Sestri Levante", "text": "Sestri Levante (\"Sestri Levante\" in ligure; \"Segesta Tiguliorum\" in latino) \u00e8 un comune italiano di abitanti della citt\u00e0 metropolitana di Genova in Liguria.\nPer la sua conformazione geografica viene definita localmente come la \"citt\u00e0 dei due mari\" o la \"bi-mare\", essendo il centro storico sestrese affacciato sulle due baie \"delle Favole\" e \"del Silenzio\".\nGeografia fisica.\nIl territorio di Sestri Levante \u00e8 situato nella Riviera di Levante, e precisamente \u00e8 una delle ultime localit\u00e0 che si affacciano ad oriente sul golfo del Tigullio, ad est di Genova.\nSorge sulla piana alluvionale del torrente Gromolo, a ridosso di un promontorio roccioso, solitamente chiamato \"l'isola\", proteso verso il mare, e unito alla terraferma da un istmo il quale divide la \"baia delle Favole\", dove \u00e8 stato ricavato il porto turistico e il cui nome venne attribuito dallo scrittore Hans Christian Andersen , dalla pi\u00f9 piccola ma ancora pi\u00f9 suggestiva \"baia del Silenzio\".\nUn'altra barriera prima delle spiagge della frazione di Riva Trigoso, che proseguono fino in localit\u00e0 Borgo Ren\u00e0, \u00e8 costituita dal promontorio di punta Manara e monte Castello (265\u00a0m). In localit\u00e0 Ren\u00e0 sorge il caratteristico scoglio dell'\"Ass\u00eau\", sormontato da una croce, e pi\u00f9 ad est si trovano punta Baffe e monte Moneglia (521\u00a0m) che nascondono la vista di Vallegrande e del territorio di Moneglia.\nTra le due baie e l'istmo si sviluppa il centro storico, mentre la parte pi\u00f9 moderna occupa la piana che, estendendosi tra il mare e le colline dell'entroterra, divide Sestri Levante a nord dalla val Graveglia con il monte Bianco, alto 876\u00a0m, e a nord-est dalla val Petronio con il monte Caddio (390\u00a0m), monte Bomba (608\u00a0m) e monte Incisa (700\u00a0m); a nord-ovest il promontorio di Sant'Anna prosegue per un difficile ma suggestivo e panoramico crinale sul golfo del Tigullio, fino ai monti Costello (498\u00a0m), Zucchetto (614\u00a0m) e Capenardo (693\u00a0m).\nStoria.\nCome molti altri borghi liguri, la citt\u00e0 risale agli antichi popoli chiamati Liguri, pi\u00f9 dettagliatamente detti \"Tigulli\", da cui il nome dell'attuale zona geografica chiamata Tigullio.\nAnticamente Sestri Levante era costituita da un isolotto consistente nel promontorio attuale che a sud si trova a strapiombo sul mare. Questo isolotto fu, solamente in et\u00e0 moderna, unito alla terraferma da un sottile istmo formato dai depositi delle numerose e periodiche alluvioni del torrente Gromolo e dall'azione costante del mare.\nIn epoca romana \u00e8 testimoniata con il nome di \"Segesta Tigulliorum\" o \"Segeste\" e divenne un importante centro commerciale, specie per i traffici marittimi; i vicini collegamenti stradali con il passo del Bracco e il colle di Velva permettevano infatti un notevole scambio di materie prime con l'entroterra delle valli Petronio, Graveglia, Vara e con la Lunigiana.\nNel corso del VII secolo, in epoca longobarda, la Liguria venne conquistata dal re Rotari e successivamente il re longobardo Liutprando favor\u00ec la diffusione del monachesimo con i monaci di Bobbio che scesero in marittima fino alla zona di Moneglia e nel levante ligure dai possedimenti della val d'Aveto, Sturla e Fontanabuona. Essi svilupparono il territorio con numerose aziende agricole e celle monastiche.\nCarlo Magno con il diploma imperiale del 5 giugno 774 don\u00f2 il territorio ed il porto di Moneglia ai monaci dell'abbazia di San Colombano di Bobbio, fondata da san Colombano nel 614; assieme agli altri possedimenti liguri favorirono il commercio e l'agricoltura con i collegamenti verso la pianura Padana. L'ordine monastico possedeva direttamente il porto di Moneglia, l'Alpe Adra, con tutta la val Petronio, il monte San Nicolao, la costa fra Sestri Levante, Moneglia, la punta di Moneglia e Deiva Marina e l'entroterra fra Casarza Ligure e Castiglione Chiavarese ed inoltre tutto il territorio fino alla selva di Montelungo di Pontremoli.\nIl borgo \u00e8 citato fra i possedimenti della \"Carta di Wala\", redatta nel 834 dall'abate di Bobbio Wala, cugino di Carlo Magno, ed anche in un diploma del 909 del re Berengario, nel quale si cedeva parte del territorio alla basilica di san Giovanni di Pavia.\nDecaduto durante il periodo delle invasioni barbariche, nell'epoca medievale il comune si espanse, allargandosi nella terraferma; precedentemente il nucleo era nato a ridosso del promontorio costituendo una fortezza naturale. Interessata nel 1070 come gli altri borghi del Tigullio dagli scontri navali tra Genova e la rivale Pisa, nel 1072, grazie all'alleanza delle due famiglie Malaspina e Fieschi, la propriet\u00e0 del feudo fu assoggettata a queste famiglie sottraendolo, di fatto, dall'orbita politica genovese.\nRitornata sotto il controllo politico della Repubblica di Genova nel 1134, fu scelta come capoluogo della locale podesteria dal 1212 sotto la giurisdizione del capitaneato di Chiavari. Nel 1145, Genova acquist\u00f2 dall'abbazia di San Colombano di Bobbio la parte pi\u00f9 alta di Sestri e vi costru\u00ec un castello.\nUn tentativo di assedio fu avviato dall'esercito di Lucca nel 1327, capitanato dal signore lucchese Castruccio Castracani, ma si concluse negativamente. Riuscirono invece nell'intento i Visconti nel 1365, che, assediato il borgo, costituirono in zona un piccolo dominio territoriale. Sempre in epoca feudale anche Sestri Levante sub\u00ec la rivalit\u00e0 tra le famiglie guelfe (i Solari) e ghibelline (i De Castello), con notevoli tafferugli locali. Fu la flotta navale della Repubblica di Venezia a tentare un nuovo assalto al feudo sestrese nel 1432, ma con un esito negativo come i toscani cent'anni prima. Danni e saccheggi crearono invece le due successive invasioni da parte dei pirati turchi e saraceni, rispettivamente nel 1542 e nel 1607.\nNel 1797, con la dominazione francese di Napoleone Bonaparte, rientr\u00f2 dal 2 dicembre nel dipartimento dell'Entella, con capoluogo Chiavari, all'interno della Repubblica Ligure. Dal 28 aprile 1798, Sestri Levante rientr\u00f2 nel I cantone, come capoluogo, della giurisdizione del Gromolo e Vara e dal 1803 centro principale del VII cantone del Gromolo nella giurisdizione dell'Entella. Annesso al Primo Impero francese, dal 13 giugno 1805 al 1814 venne inserito nel dipartimento degli Appennini.\nNel 1815 fu inglobato nel Regno di Sardegna, secondo le decisioni del congresso di Vienna del 1814, che sottopose la municipalit\u00e0 di Sestri Levante nella provincia di Chiavari sotto la divisione di Genova. Dal 1859 al 1926 il territorio fu compreso nel III mandamento omonimo del circondario di Chiavari dell'allora provincia di Genova, nel Regno d'Italia.\nUn evento tragico colp\u00ec la citt\u00e0 nel 1920: durante le celebrazioni del 4 novembre un anarchico scagli\u00f2 una bomba sulla folla, uccidendo una persona e ferendone altre 13. Tra queste, la lapide commemorativa posta su palazzo Fascie Rossi ricorda \"sopra tutti Vincenzo Cappellini che l'infamia fratricida riscattava gridando Viva l'Italia\".\nSestri Levante ha fatto parte della Comunit\u00e0 montana Val Petronio dal 1973 al 31 dicembre 2008, data di scioglimento della comunit\u00e0.\nSimboli.\n \nMonumenti e luoghi d'interesse.\nArchitetture militari.\nNei pressi del promontorio, dove oggi sorge il parco del Grand Hotel dei Castelli, sorgeva il castello eretto dalla Repubblica di Genova nel 1145. L'antica fortezza genovese fu in parte ricostruita nel 1440 e trasformata interamente in cimitero nel corso del 1810 fino alla sua completa demolizione nei primi anni del XX secolo.\nFu ancora la repubblica genovese, nel corso del XVI secolo, ad edificare nel centro storico sestrese una torre di difesa del borgo. Una costruzione difensiva, chiamata localmente come Torre dei Doganieri, che venne scoperta solamente nel 1951 a seguito di una violenta esplosione causata dallo scoppio di un deposito di esplosivo presso un locale adiacente. Il crollo di alcune case del centro storico, che oltre ai danni alle abitazioni provoc\u00f2 alcune vittime, fece emergere i resti ancora integri della torre medievale, inglobata nelle costruzioni, di cui non si aveva memoria fino a quel momento. Tolti i detriti, la piazzetta antistante la torre \u00e8 intitolata a Dina Bellotti e situata nei pressi della chiesa di San Pietro in Vincoli. La Torre dei Doganieri, di propriet\u00e0 comunale, \u00e8 sede di eventi culturali, esposizioni e mostre.\nTra il 1925 e il 1928 verranno eretti i cosiddetti \"Castelli Gualino\" imitando l'antico stile medievale, oggi convertiti ad uso alberghiero; la struttura \u00e8 collegata con il sottostante porticciolo mediante l'ausilio di un ascensore.\nPortali.\nNel cuore del centro storico cittadino si possono notare numerosi portali d'ardesia del XIV secolo, specie in via XXV Aprile - il \"carrugio\" per i sestresi - ancora oggi importante asse commerciale delle attivit\u00e0 artigianali.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Sestri Levante sono , cos\u00ec suddivisi per nazionalit\u00e0, elencando per le presenze pi\u00f9 significative:\nIstituzioni, enti e associazioni.\nL'ospedale di Sestri Levante rappresenta il secondo presidio pi\u00f9 importante dell'ASL 4 \"Chiavarese\" dopo il polo ospedaliero di Lavagna. Contiene le specialit\u00e0 e reparti di: anatomia patologica, chirurgia ad indirizzo oncologico, day surgery multidisciplinare, dermatologia, dietologia, disabilit\u00e0 acquisite, farmacia ospedaliera, medicina fisica e riabilitazione, medicina, cure intermedie, nefrologia e dialisi, oncologia, otorinolaringoiatria, pneumologia, radiologia e urologia. L'ospedale \u00e8 comprensivo di 226 posti letto, pi\u00f9 altri 13 per il day hospital.\nI servizi di trasporto pubblico locale gestiti dall'AMT garantiscono quotidiani collegamenti su gomma con la struttura ospedaliera, oltre che da Sestri Levante, anche dai vicini centri di Chiavari e Lavagna e dal Tigullio occidentale con corse da Santa Margherita Ligure e Rapallo, servendo anche gli ospedali di tali localit\u00e0.\nCultura.\nIstruzione.\nScuole.\nSestri Levante \u00e8 sede dell'Istituto di Istruzione Superiore Statale intitolato a Giulio Natta e Giovanni Vittorio Deambrosis che comprende i seguenti indirizzi inerenti al ciclo scolastico della scuola secondaria di secondo grado:\nLo stesso Istituto ha una sede distaccata a Chiavari, dove \u00e8 attivo l'Istituto Professionale settore Industria e Artigianato.\nCinema.\nNella \"citt\u00e0 dei due mari\" sono stati girati nel 1959, presso l'Hotel dei Castelli, il film \"Tempi duri per i vampiri\" con Renato Rascel e alcune scene del film \"Genova - Un luogo per ricominciare\" nel 2008 di Michael Winterbottom con Colin Firth; le location scelte per quest'ultimo lungometraggio sono state quelle della Baia del Silenzio e del lungomare.\nLetteratura.\nLo scrittore scozzese Tobias Smollett, in \"Travels through France and Italy\", nel capitolo 26, cita un suo soggiorno a \"Sestri di Levante\".\nMusica.\nAttiva dal 1875, e tra le pi\u00f9 antiche di questo genere, la Societ\u00e0 Filarmonica di Sestri Levante partecip\u00f2 a diversi concorsi musicali nei primi anni del Novecento posizionandosi alle prime posizioni a Rapallo (1905), a Torino (1911), ancora a Rapallo (1924) e a Roma nel 1935. Tra gli anni settanta e il 1995 il complesso sestrese, unendosi con l'omonima associazione di Chiavari, assunse la denominazione di Societ\u00e0 Filarmonica di Chiavari e Sestri Levante.\nSempre in campo musicale, a Sestri Levante sono stati girati i videoclip delle canzoni \"Tu es foutu (tu m'as promis)\" di In-Grid, \"M\u00e9gu meg\u00fan\" di Fabrizio De Andr\u00e9 (intepretato da Claudio Bisio) e \"La nostra storia\" di Luca Carboni. \"Sestri Levante\" \u00e8 inoltre il titolo di una canzone di Roberto Vecchioni e di Piero Parodi, di un pezzo strumentale del gruppo australiano Tame Impala e dell'ultima traccia del disco \"Canzoni contro la natura\" dei toscani The Zen Circus. \"Certe donne di Sestri\", invece, \u00e8 il titolo di un brano di Bruno Lauzi. Sempre a Sestri Levante, nel mare di fronte alla Baia delle Favole, \u00e8 stato girato il videoclip della canzone \"Foglie al vento\" del gruppo genovese Ex-Otago\".\"\nGeografia antropica.\nL'attuale territorio comunale \u00e8 costituito dall'area cittadina e da ventisette frazioni: Azaro, Balicca Ponterotto, Fossa Lupara, Libiola, Loto, Montedomenico, Pila, Riva Trigoso, Rovereto, San Quillico, San Bartolomeo della Ginestra, San Bernardo delle Cascine, Tassani, Vignolo, Villa Arpe, Villa Campomoneto, Villa Carmelo, Villa Costa, Villa Costarossa, Villa Fontane, Villa Manierta, Villa Rocca, Villa Rocche, Villa San Bernardino, Villa Scorza, Villa Staffora e Villa Zarello, per un totale di 33,62\u00a0km2.\nConfina a nord con il comune di Ne, \u00e8 bagnato a sud dal mar Ligure, ad ovest confina con il comune di Lavagna e il mar Ligure e ad est con i comuni di Casarza Ligure e Moneglia.\nEconomia.\nGrazie alla bellezza naturale del luogo, Sestri Levante ha un rilevante apporto dal turismo, sia italiano che straniero. Di pregio \u00e8 il settore balneare, grazie alle due spiagge presenti o alle scogliere tipiche di molte localit\u00e0 liguri.\nIn passato vi era una forte presenza dell'industria. I cantieri navali nella frazione di Riva sono sorti negli ultimi anni dell'Ottocento, diventando ben presto tra i pi\u00f9 importanti d'Italia. Nel secondo dopoguerra, complice la vicinanza al triangolo industriale (Genova-Torino-Milano), Sestri Levante ospitava oltre alla cantieristica navale (e il suo indotto) una delle pi\u00f9 grandi acciaierie, la F.I.T. (Fabbrica Italiana Tubi), chiusa nel 1982 durante la crisi del settore e la cui area \u00e8 stata recuperata a uso commerciale, residenziale e turistico, settori in cui oggi si indirizza la maggior parte degli investimenti in zona.\nUna tradizione del passato era la costruzione dei leudi, imbarcazioni in legno a vela latina, di cui oggi si trova ancora un pregevole esemplare, ristrutturato e posizionato a scopo espositivo, sulla spiaggia dei \"Balin\", nella Baia delle Favole.\nLa Fincantieri, presso il locale stabilimento rivano, ha continuato l'attivit\u00e0 dell'importante cantiere navale, costruttore di molte navi militari in forza alla Marina Militare Italiana. Un primo periodo di crisi esploso nel 1992 caus\u00f2 un ridimensionamento della forza operaia del cantiere navale, con ricorso alla cassa integrazione per molti operai e addetti; il cantiere riprese l'attivit\u00e0 grazie a nuove commissioni, soprattutto dall'estero. Nel 2004 a Riva Trigoso venne varato uno dei due tronconi della prima portaerei italiana, la \"Cavour\", varo che fu l'ultimo eseguito con l'ingresso diretto della nave in mare. Ulteriori crisi economiche che hanno riguardato pure il settore nautico sono esplose a partire dal 2008.\nLa pesca, elemento storicamente fondamentale nell'economia locale, in particolare quella delle acciughe (il cosiddetto \"passo delle acciughe\", da cui la sagra del \"bagnun\"), ha avuto negli ultimi decenni un ruolo fortemente ridimensionato. Nel 2016 si \u00e8 avuto, a tale proposito, un \"passo\" eccezionale. Le acciughe sottosale del mar Ligure hanno il riconoscimento del marchio IGP.\nInfrastrutture e trasporti.\nStrade.\nIl centro di Sestri Levante \u00e8 attraversato principalmente dalla strada statale 1 Via Aurelia che permette il collegamento con Lavagna e Chiavari ad ovest e Moneglia ad est. Inoltre \u00e8 raggiungibile anche grazie al proprio casello autostradale sull'autostrada A12.\nUlteriori collegamenti viari del territorio sono la provinciale 44 di Santa Vittoria di Libiola per raggiungere l'omonima frazione sestrese e, proseguendo, la localit\u00e0 di Cardini nel comune di Casarza Ligure, quest'ultima gi\u00e0 raggiungibile dalla strada statale 523 del Colle di Cento Croci; la provinciale 88 di Montedomenico permette inoltre il collegamento viario con il territorio di Ne e della val Graveglia.\nFerrovie.\nLa stazione di Sestri Levante \u00e8 posta sulla linea Genova-Pisa ed \u00e8 servita da collegamenti regionali e a lunga percorrenza. Nel territorio comunale \u00e8 inoltre presente la stazione di Riva Trigoso la quale serve le omonime frazioni di Riva e Trigoso ed \u00e8 servita unicamente da treni regionali.\nMobilit\u00e0 urbana.\nDa Sestri Levante, i servizi di trasporto pubblico locale gestiti dall'AMT garantiscono collegamenti quotidiani, tramite autobus urbani e interurbani, con le principali frazioni e localit\u00e0 del territorio comunale, del comprensorio del Tigullio (Santa Margherita Ligure, Rapallo, Chiavari, Lavagna), della val Petronio (Casarza Ligure, Castiglione Chiavarese, Moneglia), della val di Vara e della provincia della Spezia (Carro, Deiva Marina, Framura, Varese Ligure). Il capolinea dei servizi su gomma attestati a Sestri Levante si trova di fronte alla stazione ferroviaria.\nAmministrazione.\nGemellaggi.\nSestri Levante \u00e8 gemellata con:\nLa frazione di Riva \u00e8 gemellata con:\nSport.\nCiclismo.\nSestri Levante \u00e8 stata localit\u00e0 di arrivo di tappa del Giro d'Italia per cinque volte:\nImpianti sportivi.\nTra gli impianti sportivi si citano lo stadio \"Giuseppe Sivori\", il campo sportivo \"Hans Christian Andersen\", la palestra comunale \"Simone Canepa\" e la piscina comunale."}
