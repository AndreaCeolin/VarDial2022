{"id": "34623", "revid": "322321", "url": "https://it.wikipedia.org/wiki?curid=34623", "title": "Scorz\u00e8", "text": "Scorz\u00e8 (\"Scors\u00e8\" in veneto, IPA: ) \u00e8 un comune italiano di abitanti della citt\u00e0 metropolitana di Venezia nel Veneto.\nIl comune \u00e8 situato a circa 25\u00a0km a nord-ovest del capoluogo, al confine con le province di Padova e Treviso, fa parte dell'area del Miranese e, con le sue quattro frazioni, \u00e8 il decimo centro in ordine di popolosit\u00e0 della provincia. Per quanto riguarda il Servizio Sanitario \u00e8 inserito nell'ASL 3 \"Serenissima\".\nSorge su una zona abitata sin dall'epoca paleoveneta, poi colonizzata dai romani. Nel Medioevo \u00e8 feudo dei vescovi di Treviso, che ebbero come vassalli nel territorio diverse famiglie, in particolare i Tempesta e gli Scorzadis, e poi parte della Serenissima; dal 1866, dopo la pace di Vienna, diventa comune nel Regno d'Italia, poi Repubblica.\n\u00c8 un importante centro agricolo, artigianale, industriale, \u00e8 sede di numerose aziende, sia grandi che piccole e medie, nonch\u00e9 snodo di una certa importanza dal punto di vista viabilistico e della rete di distribuzione di energia elettrica nazionale.\nGeografia fisica.\nTerritorio.\nIl comune confina con le province di Treviso e Padova. Il territorio comunale \u00e8 pressoch\u00e9 pianeggiante, di natura alluvionale al pari del resto della Pianura Padana. \u00c8 inoltre ricchissimo di risorgive e di vie d'acqua: in particolare \u00e8 attraversato dal fiume Dese e dai suoi affluenti (Rio Storto, Rio San Martino, Rio Sant'Ambrogio, Desolino). Dal punto di vista dell'orografia, la zona posta a nord del fiume Dese \u00e8 sensibilmente pi\u00f9 alta rispetto al territorio a sud del corso d'acqua.\nPer quanto riguarda la Classificazione sismica, Scorz\u00e8 \u00e8 situato nella zona 3 (sismicit\u00e0 bassa), come risulta dalla Ordinanza PCM n. 3274 del 20/03/2003.\nClima.\nIl territorio scorzetano situato nella media pianura veneta gode di un clima semi-temperato.\nI principali venti che battono la zona sono la bora da nord est e il pi\u00f9 mite scirocco dall'Adriatico spesso portatore di piogge in autunno. Le estati sono umide e calde, gli inverni sono abbastanza freddi, mentre assai pi\u00f9 piovose si presentano le mezze stagioni, con sporadici episodi anche di allagamenti popolarmente detti \"brentane\".\nOrigini del nome.\nIl toponimo deriva presumibilmente dall'attivit\u00e0 dei conciatori di pelle (in veneto \"scorzeri\", appunto), diffusa nella zona, in particolare lungo il corso del fiume Dese, durante il Medioevo.\nStoria.\nIl periodo romano.\nIn epoca romana il territorio scorzetano era amministrato dal \"municipium\" di Altino ed era intensamente coltivato. A tutt'oggi \u00e8 possibile notare che la disposizione di alcune vie di comunicazione riflettono la regolarit\u00e0 dell'antica centuriazione tracciata probabilmente nel 49 a.C..\nDal Medioevo alla Serenissima.\nDopo le invasioni barbariche con il territorio circostante entr\u00f2 a far parte del Regno dei Longobardi e in seguito del Sacro Romano Impero. \u00c8 per\u00f2 nella bolla di papa Eugenio III del 1152 \"Justis fratrum\" , scritta per confermare i possedimenti del vescovo di Treviso Bonifacio che viene nominato per la prima volta il castello di Scorz\u00e8 ed il suo villaggio. La zona era allora formalmente amministrata dalla diocesi trevigiana, ma di fatto era suddivisa in piccoli feudi indipendenti che per tutto il Medioevo si scontrarono in aspre lotte.\nIl nome della citt\u00e0 \u00e8 legato alla famiglia signorile degli Scorzadis o Scorzedo, vassalli del vescovo di Treviso, che avevano la loro residenza nel castello che sorgeva presso il fiume Dese, a est rispetto al \"borgo\", cio\u00e8 l'attuale centro abitato dove sorge la chiesa arcipretale. Nel marzo del 1241 Ezzelino III da Romano incendi\u00f2 e distrusse il castello che ancor oggi, diroccato, \u00e8 presente nello stemma comunale. Successivamente i potest\u00e0 di Treviso, Alberico da Romano e Bianquino III da Camino, decisero di far spianare il terrapieno su cui sorgeva il castello, ritenendo conveniente per il Comune di Treviso evitare che potesse essere utilizzato nuovamente da truppe nemiche in caso di nuovi attacchi. Fu allora che centro del paese si spost\u00f2 definitivamente attorno alla chiesa.\nDopo gli Ezzelini, a Scorz\u00e8 dominarono i Da Camino e gli Scaligeri, fino a quando, il 20 luglio 1329, Cangrande della Scala dona a Guecello Tempesta alcuni territori, tra cui la stessa Scorz\u00e8.\nNel 1338, seguendo le sorti di Treviso, divenne parte della Repubblica Serenissima, almeno formalmente, poich\u00e9 in realt\u00e0 era politicamente assoggettata ai Carraresi, Signori di Padova.\nIn questo periodo vi furono ben tre invasioni degli Ungari, che attraversarono e devastarono il territorio, fino a quando la Repubblica di San Marco non prese a s\u00e9 definitivamente la zona, nel 1388, grazie alle imprese del condottiero Giacomo I Dal Verme, e non pose Scorz\u00e8 sotto la Podestaria di Noale.\nL'et\u00e0 moderna.\nDopo il periodo napoleonico, che sanc\u00ec la fine della Repubblica di Venezia, dal 1815 il paese \u00e8 parte dell'Impero d'Austria, fu questo un periodo di rinnovamento per Scorz\u00e8 che vede consacrato l'attuale cimitero (1828) e aperta la prima farmacia (1843). Nel 1866, tutto il Veneto viene annesso al neonato Regno d'Italia. Nel 1888 \u00e8 innalzato l'attuale municipio.\nDurante la prima guerra mondiale Scorz\u00e8 non fu coinvolta direttamente nel conflitto, ma ospit\u00f2 comunque un ospedale militare allestito presso villa Soranzo Conestabile. Il fascismo rappresent\u00f2 uno degli eventi pi\u00f9 duri per il paese che culmin\u00f2, nel 1945, con la barbara esecuzione di numerosi oppositori. Lo stesso arciprete, monsignor Antonio Cercariolo, si trovava spesso in disaccordo con i governanti di allora.\nDopo la fine della guerra, Scorz\u00e8 attravers\u00f2 un fiorente periodo economico che la vide accrescersi sotto il punto di vista industriale e demografico.\nSimboli.\nLo stemma comunale, concesso nel 1911 da Vittorio Emanuele III, rappresenta uno scudo di forma sannitica su cui campeggia un castello semidiroccato, in ricordo dell'antico fortilizio distrutto da Ezzelino III da Romano; ai suoi piedi, i chicchi di grandine simboleggiano la signoria locale dei Tempesta.\nLa bandiera del Comune \u00e8 a due fasce verticali rossa e blu, come stabilito dal DPR n. 4660 dell'8 novembre 1982.\nMonumenti e luoghi d'interesse.\nChiesa arcipretale e campanile.\nLa Chiesa arcipretale, dedicata a San Benedetto Abate, fu edificata tra il 1761 e il 1767 su progetto dell'architetto veneziano Giorgio Massari.\nArchitettura civile.\nCastello.\nCostruito nel XII secolo, il castello di Scorz\u00e8 fu, come detto, incendiato e distrutto da Ezzelino III da Romano nel marzo del 1241 finch\u00e9 qualche anno pi\u00f9 tardi i podest\u00e0 di Treviso non ne spianarono i terrapieni. Oggi campeggia, diroccato, nello stemma del Comune.\nDalle mappali austriache del 1841 conservate presso l'archivio di Stato di Venezia si pu\u00f2 desumere l'esatta posizione, la forma e le dimensioni del castello e del terrapieno su cui era costruito. Il perimetro della motta doveva assomigliare ad un esagono irregolare schiacciato, con l'asse centrale ovest-est di circa 120\u00a0m e quello nord-sud di circa 50\u00a0m La struttura doveva essere circondata da un fossato alimentato dalle acque del vicino Dese che dopo aver circondato il terrapieno erano scaricate nuovamente nel fiume, a sud del Mulino \"Bonotto\", attraverso alcuni canali. Ci\u00f2 \u00e8 desumibile dal fatto che nelle mappe catastali lungo le linee di confine tra i fondi, quando queste corrispondono a fossati, viene posta una freccia che va inoltre ad indicare la direzione del flusso d'acqua.\nNon si hanno notizie certe su come fosse strutturato il castello ma \u00e8 certo che al suo interno si trovasse il dongione, residenza degli Scorzadis e vi fossero alcuni magazzini. Le pergamene del 1242 riportano infatti: \"\"...quod doglonum destrueretur, &amp; combureretur, &amp; combustum, &amp; destructum fuit...\" e raccontano che furono rubati o andaron bruciati \"multa bona, feilicet vinum, frumentum, milleum, &amp; surgum, &amp; equi, vace, &amp; capre, &amp; porci, &amp; alie multe res...\"\".\nLe ultime tracce del perimetro della struttura sono state distrutte nel 2000 a seguito della costruzione di nuovi capannoni industriali, come risulta dalla foto aree della cartografia regionale.\nPalazzo municipale.\nCostruito tra il 1888 e il 1889 per iniziativa del sindaco Frattin su progetto dell'architetto Alvise Motta, con un costo di 45.000 lire, fu inaugurato il 14 marzo 1889, in occasione del genetliaco del re Umberto I. In origine conteneva anche sei aule scolastiche, gli uffici del Comune, l'ufficio postale e l'ufficio telegrafico. L'opera esternamente si presenta in stile neoclassico, con balcone, finta loggia riparata da colonnine e orologio.\nFu ristrutturato una prima volta nel corso dei primi anni sessanta, mentre nel corso degli anni ottanta l'edificio \u00e8 stato ampliato e nei nuovi locali hanno trovato sede, per oltre un decennio, gli uffici del Distretto Sanitario della locale Ulss.\nL'ultimo radicale intervento sul palazzo \u00e8 stato eseguito tra il 2007 e il 2010, quando si \u00e8 proceduto ad un consolidamento strutturale dell'edificio, al rinnovo totale degli interni e all'aggiunta di alcuni ambienti sul retro. L'inaugurazione dopo il restauro \u00e8 avvenuta il 24 aprile 2010, mentre la prima seduta del Consiglio comunale nella sede rinnovata si \u00e8 tenuta il 26 maggio. La sala consiliare \u00e8 collocata al piano terra, a sinistra rispetto all'ingresso principale; la sala della giunta e l'ufficio del Sindaco sono invece al primo piano: la prima guarda sulla facciata posteriore, il secondo si affaccia su Piazza Aldo Moro e corrisponde al balcone sopra l'ingresso principale.\nNel 1985 \u00e8 stata inaugurata la nuova piazza comunale dedicata ad Aldo Moro completata dalla fontana e dalla scultura \"Olismo\" dedicata ai caduti e realizzata da Simon Benetton. Nel 2016 la fontana viene completamente rifatta e dedicata all'industriale Giuliano De Polo (1943-2004), storico presidente di Acqua Minerale San Benedetto dal 1970 alla morte.\nVille venete.\nVilla Soranzo Conestabile.\nIl pi\u00f9 interessante edificio di architettura civile del capoluogo \u00e8 senza dubbio Villa Soranzo Conestabile, costruita nel XVI secolo dalla Famiglia del doge Giovanni Soranzo e pi\u00f9 volte ampliata. Circondata da uno splendido parco, progettato nel 1838 dal veneziano Giuseppe Jappelli, all'interno conserva notevoli decorazioni ad affresco attribuiti alla scuola del Veronese ed un sontuoso scalone a tenaglia con colonne e lesene corinzie progettato a met\u00e0 Settecento all'architetto Andrea Zorzi, il quale confer\u00ec all'intero complesso uno stile ispirato al nascente neoclassicismo. Nel succitato parco della villa, si possono trovare esemplari secolari di magnolie, tigli, ippocastani, querce, un vasto prato all'inglese, un laghetto e la grotta contenente la ghiacciaia.\nVilla Dolfin.\nLungo la strada regionale che conduce verso Castelfranco Veneto, all'altezza di via Milano, sorge Villa Dolfin - De Ferrari, elegante costruzione del XVII secolo con interni riccamente decorati con stucchi, affreschi, soffitti alla sansovina e caminetti in pietra. \u00c8 abbellita anche da un elegante oratorio dedicato a San Gaetano da Thiene, cui \u00e8 dedicata la pala attribuita a Gregorio Lazzarini. La villa \u00e8 privata.\nVilla Orsini.\nProprio in centro, invece, sorge Villa Orsini, gi\u00e0 sede dei Carabinieri, delle Scuole medie e della biblioteca comunale, oggi adibita ad usi culturali (mostre, convegni, scuola di musica, ecc.). La disposizione delle stanze interne \u00e8 quella tipica della villa veneta, con due saloni centrali collegati dalla scala e le stanze laterali che si affacciano su di essi. Il soffitto della scala, il salone centrale e alcune stanze del piano nobile sono decorate con interessanti affreschi allegorici di scuola tiepolesca. Sul retro si trova il cortile, anch'esso di propriet\u00e0 comunale.\nAltre ville.\nAltri edifici di valore storico presenti nel capoluogo sono Villa Barbiero, semplice edificio del XVII secolo e Villa Tombacco, di origini cinquecentesche. Di fronte al Palazzo municipale, lungo via Roma, l'antica via del Borgo, sorge lo scarlatto Palazzo Zardo, un tempo residenza invernale dei Soranzo e quindi, a partire dal periodo del Regno Lombardo-Veneto sino alla costruzione dell'attuale, prima sede del Municipio di Scorz\u00e8.\nI mulini lungo il Dese.\nLa Repubblica di Venezia, sempre molto attenta alla gestione dell'idrografia del suo entroterra, costru\u00ec lungo il tratto scorzetano del Dese ben quattro mulini, tre nel capoluogo e uno nella frazione di Cappella.\nI tre edifici in questione sono il mulino Todori, che si trova nelle vicinanze dell'area verde di propriet\u00e0 comunale denominata \"Oasi Todori\", il mulino Pamio ora Michieletto, in via Canove, e il Mulino Bonotto, che ora ospita ora una struttura alberghiera.\nAree naturali.\nOasi Todori.\nA partire dal 2006 a Scorz\u00e8 \u00e8 stata istituita un'ampia area naturale detta Oasi Todori, che si estende per circa ventimila\u00a0m\u00b2, ricca di vegetazione e fauna locale. Si sviluppa attorno all'omonimo mulino ed \u00e8 caratterizzata dalla presenza delle acque del fiume Dese e dei suoi affluenti. Oltre che area verde a disposizione della cittadinanza a pochi passi dal centro abitato, quindi ideale per attivit\u00e0 ricreative di vario genere, essa \u00e8 anche sede di importanti attivit\u00e0 didattiche che vedono impegnate le istituzioni scolastiche locali per sensibilizzare i giovani riguardo alle tematiche ambientali.\nPercorso dei Quattro Mulini.\nDal 2014 dall\u2019oasi Todori ha inizio un suggestivo percorso ciclopedonale lungo l'argine del Dese che attualmente (2019) conduce fino al mulino di Cappella, e per ci\u00f2 \u00e8 stato denominato \"Percorso dei Quattro Mulini\". Il progetto, per ora realizzato solo nel primo e secondo stralcio, prevede che il percorso raggiunga il parco del Laghetti di Martellago.\nSociet\u00e0.\nEvoluzione demografica.\nL'ISTAT suddivide il territorio comunale nelle seguenti localit\u00e0 abitate (vi \u00e8 riportata anche la popolazione durante il censimento del 2001):\nEtnie e minoranze straniere.\nAl 31 dicembre 2015 gli stranieri residenti nel comune sono , ovvero il 7,78% della popolazione. Di seguito sono riportati i gruppi pi\u00f9 consistenti:\nLingue e dialetti.\nNel territorio di Scorz\u00e8, come tutto il Miranese, si parla un veneto di tipo basso-trevigiano, caratterizzato da notevoli influenze veneziane. Tuttavia, a causa alla posizione al confine tra le province di Venezia, Padova e Treviso e alla dispersione geografica delle frazioni, si possono ancora notare alcune differenze dialettali tra un paese e l'altro.\nCos\u00ec Peseggia e Gardigiano, localizzate all'estremit\u00e0 orientale del territorio e recentemente interessate da un flusso migratorio da Venezia, si caratterizzano per una parlata simile al veneziano. Il capoluogo e Cappella, poste invece dalla parte opposta, presentano peculiarit\u00e0 che rimandano al dialetto padovano. A Rio San Martino, rivolta a nord, si parla un idioma pi\u00f9 vicino al trevigiano.\nReligione.\nUna parte della popolazione scorzetana professa la religione Cattolica. Attualmente, l'intero territorio comunale, suddiviso in cinque parrocchie, corrispondenti ai cinque paesi che lo compongono, si trova soggetto alla Diocesi di Treviso, all'interno del vicariato di Noale. Storicamente, la chiesa di Scorz\u00e8 dedicata a san Benedetto abate era una dipendenza della pieve di Trebaseleghe. Rispettivamente le altre parrocchie sono antiche dipendenze delle pievi di Zero Branco per Rio San Martino, Martellago per Peseggia e Cappella e dell'abbazia di Santa Maria Assunta di Mogliano Veneto per Gardigiano. La chiesa di Scorz\u00e8 \u00e8 dedicata anche alla Madonna della Salute, mentre per quanto riguarda gli altri paesi i Santi patroni sono: san Giovanni Battista per Cappella, san Donato d'Arezzo per Gardigiano, san Nicola di Bari per Peseggia e San Martino di Tours per Rio San Martino.\nVarie minoranze religiose sono presenti soprattutto presso la popolazione straniera immigrata negli ultimi decenni, in particolare si riscontrano cristiani ortodossi e musulmani, senza per\u00f2 che vi siano centri di preghiera nel territorio scorzetano.\nCultura.\nIstruzione.\nScuole.\nLe scuole statali di Scorz\u00e8 sono riunite nei due istituti comprensivi \"G. Galilei\" e \"A. Martini\". Il primo ha sede nel capoluogo e riguarda una scuola dell'infanzia, due scuole primarie e una scuola secondaria di primo grado, distribuite tra Scorz\u00e8 stessa e Rio San Martino. L'altro si trova a Peseggia e comprende una scuola dell'infanzia (a Gardigiano), tre scuole primarie e una scuola secondaria di primo grado poste nelle altre frazioni. Una nuova scuola dell'infanzia, ricadente sotto quest'ultimo Istituto, \u00e8 in costruzione a Cappella.\nSi contano inoltre tre scuole dell'infanzia gestite da istituti religiosi a Scorz\u00e8, Peseggia e Rio San Martino.\nBiblioteca.\nLa Biblioteca Comunale \"A. Stangherlin\" di Scorz\u00e8 fu fondata nel 1979 e fa parte del Sistema bibliotecario Provinciale di Venezia. Ha sede in Via dei Soranzo, dietro Villa Soranzo Conestabile, e vanta un patrimonio di circa 47.000 volumi, di cui 10.000 nella sede distaccata di Peseggia. Nella collezione sono compresi 1.300 Compact Disc musicali e circa 200 dischi in vinile di musica classica, provenienti dalla donazione \"Gino Novello\". Il 3 dicembre 2011 la biblioteca \u00e8 stata intitolata allo storico scorzetano Antonio Stangherlin, scomparso nel 2000.\nTeatro.\nPresso via Cercariolo si trova il Teatro Comunale \"Elios-Ald\u00f2\", costruito subito dopo la seconda guerra mondiale e pi\u00f9 volte ristrutturato, che ospita ogni anno la prestigiosa Stagione Teatrale di Scorz\u00e8. Il Teatro \u00e8 sede anche di altri eventi importanti sia di carattere ricreativo che sociale. Ospita anche iniziative di incontro dei giovani delle scuole col mondo teatrale e dal 2001 una interessante rassegna di teatro amatoriale.\nCucina.\nEssendo, oltre che un importante centro industriale, anche un importante territorio agricolo, diffusa \u00e8 la coltivazione di colture di pregio e di ortaggi tipici, in vari modi valorizzati da iniziative e manifestazioni locali. In particolare da ricordare le coltivazioni I.G.P. del radicchio rosso di Treviso e dell'asparago bianco di Badoere, mentre il \"biso\" di Peseggia ha ottenuto nel 2010 la De.Co. con la registrazione della ricetta tipico piatto dei \"Risi e Bisi\".\nEventi.\nCarnevale.\nRicco di attivit\u00e0 che coinvolgono il centro del capoluogo nei giorni del Carnevale, in particolare la domenica si segnalano l'originale partita a carte con i figuranti e la ricca lotteria.\nSagra di San Benedetto Abate.\nSi svolge nel mese di luglio presso il campo sportivo parrocchiale, dove ha sede anche lo stand gastronomico e la pesca di beneficenza. Molti gli eventi in programma: il palio dei rioni (tornei di calcio, pallavolo e calcetto balilla), concerti, show live con cabarettisti, musical e altro (es. raduno dei motociclisti).\nFesta dello Sport.\nOrganizzata dall'\"Associazione Dilettantistica Centro Sportivo Libertas Scorz\u00e8\", si tiene durante il mese di agosto e prevede varie manifestazioni sportive, intrattenimenti e manifestazioni culturali e stand gastronomici.\nRally Citt\u00e0 di Scorz\u00e8.\nCorsa Automobilistica organizzata dalla \"Scorz\u00e8 Corse\" nella terza settimana di agosto. Dopo le prime edizioni \"amatoriali\" a cavallo tra gli anni settanta e ottanta e le sei edizioni (dal 1991 al 1993 e dal 2007 al 2009) in versione Rallysprint, dal 2010 diventa Internazionale.\nGeografia antropica.\nUrbanistica.\nDopo la distruzione del castello lungo il Dese, come gi\u00e0 detto, il paese inizi\u00f2 a svilupparsi attorno alla chiesa, formando quello che in passato era detto \"il Borgo\". La posizione non era casuale, trovandosi all'incrocio tra le strade Noalese (per Treviso o per Padova) e Castellana (per Venezia o per Castelfranco). Presso questo nucleo andarono a concentrarsi le strutture pi\u00f9 importanti: sin dal 1526 si ha notizia di una stazione di posta e di un albergo localizzati lungo la strada mentre, nei pressi della chiesa, sorgeva l'ospedale santa Lucia, attivo dal XVI secolo al 1792. Per il resto, il centro era quasi completamente propriet\u00e0 dei Soranzo, patrizi veneziani che possedevano la grande villa lungo la Castellana, Palazzo Zardo e altre costruzioni di fronte alla chiesa. La gran parte della popolazione, in ogni caso, viveva sparsa nella campagna. In epoca di dominazione austriaca venne costruita la via \"Drizzagno\", per collegare direttamente Scorz\u00e8 a Zero, mentre bisogner\u00e0 attendere il secondo dopoguerra per vedere l'attuale via Cercariolo. Entro quest'area ebbe inizio il moderno sviluppo urbanistico di Scorz\u00e8, caratterizzato da una generale mancanza di razionalit\u00e0: gli edifici sono irregolari e, tra loro, senza soluzione di continuit\u00e0, manca una vera e propria piazza, una strada porticata; assente, generalmente, qualsiasi gusto estetico. Oltre a ci\u00f2, il notevole traffico, anche pesante, che attanaglia il centro storico contribuisce a rendere ancor meno vivibile Scorz\u00e8. Tuttavia, mentre da un lato le nuove infrastrutture in previsione promettono di risolvere la difficile situazione viabilistica, dall'altro sono in progetto anche interventi atti a riqualificare la zona tra l'Arcipretale e il Municipio che potranno migliorare la vivibilit\u00e0 del centro del capoluogo.\nSuddivisioni storiche.\nDurante il dominio veneziano, il territorio dell'attuale comune di Scorz\u00e8 fu partito tra le \"podestarie\" di Noale e Treviso. In particolare, alla prima apparteneva Scorz\u00e8 paese (divisa nei comuni di Guizza, Levada e Fosse) alla seconda Peseggia e Cappella e all'ultima Rio San Martino (quartiere \"Mestrina di sopra\", divisa tra i comuni di Chiesa, Gallese, di Mezzo, di Sopra e Sarmazza) e Gardigiano (\"Mestrina di Sotto\").\nEconomia.\nAgricoltura.\nAncora molto presente nel territorio comunale \u00e8 l'attivit\u00e0 agricola, in particolare per quanto riguarda la produzione di prodotti di pregio e di agricoltura biologica. Infatti, Scorz\u00e8 si trova in zona I.G.P. per quanto riguarda la coltivazione del radicchio rosso di Treviso e dell'asparago bianco di Badoere, mentre nel 2010 il \"biso\" di Peseggia ha ottenuto la De.Co. da parte del Comune. Il V censimento dell'Agricoltura condotto dall'ISTAT nel 2000 rilevava 933 aziende agricole, delle quali 548 con allevamenti. I capi erano 27.159, ripartiti tra bovini (4.608), suini (2.473), ovini, (12). caprini (42), equini (105) e avicoli (19.919).\nIndustria.\nA partire dal secondo dopoguerra, Scorz\u00e8 ha conosciuto un notevole sviluppo industriale. Nel territorio comunale sono presenti diverse importanti attivit\u00e0 produttive, quali l'Acqua Minerale San Benedetto o l'Aprilia, nonch\u00e9 tutta una serie di piccole e medie imprese, complessivamente circa 600 aziende artigiane, che, in questa fase storica, stanno affrontando un periodo di straordinaria crisi, con pesanti conseguenze per la situazione occupazionale.\nInfrastrutture e trasporti.\nStrade.\nIl territorio comunale \u00e8 caratterizzato dalla presenza di numerose importanti arterie stradali e autostradali:\nIn particolare, il capoluogo sorge all'incrocio tra due importanti direttrici viarie:\nSempre dal capoluogo partono anche le seguenti strade provinciali:\nFerrovie.\nNel comune di Noale, lungo la linea ferroviaria Trento-Venezia \u00e8 situata la stazione di Noale-Scorz\u00e8, a tre binari, dove fermano tutti i treni che transitano per quella tratta e che sar\u00e0 interessata dal servizio della linea 6 del Sistema Ferroviario Metropolitano Regionale.\nUn'altra stazione, vicina alle frazioni di Gardigiano e Peseggia, \u00e8 quella di Mogliano Veneto.\nAeroporti.\nLa vicinanza con l'autostrada A4 permette di raggiungere con facilit\u00e0 l'Aeroporto Marco Polo di Venezia. Dista circa 15\u00a0km l'Aeroporto Antonio Canova di Treviso, che si trova lungo la Strada Regionale 515 \"Noalese\".\nMobilit\u00e0 urbana ed extraurbana.\nIl capoluogo \u00e8 ben collegato e servito dal trasporto pubblico su gomma:\nLa rete delle piste ciclabili collega il capoluogo con le frazioni di Cappella-Peseggia-Gardigiano e Rio San Martino, oltre che con i comuni confinanti di Martellago, Trebaseleghe, Mogliano Veneto e, prossimamente (2019), Zero Branco.\nAmministrazione.\nVariazioni territoriali.\nIl 14 settembre 2012 il consiglio comunale di Scorz\u00e8 ha votato un ordine del giorno con cui decide di non aderire alla costituenda citt\u00e0 metropolitana di Venezia chiedendo conseguentemente di entrare a far parte della vicina provincia di Treviso, come previsto dall'art. 133 della Costituzione.\nSport.\nAssociazioni sportive.\nL'attivit\u00e0 associazionistica sportiva a Scorz\u00e8 \u00e8 da sempre tradizionalmente molto vivace.\nCalcio.\nCalcio a 11\nPer quanto riguarda il calcio \u00e8 attiva l'\"A.S.D. Sporting Scorz\u00e8-Peseggia\", i cui colori sociali sono l'arancio e il nero. Attualmente la prima squadra milita nel girone N veneziano di 1\u00aa categoria, mentre pi\u00f9 soddisfazioni provengono dai risultati del settore giovanile.\nNel campionato di 2\u00aa Categoria milita l\"'U.S. Rio San Martino 1978\" altra realt\u00e0 di spicco soprattutto nel settore giovanile che gioca abitualmente nel campo comunale di Rio San Martino. I colori sociali sono il rosso e il bianco.\nCalcio a 5\nA Peseggia ha sede l'ASD PSJ Venezia (PSJ sono le consonanti del toponimo veneto \"Peseja\"), societ\u00e0 di calcio a 5 fondata nel 2007. Dopo tre stagioni disputate nei campionati del CSI, dal 2011 \u00e8 iscritta alla FIGC e milita in serie D. I colori sociali sono arancio-nero-verde in virt\u00f9 del passato sodalizio con il Venezia Calcio a 5. Partite e allenamenti si svolgono nella palestra comunale di Cappella.\nCiclismo.\nTra le istituzioni sportive pi\u00f9 prestigiose \u00e8 da menzionare il \"Club Ciclistico Fonte San Benedetto\" nato nel 1906 e campione d'Italia per diversi anni, con la sua costola motorizzata costituita dal Club Motociclistico nato nel 1928.\nAltri sport.\nSi segnala in particolare l'associazione dilettantistica \"Centro Sportivo Libertas Scorz\u00e8\", fondata nel 1981 e tuttora attiva nel ciclismo, atletica, pallavolo e basket. Un'altra associazione sportiva di rilievo \u00e8 la \"TAF Scorz\u00e8\", squadra di tiro alla fune fondata nel 1975 e vincitrice di quarantasei Titoli italiani e venticinque Coppe Italia. Merita menzione la societ\u00e0 sportiva \"Auxe\" che opera nel Kick Boxing e pu\u00f2 vantare alcuni titoli mondiali conquistati anche grazie ad atleti scorzetani.\nImpianti sportivi.\nStadio comunale.\nLo Stadio comunale di Scorz\u00e8 fu costruito verso la fine degli anni sessanta su progetto dell'ing. Franco Pascoli di Treviso e pi\u00f9 volte riammodernato. All'epoca, cost\u00f2 all'amministrazione comunale 110 milioni di lire.\nHa una capienza di circa 1500 posti, di cui 500 coperti. \u00c8 circondato dalla pista per l'atletica leggera, mentre del complesso fanno parte un bocciodromo e alcuni campi da tennis."}
{"id": "34625", "revid": "74801", "url": "https://it.wikipedia.org/wiki?curid=34625", "title": "Stra", "text": "Stra \u00e8 un comune italiano di abitanti della citt\u00e0 metropolitana di Venezia in Veneto.\nEsteso lungo la Riviera del Brenta, e per questo caratterizzato dalla presenza di numerose ville venete (fra tutte spicca villa Pisani), Stra \u00e8 noto anche a livello economico per la presenza di numerosi calzaturifici.\nGeografia fisica.\nStra si estende su una superficie di ed \u00e8 composto di tre centri abitati: Stra (capoluogo), San Pietro e Paluello. Il territorio del comune si estende per la maggior parte (San Pietro e Paluello) lungo la riva destra del Naviglio del Brenta, solo una piccola parte, cio\u00e8 il capoluogo, \u00e8 situata sulla sponda sinistra.\nI confini del comune, alquanto irregolari, seguono in parte l'antico corso del fiume Brenta prima che questo, nel 1857, venisse deviato. Cos\u00ec subito a ponente della piazza del capoluogo si estende Noventa Padovana (e in particolare la localit\u00e0 Oltrebrenta), Vigonovo si incunea tra Stra e San Pietro, mentre Fiesso d'Artico si estende al di l\u00e0 del limite nordorientale del parco di villa Pisani.\nStoria.\nEt\u00e0 romana.\nIl toponimo deriva chiaramente dal latino \"str\u0101ta\", \"strada lastricata\", come toponimo documentato fino dall'anno 1105; originariamente tale nome definiva la zona dell'attuale San Pietro, in seguito esteso all'intero territorio (nel medioevo e in tutta l'et\u00e0 moderna il nome dell'attuale Stra era \"Fossolovara\", interpretabile come \"fosso dei lupi\" o in alternativa come ). In epoca romana, infatti, la zona era attraversata dalla strada militare Emilia-Altinate, costruita dal console Marco Aurelio Lepido per congiungere Padova ad Altino ed Aquileia. Allora il territorio di Stra doveva essere centuriato e quindi predominavano le attivit\u00e0 agricole.\nMedioevo.\nNel medioevo Stra sub\u00ec gravi danni a causa delle varie invasioni barbariche, poi dal XVI secolo la storia del paese si leg\u00f2 a quella di Padova e coinvolta nelle numerose guerre con la vicina Venezia; le dispute vertevano su questioni di confine e sui diritti vantati sulle acque del Brenta. Stra venne quindi dominata dagli Ezzelini ed in seguito pass\u00f2 sotto la signoria di Milano per effetto del trattato fra Venezia e i Visconti. Stra venne sottratta alla dominazione viscontea dai padovani, condotti da Francesco da Carrara.\nDominio veneziano.\nNel XVI secolo, finita la guerra della Lega di Cambrai, Stra divenne a tutti gli effetti territorio veneziano. La sua posizione e la sua propensione all'agricoltura resero Stra una localit\u00e0 ideale per i soggiorni dei nobili della Serenissima, che edificarono lungo la Riviera del Brenta le ville pi\u00f9 belle: di importanza nazionale la grandiosa Villa Pisani, magnifica e regale costruzione settecentesca, eretta su progetto di Girolamo Frigimelica e poi rivista da Francesco Maria Preti. La villa, finemente affrescata da Giambattista e Giandomenico Tiepolo e da Mengozzi Colonna, rappresenta uno dei maggiori patrimoni architettonici italiani.\nEt\u00e0 contemporanea.\nIl 14 giugno 1934 Stra fu il palcoscenico del primo incontro nella storia tra il leader fascista Benito Mussolini ed il capo del partito nazista tedesco Adolf Hitler, svoltosi presso Villa Pisani.\nSimboli.\nLo stemma del comune di Stra \u00e8 stato concesso con regio decreto del 23 giugno 1927.\nCultura.\nMusei.\nA Stra sono presenti il museo Rossimoda della calzatura e il Museo Nazionale di Villa Pisani.\nInfrastrutture e trasporti.\nIl servizio pubblico di collegamento con Padova e Venezia \u00e8 svolto con autocorse ACTV.\nFra il 1885 e il 1954 nella cittadina fu presente inoltre una stazione della tranvia Padova-Malcontenta-Fusina, gestita dalla Societ\u00e0 delle Guidovie Centrali Venete (gruppo Societ\u00e0 Veneta) che assieme al Brenta stesso dava origine ad un sistema di trasporti integrato a ricordo del quale permane il toponimo \"via della Stazione\"."}
{"id": "34626", "revid": "322321", "url": "https://it.wikipedia.org/wiki?curid=34626", "title": "Teglio Veneto", "text": "Teglio Veneto (\"Tei\" in friulano, \"Tejo\" in veneto) \u00e8 un comune italiano di abitanti della citt\u00e0 metropolitana di Venezia in Veneto.\nStoria.\nL'etimologia del nome deriva dal tiglio, albero un tempo molto diffuso nel territorio.\nSulle sue origini storiche ci sono dei pareri discordanti da parte degli studiosi. Taluni lo ritenevano dimora dei lavoratori del legno, per altri invece il territorio era collocato in una centuriazione, vale a dire una suddivisione in appezzamenti di terreno da cedere ai soldati romani al termine della loro carriera.\nLe prime citazioni ufficiali di questa localit\u00e0 (\"Villam de Tileo\" e \"Plebem de Tileo\") avvengono nella bolla papale concessa da Urbano III al vescovo di Concordia Sagittaria Gionata, nell'anno 1186/1187. Viene dunque concesso il riconoscimento della giurisdizione temporale e spirituale su gran parte del Friuli occidentale. Una seconda citazione, stavolta come \"Ecclesiam de Tileo\", risale al 1191, quando al Capitolo cattedrale di Concordia vengono assicurate le rendite della pieve di Teglio da parte dell'allora vescovo Romolo.\nL'allora unica chiesa del paese, dedicata a San Giorgio Martire, era di probabile fondazione alto-medievale.\nNonostante Teglio venisse alla fine del XII secolo definita pieve, il villaggio doveva comunque gi\u00e0 essere molto sviluppato. I ritrovamenti suggeriscono infatti che l'insediamento doveva essere presente gi\u00e0 nei primi secoli dell'era cristiana.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono 148, ovvero il 6,48% della popolazione. Di seguito sono riportati i gruppi pi\u00f9 consistenti:\nLingue e dialetti.\nA Teglio Veneto, accanto alla lingua italiana, la popolazione utilizza la lingua friulana. Il comune rientra infatti in quello che un tempo era il mandamento di Portogruaro e ha antichi legami culturali e linguistici con il Friuli. In base alla delibera 21 dicembre 2006, n. 120 del Consiglio provinciale di Venezia si riconosce e si tutela ufficialmente il friulano come lingua minoritaria e storica e il comune pu\u00f2 quindi essere inserito nell'ambito territoriale di tutela della lingua friulana ai fini della applicazione della legge 482/99. La lingua friulana che si parla a Teglio Veneto rientra fra le varianti del friulano occidentale. Diffuso anche il dialetto veneto.\nAmministrazione.\nAltre informazioni amministrative.\nNel comune di Teglio, il 26 e 27 marzo 2006, contemporaneamente ai comuni limitrofi di Pramaggiore, Cinto Caomaggiore e Gruaro si \u00e8 tenuto un referendum (vedi progetti di distacco-aggregazione di comuni) per chiedere alla popolazione di far parte integrante della regione Friuli Venezia Giulia. Nonostante sia molto consistente la parte di cittadinanza favorevole al passaggio alla regione Friuli Venezia Giulia, questa \u00e8 comunque minoritaria. Infatti il risultato del referendum \u00e8 stato negativo a causa del mancato raggiungimento del quorum previsto per legge, in parte anche dovuto all'assenza dei cittadini iscritti all'A.I.R.E. (anagrafe degli italiani residenti all'estero).\nIl comune di Teglio Veneto ed il comune di Fossalta di Portogruaro hanno formato l'unione di comuni denominata Unione Fossalta Teglio al fine del coordinamento dell'erogazione dei servizi sociali, della polizia urbana e di altri servizi di competenza comunale.\nInfrastrutture e trasporti.\nStrade.\nNel territorio di Teglio Veneto, oltre all'insieme delle varie strade provinciali, passa vicino alla frazione di Cintello la SR463. \nFerrovie.\nIl comune \u00e8 attraversato dalla Ferrovia Casarsa-Portogruaro, dove si trova sempre nella frazione di Cintello una fermata ferroviaria."}
{"id": "34627", "revid": "322321", "url": "https://it.wikipedia.org/wiki?curid=34627", "title": "Torre di Mosto", "text": "Torre di Mosto (\"Tore de Mosto\" in veneto) \u00e8 un comune italiano di abitanti della citt\u00e0 metropolitana di Venezia in Veneto.\nStoria.\nPeriodo romano.\nIn epoca romana il territorio di Torre di Mosto era quasi totalmente paludoso, in quanto vi si estendeva un sistema di acquitrini, che metteva in comunicazione le lagune di Venezia e di Caorle. Lungo il limitare delle lagune transitava la strada consolare via Annia, costruita nel 131 a.C. per collegare Roma ad Aquileia.\nAttorno al V secolo, nel periodo delle invasioni barbariche, fu costruita lungo il Livenza una torre difensiva, dalla quale il paese prese il nome.\nMedioevo e epoca veneziana.\nFu proprio la discesa dei longobardi a determinare la fuga degli abitanti da Oderzo verso le pi\u00f9 sicure lagune. In questo periodo fu fondata Heraclia (presso l'attuale Cittanova di Eraclea), uno dei pi\u00f9 importanti centri dell'antico Ducato di Venezia.\nGi\u00e0 qualche secolo pi\u00f9 tardi Heraclia cominci\u00f2 a decadere, sia per le continue esondazioni di Piave e Livenza, sia per l'ascesa della nascente Venezia. In questo periodo si and\u00f2 a formare Torre, un piccolo borgo di contadini nei pressi del fortilizio romano dove gi\u00e0 esisteva un'antica cappella dedicata a san Martino di Tours.\nNel 1411 il villaggio e la torre furono distrutti durante l'invasione degli Ungari. Vennero per\u00f2 ricostruiti su iniziativa dei patrizi da Mosto, da cui il paese trasse la specifica.\nNel periodo successivo, tuttavia, Torre di Mosto rimase un povero villaggio rurale ai margini delle paludi. La popolazione conduceva un'economia di sussistenza, duramente provata dalla malaria e dalle inondazioni del Livenza.\nEpoca contemporanea.\nFu solo con l'arrivo degli Austriaci, nel 1815, che si diede avvio alla sistemazione del territorio, con la messa in sicurezza degli argini e lo sviluppo della navigazione fluviale. Con l'avvento del Regno d'Italia furono attuate le opere di bonifica, iniziate nel 1871 e completate nel primo dopoguerra.\nI lavori restituirono all'agricoltura pi\u00f9 di tremila ettari di terreno, creando lavoro e prosperit\u00e0. Ma nel secondo dopoguerra la meccanizzazione agricola provoc\u00f2 una riduzione della manodopera e un'emorragia di abitanti. A partire dagli anni 1970, con lo sviluppo dell'industria e dei servizi, la popolazione \u00e8 tornata a crescere.\nAmministrazione.\nSul sito del Ministero dell'Interno sono disponibili i dati di tutte le elezioni amministrative di Torre di Mosto dal 1985."}
{"id": "34632", "revid": "125515263", "url": "https://it.wikipedia.org/wiki?curid=34632", "title": "Aiello del Friuli", "text": "Aiello del Friuli (\"Dael\" in friulano) \u00e8 un comune italiano di abitanti in Friuli-Venezia Giulia.\nGeografia fisica.\nSituato nella bassa pianura friulana, dista circa 30\u00a0km da Udine, 29\u00a0km da Gorizia e circa 57\u00a0km da Trieste. Il territorio \u00e8 pianeggiante, con un'altitudine che varia da 10 ai 23 , con un valore medio di 17-18 metri nel centro di Aiello.\nAccanto al capoluogo di Aiello \u00e8 presente un'unica frazione, Joannis (\"U\u00e0nis\") che, fino al 1927, costituiva comune autonomo, oltre alle localit\u00e0 di Novacco (\"Nauac\") e Uttano (\"Ut\u00e0n\").\n\u00c8 facilmente raggiungibile dall'autostrada A4 Venezia-Trieste (che passa per il territorio comunale) per mezzo dell'uscita di Palmanova, distante circa 7\u00a0km. A 7\u00a0km si trova anche l'altro centro maggiore della zona, Cervignano del Friuli, con la stazione ferroviaria sulla linea ferroviaria Venezia-Trieste.\nStoria.\nSito in una zona abitata gi\u00e0 in tempi protostorici (testimoniati dal Castelliere dell'et\u00e0 del bronzo di localit\u00e0 Novacco), il paese deriva probabilmente il proprio nome dalla parola latina \"agellum\" che significa poderetto, piccolo campo, o secondo altre opinioni, da \"sacellum\", ossia piccolo luogo sacro. Ci\u00f2 testimonia una origine romana, risalente probabilmente ai decenni successivi alla fondazione di Aquileia (181 a.C.), anche se le prime notizie accertate sul paese risalgono al 13 dicembre 1202.\nDopo aver fatto parte della Repubblica di Venezia (1420-1516), dal 1516 al 1918 il paese fece parte, assieme ai comuni del mandamento di Cervignano del Friuli dell'Impero Asburgico come parte della Contea Principesca di Gorizia e Gradisca, a ricordo di quel periodo si possono ancora ammirare le imponenti ville nobiliari di quelli che furono in epoca imperiale i proprietari terrieri dei territori di Aiello e nelle vie centrali le piccole casette adibite alla servit\u00f9 della gleba.\nCon la fine della prima guerra mondiale il paese pass\u00f2 definitivamente all'Italia, insieme alle \"terre irredente\" di Trento e Trieste.\nUn piccolo ricordo di questo passato \u00e8 dato dal fatto che Aiello assieme tutti i paesi della zona circostante fa parte dell'arcidiocesi di Gorizia anzich\u00e9 di quella di Udine; anche per questo motivo sono state lanciate in passato proposte di trasferire i comuni di questa zona alla Provincia di Gorizia, cos\u00ec da ripristinare i legami storici con tali zone, come fino al 1923, anno nel quale il Comune di Aiello pass\u00f2 alla provincia di Udine. \u00c8 importante ricordare come il comune di Aiello del Friuli comprenda attualmente, dopo la fusione avvenuta nella seconda met\u00e0 degli anni '20, anche la frazione di Joannis, un abitato di circa 650 abitanti che fino ad allora risultava comune a s\u00e9.\nSimboli.\nLo stemma del Comune di Aiello del Friuli \u00e8 stato riconosciuto con regio decreto del 6 maggio 1940.\nI quarti d'oro e d'azzurro rappresentano le pertinenze dell'antico gastaldato patriarcale di Aiello che aveva giurisdizione sulle quattro ville di Tapogliano, Crauglio, San Vito al Torre e Joannis. Lo scudetto rosso ricorda il sigillo in ceralacca dei gastaldi di Aiello che recava l'aquila romana circondata dall'iscrizione \"Castaldio Agelli\". Il fascio di spighe che l'aquila stringe tra gli artigli fa riferimento all'etimologia del toponimo: \"agellus\", \"piccolo campo\", attraverso il principale prodotto della terra, il grano.\nMonumenti e luoghi d'interesse.\nNegli ultimi tempi il paese \u00e8 anche diventato noto come il paese delle meridiane, per le numerose meridiane che sono state installate da un gruppo di appassionati sulle pareti di case ed edifici pubblici.\nSociet\u00e0.\nLingue e dialetti.\nAd Aiello del Friuli, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla ad Aiello del Friuli rientra fra le varianti appartenenti al friulano goriziano.\nEconomia ed industria.\nDal maggio 2008 Aiello del Friuli \u00e8 diventata meta di importanti flussi commerciali a seguito dell'apertura di un villaggio outlet, il Palmanova Outlet Village.\nCultura.\nAiello del Friuli \u00e8 spesso indicato, a livello dell'intera Regione Friuli-Venezia Giulia, come uno dei centri culturalmente pi\u00f9 vivaci e poliedrici, soprattutto per la qualit\u00e0, oltre che della quantit\u00e0, di iniziative culturali che si tengono sul suo territorio.\nMusei.\nSul territorio del Comune di Aiello del Friuli \u00e8 situato anche l'importante Museo della civilt\u00e0 contadina del Friuli imperiale, di propriet\u00e0 della Famiglia Formentini. Il museo conserva vestigia della vita agricola, e non solo, del mondo rurale della bassa pianura orientale, raccolte e catalogate negli anni fino a superare i 20.000 pezzi.\nEventi.\nIl patrono di Aiello \u00e8 Sant'Ulderico (\"San Dur\u00ec\") che si festeggia il 4 luglio.\nIl patrono di Joannis invece \u00e8 Sant'Agnese, che si festeggia la domenica successiva al 21 gennaio.\nLa festa pi\u00f9 importante del paese di Aiello \u00e8 la Fiera di San Carlo, che si tiene da pi\u00f9 di 200 anni nella prima domenica successiva al 4 novembre, mentre la principale festa di Joannis \u00e8 quella di Sant'Agnese, legata alla sua patrona.\nAd Aiello nell'ultima domenica di maggio dal 2001 si \u00e8 sviluppata la Festa delle Meridiane, in cui vengono presentate le nuove meridiane del paese. Altre tipiche ricorrenze del comune sono la Festa di San Domenico nel borgo dei Frati ad agosto e la Festa di Primavera, organizzata dalla locale sezione dei Donatori di Sangue nella prima domenica di maggio presso la localit\u00e0 di Novacco.\nEconomia.\nIn passato paese agricolo, ora il settore primario \u00e8 passato in secondo piano mentre c'\u00e8 stato un discreto sviluppo industriale legato in prevalenza al settore della sedia e ancora in corso; sono presenti due zone industriali-artigianali, situate tra la frazione di Joannis e il comune di Visco e ottimamente collegate all'autostrada A4.\nAmministrazione.\nDal 1945 a oggi.\nElezione indiretta del sindaco (1945-1993)\nElezione diretta del sindaco e del consiglio comunale (1993-oggi)\nSport.\nLa societ\u00e0 sportiva pi\u00f9 importante del paese \u00e8 la Societ\u00e0 Polisportiva Aiello (S.P.A), fondata nel 1918 e che il 17 maggio 2009 ha ottenuto la promozione in seconda categoria dopo 10 anni; all'inizio degli anni novanta raggiunse il campionato regionale di Promozione. Da ricordare un grande giocatore come Bruno Macuglia che ha giocato in svariate squadre come il Trivignano, il Bassano, il Mogliano Veneto, prima di diventare la bandiera della squadra locale.\nAltra societ\u00e0 storica \u00e8 quella dell'Aiello Basket, che non dispone di una squadra maggiore, ma ha avuto ottimi risultati.\nDi recente creazione \u00e8 la squadra di pallavolo femminile, l'Aiello Volley, che milita con buoni risultati nelle categorie regionali.\nAd Aiello \u00e8 anche presente una bocciofila, la Societ\u00e0 Bocciofila di Aiello, che organizza numerosi tornei e gare.\nNon va dimenticato il calcetto a 5 femminile, con le New Team of 7 Fighters, campionesse regionali nella stagione 2008-2009.\nDa diversi anni dalla citt\u00e0 parte e arriva il Giro del Friuli Femminile, nel 2009 \u00e8 stato dedicato alla categoria Donne \u00c9lite, che ha visto nella medesima edizione vincere Tatiana Guderzo, confermatasi un mese dopo Campionessa Mondiale su Strada. Il Giro \u00e8 organizzato dal locale Moser Club Aiello, che raccoglie i numerosi appassionati di questo sport del paese.\nAiello \u00e8 anche conosciuto per essere il paese in cui, il 26 settembre 1927, nacque Enzo Bearzot calciatore e famoso allenatore di calcio della nazionale italiana.\nImpianti sportivi.\nNel comune si trovano diversi impianti sportivi: il campo sportivo \"Arbeno Vrech\" e la palestra comunale sono ad Aiello, mentre una zona sportiva non ancora completamente terminata, che include un campo da calcio, due campi da tennis e un campo di basket \u00e8 situata a Joannis."}
{"id": "34633", "revid": "1516566", "url": "https://it.wikipedia.org/wiki?curid=34633", "title": "Ferrere", "text": "Ferrere (\"Frere\" in piemontese) \u00e8 un comune italiano di abitanti della provincia di Asti in Piemonte.\nGeografia fisica.\nTerritorio.\nFerrere \u00e8 attraversato da due rii che si uniscono in un punto preciso. La loro portata d'acqua \u00e8 scarsa e servono principalmente per far defluire le acque durante forti piogge. \u00c8 presente una valle in cui scorrono questi due fiumiciattoli e nel territorio sono presenti sette colline, che sono San Giuseppe (la pi\u00f9 alta), San Secondo (la pi\u00f9 grande), San Rocchetto, San Defendente, San Grato (detta anche Corsana), Sant'Antonio e infine c'\u00e8 la frazione Gherba anche se non \u00e8 una collina.\nStoria.\nFerrere, con il nome di \"Ferraria\", \u00e8 documentato per la prima volta nel 1034 tra le propriet\u00e0 dei conti di Pombia.\nNell'anno 1100 venne assegnato dal vescovo di Asti alla nobile famiglia dei Garretti, che vi edificarono un primo castello, poi semidistrutto e riedificato pi\u00f9 in alto e denominato Castelvecchio.\nCome altri comuni vicini, Ferrere sub\u00ec il dominio spagnolo e l'invasione francese. Nel 1630 il paese pat\u00ec una disastrosa inondazione e la popolazione venne decimata da un'epidemia di peste che colp\u00ec tutta l'Italia settentrionale. A causa di queste calamit\u00e0, molti abitanti si trasferirono sulle colline circostanti e vi si stabilirono definitivamente creando nuovi borghi tutt'oggi esistenti.\nTra il 1780 e il 1785, i Garretti fecero costruire una grande villa, a forma di castello ma senza fortificazioni, che venne chiamata Castelrosso. I conti furono signori di Ferrere fino al 1851 quando cedettero le loro propriet\u00e0 ai Gromis di Trana i quali, nel 1910, le vendettero a loro volta ad Emanuele Montalcini.\nMonumenti e luoghi d'interesse.\nIl borgo antico fa parte del sistema \"Castelli Aperti\" del Basso Piemonte: nella zona sorgevano infatti due castelli, il pi\u00f9 antico dei quali \u00e8 tuttora visibile; il secondo, chiamato Castelrosso, ha sub\u00ecto modifiche nel XVIII secolo ad opera di Filippo Castelli.\nUno dei castelli \u00e8 ora diventata la scuola elementare e la scuola materna. \u00c8 anche sede del municipio.\nIl Castelrosso si trova sulla collina San Defendente e dal 1910 fu propriet\u00e0 Emanuele Montalcini, zio paterno del Premio Nobel Rita Levi Montalcini la quale, pur essendo nata a Torino, trascorse buona parte della propria giovent\u00f9 in paese, ospite dello zio. L'edificio ha sub\u00ecto ulteriori opere di ristrutturazione qualche anno fa. Si trova vicino alla casa di riposo per anziani, che ha preso il nome proprio da questo castello.\nSociet\u00e0.\nTradizioni e folclore.\nFerrere \u00e8 conosciuta nei dintorni principalmente per le sue feste e tradizioni, come i presepi fatti ogni anno in ogni chiesetta di ognuna delle sette colline e per la tradizionale \"Fiera del Miele\", istituita nel 2014, che affianca il concorso \"Ferrere Miele\", il quale premia i migliori mieli del Piemonte. Per ben dieci anni Ferrere \u00e8 stata la prima sede del raduno nazionale di Citro\u00ebn 2CV organizzato dagli \"Zoccoli Duri\", a cui hanno partecipato equipaggi provenienti da tutta Italia.\nEconomia.\nFerrere possiede un'economia stabile prevalentemente commerciale ed agricola. Sono presenti una fonderia in cui vengono prodotti pezzi per camion e altre piccole imprese meccaniche; un salumificio artigianale e un'agrisalumeria, oltre a numerose cantine di vini. \u00c8 anche presente una cava di sabbia nella frazione Gherba, accessibile solo da Ferrere, ma la cava \u00e8 sul territorio comunale di Cisterna d'asti\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34635", "revid": "1516566", "url": "https://it.wikipedia.org/wiki?curid=34635", "title": "Fontanile", "text": "Fontanile (\"Fontanij\" in piemontese) \u00e8 un comune italiano di 551 abitanti della provincia di Asti in Piemonte.\nStoria.\nGli storici ritengono che il paese possa essere stato fondato tra il IV ed il V secolo, quando gli abitanti delle vallate furono costretti a ritirarsi il luoghi elevati per proteggersi dalle invasioni barbariche. Il nome del paese compare la prima volta in un documento che risale al 1042, ora conservato all'Archivio di Stato di Torino, in cui veniva citato come \"Fontinalis\". Tra il XII ed il XII secolo si trova invece \"Fontanellis\" e in un documento \"Fontanis\", ma a livello locale inizia ad essere usato il nome \"Fontanilis\", che compare inizialmente negli statuti di Mombaruzzo del 1337 ed in seguito in altri atti notarili. Nel passaggio dal latino all'italiano a \"Fontanilis\" si \u00e8 sostituito l'attuale Fontanile, che significa \"terra ricca di acque sorgive\".\nLa costruzione della Villa.\nNella prima met\u00e0 del X secolo il paese venne saccheggiato dai Saraceni e in seguito, dal 950, inizi\u00f2 la costruzione di un borgo fortificato che comprendeva un fossato e due ordini di mura difensive. L'ordine pi\u00f9 esterno era a forma rettangolare e aveva quattro torri difensive, che portavano il nome delle famiglie pi\u00f9 importanti di Fontanile. Queste mura erano inoltre munite di due porte con altrettanti ponti levatoi: Porta Soprana a Nord-Est e Porta San Giovanni Battista a Sud-Ovest. Fra le torri inizialmente presenti, solo quella Ansaldi esiste ancora oggi ed \u00e8 ben conservata, mentre di quelle Mussano, Ferrario e Fulco si \u00e8 preso traccia nel corso dei secoli. Accanto alla torre Ferrario si trovava un possente bastione con una torre quadrata: nel XV secolo era formata da due piani adibiti ad alloggio per i soldati e da una terrazza merlata, mentre le prigioni erano situate nel sottosuolo. La cinta di mura interne racchiudeva un quartiere chiamato \"Villa\" negli atti notarili del tempo. Il borgo fortificato era quindi diviso in tre parti: due parti laterali denominate Airali e una centrale. La parte centrale era in realt\u00e0 una casaforte di tre piani che sorgeva sull'attuale piazza San Giovanni Battista.\nIl basso medioevo ed il Cinquecento.\nDalla met\u00e0 del X secolo Fontanile faceva parte del Marchesato di Incisa che, dalla fine dell'XI secolo divenne parte del feudo del Marchese del Monferrato. Verso l'inizio del 1300 Fontanile ed altri cinque paesi (Mombaruzzo, Castelletto Molina, Quaranti, Maranzana e Casal Dagna) iniziarono a far riconoscere dal Marchese il diritto di auto gestirsi. Questo autonomia venne riconosciuta negli \"Statuti\" del 1337, documenti che regolavano la vita civile di ogni comunit\u00e0. Il Consorzio si sciolse all'inizio del Quattrocento, ma gli \"Statuti\" continuarono ad essere utilizzati fino al 1532. Il 23 marzo 1435 Fontanile pass\u00f2 allo Stato Sabaudo, sotto il re Amedeo VIII, ma gi\u00e0 nel 1437 torn\u00f2 a far parte del Marchesato del Monferrato. Nel 1532 il marchese Gian Giorgio del Monferrato approv\u00f2 dei nuovi \"Statuti\" che sostituivano quelli del 1337.\nIl 18 febbraio 1557, su disposizione della Duchessa di Mantova Margherita Paleologa, il Senato, organo giudiziario del Marchesato ed in seguito del Ducato del Monferrato venne trasferito da Acqui a Fontanile. Nel 1559 la stessa Duchessa concesse la possibilit\u00e0 di tenere il mercato settimanale di gioved\u00ec.\nNel 1558 il conte Michele Peretti divenne il sovrano del Marchesato d'Incisa. Egli tent\u00f2 di imporre vecchi diritti feudali e si attir\u00f2 a tal punto le antipatie della popolazione che i fontanilesi chiesero aiuto a Vincenzo I Gonzaga. Il Duca di Mantova, in cambio di un pagamento di duemila crosoni, cacci\u00f2 il marchese Peretti e lo sostitu\u00ec con i marchesi Bevilacqua nel 1606.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34637", "revid": "124625525", "url": "https://it.wikipedia.org/wiki?curid=34637", "title": "Grana (Italia)", "text": "Grana (\"Gran-a\" in piemontese) \u00e8 un comune italiano di 587 abitanti della provincia di Asti in Piemonte, il cui nome deriva probabilmente da quello dell'omonimo torrente.\nSociet\u00e0.\nEvoluzione demografica.\nIn cento anni la popolazione residente si \u00e8 ridotta a meno di un terzo di quella presente nell'anno 1911.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34638", "revid": "1516566", "url": "https://it.wikipedia.org/wiki?curid=34638", "title": "Castellania Coppi", "text": "Castellania Coppi (\"Castlan\u00ecain\" in dialetto tortonese, fino al 2019 Castellan\u00eca) \u00e8 un comune italiano di abitanti della provincia di Alessandria, in Piemonte, situato sulle colline alla destra orografica del torrente Scrivia.\n\u00c8 il paese natale di Fausto Coppi, considerato uno dei pi\u00f9 grandi ciclisti di tutti i tempi.\nCastellania Coppi \u00e8 ritornato comune autonomo nel 1947 (D.L.P. N. 966 del 20 agosto 1947) dopo essere stato per 19 anni unificato al vicino comune di Carezzano.\nGeografia fisica.\nIl comune ha una estensione territoriale di 7,21\u00a0km\u00b2. Il punto altimetricamente pi\u00f9 elevato \u00e8 il monte Campo Grande (505 m s.l.m.), rilievo dei Colli tortonesi, da cui nasce il torrente Ossona che dopo 35\u00a0km sfocia nello Scrivia presso Tortona.\nOrigini del nome.\nIl toponimo \"Castellania\" compare nei documenti solo dopo il XV secolo: secondo alcuni deriverebbe della presenza della fortezza di Sant'Alosio, mentre secondo altri deriverebbe dal nome gentilizio del capitano Castellino che spos\u00f2 l'ultima discendente dei Rampini, nobile famiglia tortonese feudataria di Sant'Alosio e delle terre limitrofe a partire da una data imprecisata dopo il 1400 e sino alla soppressione del feudalesimo.\nIl 25 marzo 2019, in occasione del centenario della nascita di Fausto Coppi, il Consiglio regionale del Piemonte ha approvato la proposta della Giunta regionale riguardante la modifica del nome del comune: \u00e8 stato aggiunto \"Coppi\" alla precedente denominazione \"Castellania\", sia per omaggiare il \"Campionissimo\" e suo fratello Serse, sia per i profondi legami del paese con la famiglia Coppi.\nSociet\u00e0.\nEvoluzione demografica.\nDal primo censimento, Castellania, ha perso circa l'80% della sua popolazione.\nCon i suoi soli 91 abitanti (anno 2013) \u00e8 il terzo comune meno popolato della provincia (dopo Carrega Ligure e Malvicino)\nTradizioni e folclore.\nNel comune si tengono due tradizionali sagre, in localit\u00e0 Sant'Alosio: una grigliata, il pomeriggio di Ferragosto ed una sagra dei \"Bolliti misti con salse\" nell'ultima domenica di agosto.\nCultura.\nEventi.\nOgni ultimo fine settimana di giugno si corre \"la mitica ciclostorica di Serse e Fausto Coppi\", una gara non competitiva con bici e abbigliamento d'epoca con partenza e arrivo a Castellania e quattro possibili percorsi che si snodano tra i Colli di Coppi fino a Volpedo, Tortona e Novi Ligure.\nAmministrazione.\nTabella relativa alle amministrazioni che si sono succedute.\nSport.\nIl 20 maggio 2017 Castellania ha ospitato la partenza della 14\u00aa tappa del 100\u00ba Giro d'Italia, conclusasi ad Oropa con la vittoria di Tom Dumoulin, risultato poi il vincitore finale di quell'edizione del Giro."}
{"id": "34640", "revid": "124707321", "url": "https://it.wikipedia.org/wiki?curid=34640", "title": "Artegna", "text": "Artegna (\"Dartigne\" in friulano) \u00e8 un comune italiano di abitanti in Friuli-Venezia Giulia.\nStoria.\nPare che il nome derivi da Ara Thenae, cio\u00e8 \"Altare di Diana\", dea della caccia degli antichi Romani.\nIl 6 maggio 1976 il comune fu devastato dal terremoto del Friuli, che provoc\u00f2 enormi crolli e danni.\nMonumenti e luoghi d'interesse.\nIl castello.\nIl castello, ricostruito dopo il terremoto del 1976, \u00e8 quanto resta del fortilizio che fino al XIV secolo occupava la sommit\u00e0 del colle, cingendolo con le sue mura. Appartiene al primitivo edificio \u2013 e forse al nucleo pi\u00f9 antico \u2013 la torre, cosiddetta \u201clongobarda\u201d, che era posta in prossimit\u00e0 della porta d'ingresso. Per il resto, l'edificio ha sub\u00ecto nel corso del tempo diversi rimaneggiamenti. Il castello ristrutturato da poco \u00e8 ovviamente visitabile.\nIl colle di San Martino.\nIl colle di San Martino \u00e8 un complesso monumentale di cui fanno parte anche la pieve e il castello.\nLa grande chiesa parrocchiale, Santa Maria Nascente, risale al 1829 ed \u00e8 opera di Pietro Schiavi. All'interno \u00e8 decorata con affreschi di Sebastiano Santi (soffitto, 1832), Leonardo Rigo (presbiterio, 1888-1892) e Aurelio Mariani (coro, 1930). In uno degli altari laterali, \u00e8 collocato un dipinto del pittore udinese Luigi Pletti, un San Domenico con notevoli arditezze cromatiche e luministiche. Sopra l'altare del SS. Crocifisso, \u201cun grande Crocifisso ligneo del XVI secolo, vicino ai modi di Giovanni Martini.\nChiesa parrocchiale.\nLa chiesa parrocchiale di Artegna \u00e8 dedicata a Santa Maria Nascente e risale al XIX secolo.\nChiesa di Santo Stefano.\nLa chiesetta sorge ai piedi del \"monte Faet\", poco al di sopra del \"borgo Clama\", che prende il suo nome da un'antica casata di Artegna.\nL'esistenza di una chiesa in Clama, intitolata a San Leonardo, \u00e8 attestata da un documento del 1281 (testamento di Federico di Prampero). La prima traccia documentale della dedicazione della chiesa a Santo Stefano risale al 1431.\nNel 1977, durante lavori di restauro successivi al terremoto del 1976 che colp\u00ec rovinosamente il Friuli, mentre si rimuove l'altare settecentesco, vengono rinvenute sette lastre di pietra risalenti all'Alto Medioevo, le quali probabilmente appartenevano alla chiesetta e che fanno presupporre che la fondazione dell'attuale Santo Stefano risalga almeno al periodo carolingio.\nChiesa di San Martino.\nLa chiesa, nelle sue forme attuali, risale al XVI secolo, a quando, cio\u00e8, gli arteniesi la ripararono dopo che il terremoto del 1511 l'ebbe rovinata.\nSociet\u00e0.\nEvoluzione demografica.\nTra gli stranieri maggiormente presenti nel comune ci sono: albanesi, serbi, croati, kosovari, romeni, filippini e ucraini.\nLingue e dialetti.\nAd Artegna, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla ad Artegna rientra fra le varianti appartenenti al friulano centro-orientale.\nEconomia.\nArtigianato.\nPer quanto riguarda l'artigianato, Artegna \u00e8 soprattutto rinomata per la produzione di ceramiche e di terrecotte."}
{"id": "34641", "revid": "124707330", "url": "https://it.wikipedia.org/wiki?curid=34641", "title": "Attimis", "text": "Attimis (\"Atimis\" in friulano, \"Ahten\" in sloveno) \u00e8 un comune italiano di abitanti del Friuli-Venezia Giulia.\nStoria.\n\u00c8 il luogo originario della nobile famiglia Attems, abitanti dei due castelli di Attimis, il castello superiore e quello inferiore, abbandonati nel 1511 a causa del sisma che colp\u00ec il territorio; in seguito venne eretta ai piedi di quest'ultimi una villa provvista di torri, incendiata dai tedeschi nel settembre 1944.\nSeconda guerra mondiale.\nDurante la seconda guerra mondiale il territorio del Comune di Attimis ed in particolare le localit\u00e0 di Forame, Porz\u00fbs, Racchiuso, Subit furono interessati dalle attivit\u00e0 della resistenza friulana con le operazioni delle unit\u00e0 partigiane Brigate Garibaldi e Brigate Osoppo.\nIl paese di Subit in particolare, gi\u00e0 dai giorni successivi alla capitolazione avvenuta l'8 settembre 1943, fu luogo di nascita di una delle prime \"bande\" di partigiani e nel novembre '43 fu sede di un reparto del 1\u00b0 Btg. Garibaldi-Friuli e successivamente del primo battaglione regolare della zona est della Brigata Osoppo, che poi diventer\u00e0 Divisione Osoppo.\nNel 1976 il comune fu devastato dal terremoto del Friuli, che provoc\u00f2 enormi crolli e danni soprattutto nelle frazioni montane, sconvolgendone l'aspetto originario.\nSociet\u00e0.\nLingue e dialetti.\nAd Attimis, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.\nSono presenti inoltre varianti locali della lingua slovena, riconducibili al pi\u00f9 ampio gruppo dialettale delle Valli del Torre, in ogni paese sono spesso chiamate dagli stessi parlanti \"po na\u0161en\" (traducibile con \"a modo nostro\"). Sono parlate soprattutto nelle frazioni di Forame/Malina, Subit/Subid e Porzus/Por\u010dinj, spesso accanto al friulano.\nGeografia antropica.\nFrazioni.\nRacchiuso/Ricl\u00fbs/Reklu\u017e.\nLa frazione \u00e8 situata a 190 m s.l.m., conta circa 500 abitanti ed \u00e8 costituita dal nucleo abitato principale e da due borghi separati: \"Partistagno (Borgo Faris)\" e \"Poiana\" (\"di Sopra\" e \"di Sotto\"). Un'ulteriore borgata, ormai disabitata e immersa nella vegetazione, si trova a nord-est del paese: \"Canalutto vecchia\". Di particolare interesse l'antica torre campanaria e la Chiesa di San Silvestro (Racchiuso) con la limitrofa cappella affrescata da Gian Paolo Thanner (1400 circa). Un km a nord-ovest la vallata \u00e8 dominata dal Castello di Partistagno, recentemente ristrutturato, con annessa la chiesa di Sant'Osvaldo. Nei boschi al di sopra del paese si trovano le grotte preistoriche del \"\u00c7iondar des Pag\u00e1nis\" e del \"Masari\u00e2t\". D'interesse anche l\"'Ancona di Car\u00fbl\", il Cristo di Poiana ed il monastero delle Clarisse a Partistagno. Ampia e ben segnalata la rete sentieristica. La frazione di Racchiuso \u00e8 situata sulla strada provinciale SR356, ed \u00e8 l\u2019ultimo paese posto su di essa appartenente al comune di Attimis, prima di arrivare a Faedis; \u00e8 inoltre collegato attraverso via Subida alla vicina Bellazoia, la quale dista 3\u00a0km dalla frazione pedemontana.\nSubit/Sub\u00eet/Subid.\nLa frazione di Subit (slov. Subid), posta ad un'altezza di 727 metri s.l.m alle pendici del monte Nagrad, \u00e8 situata sulle propaggini pi\u00f9 meridionali delle Prealpi Giulie, nella parte orientale della Provincia di Udine, conosciuta come Slavia Friulana, e offre una splendida vista su gran parte della pianura friulana, spaziando, nelle giornate limpide, fino al mare.\nL'origine dell'abitato \u00e8 da attribuirsi probabilmente tra il VII e il VIII secolo d.C quando nelle aree delle Valli del Torre e del Natisone incominciarono ad insediarsi le popolazioni di origine slava.\nLa seconda guerra mondiale tocc\u00f2 nel profondo e a pi\u00f9 riprese il paese di Subit, uno dei paesi pi\u00f9 attivi ed interessati dalla lotta partigiana che port\u00f2 a devastanti conseguenze; la prima fu l'eccidio avvenuto a Nongruella di Cergneu il 13 dicembre 1943 quando alcuni giovani del paese, impegnati a trasportare fasci di fieno fino in pianura, furono bloccati e successivamente fucilati da un reparto di soldati tedeschi che li aveva additati come partigiani. Perirono in cinque.\nLa guerra port\u00f2 all'incendio del paese in ben due occasioni, il 29 luglio 1944 e il 29 settembre 1944 con oltre 70 case bruciate complessivamente e con la distruzione della grande chiesa nel secondo episodio, fatta saltare dai tedeschi con l'esplosivo. Negli incendi morirono cinque persone, oltre ad una trentina di vacche.\nIl patrimonio zootecnico durante tutto il conflitto fu depredato a pi\u00f9 riprese e si calcola che furono razziati pi\u00f9 di 500 capi di bestiame tra vacche, maiali e animali da cortile. Subit, come tutti i paesi delle zone montane, conobbe il periodo dell'emigrazione che ha portato ad un drastico spopolamento della frazione. 577 nel 1901, un massimo di 700 abitanti negli anni trenta, 550 nel 1944, 210 nel 1974, per arrivare ai circa 50 abitanti stabili di oggi.\nCon lo spopolamento sono state abbandonate tutte le attivit\u00e0 agricole un tempo fiorenti anche se di sussistenza; oggi molti coltivi terrazzati sono inghiottiti dal bosco e rimangono ben pochi prativi localizzati solamente nei dintorni del paese. Un tempo i prati si estendevano verso nord e verso est e ammontavano ad alcune centinaia di ettari.\nIl terremoto del 6 maggio 1976 caus\u00f2 il crollo o lesioni gravissime praticamente all'intero abitato che fu poi ricostruito solamente in parte e seguendo linee architettoniche moderne, andando a stravolgere l'articolato complesso di case in pietra con ballatoi in legno e di strette viuzze e scalinate. Anche il campanile croll\u00f2 e fu ricostruito molti anni dopo: ora \u00e8 il simbolo di riconoscimento del paese dalla pianura.\nAnche se non conteggiate ufficialmente nelle vittime del sisma, Subit pag\u00f2 con la perdita di due suoi abitanti, conseguenza delle scosse successive a quella del 6 maggio. Le conseguenze dello spopolamento hanno purtroppo inciso sulle tradizioni e sulla cultura del luogo e sul dialetto sloveno locale \"subi\u0161ko\" (o \"po na\u0161en\", ossia \"a modo nostro\", come lo chiamano i parlanti).\nDurante il mese di luglio ha luogo la festa della patrona di Subit, Sant'Anna. Il paese dista circa 9 chilometri dal capoluogo Attimis e 10 dal confine italo-sloveno. A Subit \u00e8 presente una buona rete di sentieri naturalistici che si diramano partendo tutti dalla piazza principale del paese; interessante \u00e8 il sentiero della panoramica delle cime che raggiunge tutti i punti pi\u00f9 alti e panoramici attorno al paese,toccando nel percorso anche la croce votiva illuminata, recentemente riposizionata sulla cima meridionale del monte Nagrad, conosciuto come P\u010dau. Il paese \u00e8 collegato a Porz\u00fbs dal sentiero della sorgente O\u010dena, tratto facente parte del pi\u00f9 ampio cammino mariano.\nSituata dopo l'abitato di Subit, durante la guerra fredda, vi era una delle fortificazioni che facevano parte della soglia di Gorizia, in direzione di Prossenicco lungo la strada Attimis-Prosenicco. La fortificazione, affidata al 52\u00ba Battaglione fanteria d'arresto \"Alpi\", faceva parte, con le fortificazioni di Campo di Bonis e Platischis, del sistema difensivo della valle di Caporetto.\nForame/For\u00e1n/Malina.\nLa frazione di Forame (slov. Malina) 353 m. s.l.m presso chiesa di Sant'Antonio Abate \u00e8 un insediamento sparso formato da vari borghi e caseggiati che risalgono il letto del torrente Malina.\nIl nome deriva dal latino foramen con il significato di grotta, forse a ricordare le numerose cavit\u00e0 e foibe presenti nel territorio. L'alternativo Malina, usato per nominare il paese in dialetto sloveno, non deriverebbe dallo sloveno malina ossia lampone ma dal celtico, che sta a significare genericamente corso d'acqua.\nLe varie borgate che compongono la frazione sono, partendo dal capoluogo:\nAmministrazione.\nIl consiglio regionale ha approvato la richiesta di referendum per la costituzione, in seguito a fusione dei due enti, del comune di Attimis e Faedis.\nLa proposta di legge sulla fusione \u00e8 poi stata bocciata dallo stesso consiglio regionale in seguito ai risultati della consultazione referendaria che ha visto il comune di Attimis esprimere contrariet\u00e0 con il 53,46 dei voti validi."}
{"id": "34642", "revid": "1855146", "url": "https://it.wikipedia.org/wiki?curid=34642", "title": "Grazzano Badoglio", "text": "Grazzano Badoglio (\"Grassan\" in piemontese, Grazzano Monferrato fino al 1938) \u00e8 un comune italiano di 608 abitanti della provincia di Asti in Piemonte. Nel 1938 l'appellativo \"Monferrato\" fu sostituito dal podest\u00e0 fascista con l'attuale in onore del maresciallo d'Italia Pietro Badoglio, che vi nacque (nel 1871) e mor\u00ec (nel 1956).\nStoria.\nIl nome Grazzano deriva da \"Gratis\" o da \"Gratianus\". La Chiesa parrocchiale \u00e8 dedicata ai Santi Vittore e Corona.\nGi\u00e0 insediamento romano, si \u00e8 distinto per la sua antica abbazia, fondata nel 961 da Aleramo, primo marchese del Monferrato; intitolata al Salvatore, alla Madonna e ai Santi Pietro e , per sottrarla al potere vescovile di Vercelli, fu posta sotto la giurisdizione del vescovo di Torino.\nLe donazioni di beni e diritti effettuate dai marchesi, fecero prosperare il monastero, che nel 1408 adott\u00f2 la riforma dell'Ordine benedettino, \u201cdonando\u201d una rendita alla curia papale di Roma di 150 fiorini Nel 1708, con l'annessione del Monferrato ai Savoia, questi ebbero il patronato dell'abbazia scatenando accese controversie con gli abati benedettini.\nSimboli.\nLo scudetto nel centro dello stemma \u00e8 l'emblema del Monferrato. Il fasciato di nero e d\u2019oro ricorda il dominio dei duchi Gonzaga di Mantova.\nMonumenti e luoghi d'interesse.\nL'abbazia aleramica.\nL'Abbazia aleramica, oggi Parrocchia di Grazzano Badoglio, \u00e8 di rilevante importanza architettonica. Nell'anno 961 il marchese Aleramo I di Monferrato fond\u00f2, sul colle dove si erge oggi la chiesa, un'abbazia che affid\u00f2 ai Benedettini i quali vi rimasero per oltre quattro secoli.\nDi quella prima costruzione rimangono attualmente la torre campanaria romanica, alla quale nel 1910 \u00e8 stata aggiunta una sopraelevazione; il porticato della vecchia casa parrocchiale con balconcino; il chiostro, oggi ristrutturato e riportato agli antichi splendori; l'abside di forma ottagonale visibile dall'esterno (all'interno sono stati effettuati dei rimaneggiamenti).\nLa maggior auge dell'Abbazia aleramica fu tra i secoli XII e XV. Con decreto 16 agosto 1802 la secolare abbazia aleramica venne soppressa dalla legislazione napoleonica, ma l'abate continu\u00f2 a risiedere in paese con il titolo di \"cittadino parroco\" (vicario perpetuo). La chiesa attuale, dedicata ai santi Vittore e Corona \u00e8 stata costruita nel XVI secolo, ma sub\u00ec svariati rimaneggiamenti e modifiche, nonch\u00e9 ristrutturazioni.\nChiesa parrocchiale.\nLa Chiesa parrocchiale \u00e8 adiacente all'abbazia dove si notano il balconcino della casa abbaziale, la torre campanaria in stile romanico, il portale datato 1766. Nella cappella del Rosario c'\u00e8 la tomba di Aleramo del Monferrato, che diede origine al Monferrato, ricordato orante nell'affresco attribuito a Guglielmo Caccia, detto Il Moncalvo.\nLa tomba \u00e8 stata trasferita dal peristilio dell'antica chiesa abbaziale alla cappella laterale della parrocchia, \u00e8 ornata da un antico mosaico in bianco e nero raffigurante due mostruosi animali che si affrontano: a sinistra una sfinge (\"donna alata\" nella parte anteriore, in mezzo \"leonessa mugghiante e selvaggia\" e \"drago che si snoda\" nella parte posteriore, corrispondente a quella descritta da Mesomede poeta vissuto ai tempi dell'imperatore Adriano), a destra un drago leonino aptero in atteggiamento aggressivo con la cresta sul capo e le tre caratteristiche righe emblematiche sul collo.\nLa cappella dei Gonzaga \u00e8 in stile barocco con un dipinto rappresentante \u201cla morte di San Francesco Saverio\u201d di Andrea Pozzo, e un dipinto della Madonna rivestita di una manto rosa sempre del Moncalvo. Una grande croce sormonta l'altare. Il coro ligneo del \u2018500 \u00e8 adiacente alla sagrestia nella quale \u00e8 custodito il braccio reliquiario di San Vittore che viene portato in processione il 14 maggio.\nNelle cappelle, alcune delle quali conservano ancora gli stucchi originali, si possono ancora ammirare tele di notevole interesse. In questa sede si preme ricordare la \"Madonna immacolata\" del Guglielmo Caccia. Si attribuisce al Caccia anche il ritratto affrescato sopra la tomba di Aleramo.\nAltre chiese.\nDa menzionare la chiesa del Santo Spirito e la chiesa della Madonna dei Monti\nLapide funeraria romana del II secolo d.C..\nNel complesso pi\u00f9 esterno rimasto intatto dell'Abbazia aleramica, \u00e8 presente una lapide funeraria romana del II secolo d.C., probabilmente una delle pi\u00f9 importanti in Piemonte nel suo genere. Questo monumento fu apposto dall'ancora vivente T. Vettius Hermes (Tito Vezio Ermete), il cui cognome di origine greca ne denomina la condizione libertina, come la professione di commerciante di profumi (Seplasarius).\nLa lapide riporta il suo testamento in cui dispone che i suoi eredi, i quali usufruiranno dei suoi orti e custodiranno le sue ceneri, portino in perpetuo rose alla sua tomba nell'anniversario della sua morte e che la propriet\u00e0 non venga n\u00e9 frazionata n\u00e9 divisa. La scrittura avviene in lingua latina tramite abbreviazioni in uso in quel tempo per questo tipo di documento.\nNella parte alta della lapide si nota il timpano inquadrante un vaso di uva e due uccelli nell'atto di beccare. Sugli spioventi del timpano ci sono due delfini lavorati in bassorilievo. Sotto corre una fascia liscia alle cui estremit\u00e0 ci sono le lettere V.F (\"Vivus Fecit\") che significa \"fatto mentre era in vita\". Pi\u00f9 sotto si notano due lesene con aste e un fregio con motivi di festoni e teste di bassorilievo quasi completamente abrase che inquadrano l'iscrizione.\nL'iscrizione latina recita:\n\"V(ivus)f(ecit) T.Vettius T.l.Hermes seplasarius Mater genuit materq (ue) recepit.\"\n\"Hi horti ita uti o(ptimi) m(aximi) que sunt cineribus servite meis: nam curatores\"\n\"substituam , uti vescantur ex horum hortum natale meo et per [fortasse] fer\"\n\"(ant) rosam in perpetuo. Hos hortos neque dividi volo neq (ue) abalienari.\"\nSociet\u00e0.\nEvoluzione demografica.\nGli attuali residenti sono circa un terzo di quelli presenti nell'anno 1911.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34644", "revid": "1516566", "url": "https://it.wikipedia.org/wiki?curid=34644", "title": "Loazzolo", "text": "Loazzolo (\"Loasseu\" in piemontese) \u00e8 un comune italiano di 321 abitanti della provincia di Asti in Piemonte. Situato nelle colline che prendono il nome di Langhe astigiane, si affaccia sulla bassa Valle Bormida poich\u00e9 il territorio comunale \u00e8 attraversato dal corso del fiume Bormida di Millesimo, presso la frazione Quartino.\nL'estensione territoriale \u00e8 una delle maggiori della provincia di Asti ed in altitudine il comune varia dai 200 m s.l.m. di Frazione Quartino ai 612 m s.l.m. di Regione Santa Libera. Per questo motivo \u00e8 annoverato nell'elenco dei comuni montani della provincia di Asti.\nStoria.\nSimboli.\nLo stemma del comune di Loazzolo \u00e8 stato concesso con regio decreto del 2 dicembre 1937 e raffigura un paesaggio campestre in cui figurano un fiume che scorre tra due rive ed un lupo posto in primo piano e volto verso l'orizzonte, con riferimento all'antico nome del paese \"Lupatiolum\" (\"luogo dove scorrazzano i lupi\").\nIl gonfalone municipale \u00e8 stato concesso con decreto del presidente della Repubblica del 30 maggio 1953. \nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34645", "revid": "767487", "url": "https://it.wikipedia.org/wiki?curid=34645", "title": "Maranzana", "text": "Maranzana (\"Maransan-a\" in piemontese) \u00e8 un comune italiano di 244 abitanti della provincia di Asti, situato nel Monferrato.\nGeografia fisica.\nIl centro abitato si spinge fino ai bordi del Parco denominato \"Bosco delle Sorti\" all'interno del quale si trovano sentieri segnalati percorribili a piedi, in bicicletta ed a cavallo.\nAl centro dell'abitato, sulla sommit\u00e0 di una collina da cui si gode un magnifico panorama, sorge il castello del 1300 molto ben conservato, cos\u00ec come le torri e la cinta muraria. Sempre in paese si trova la casa-museo di Giacomo Bove, importante esploratore italiano vissuto tra il 1852 e il 1887.\nStoria.\nDa studi fatti, il nome Maranzana potrebbe essere di origine prediale, vale a dire un sostantivo che si riferisce ad un territorio, un terreno. La documentazione medioevale ci propone: \"Marencanus\" (riscontrato su carte del 1188); \"Maranzana\" del 1199; \"Marenzana\" del 1257; \"Maransana\" del 1353. Alcuni studiosi lo interpretano come derivato dal verbo latino \"emereo\" o dal nome personale romano \"emerentius\" o direttamente da \"emerentiana\". La decisiva denominazione di Maranzana risale non oltre il XVI secolo, periodo in cui il termine non presenta ulteriori variazioni. Anticamente questo territorio fu abitato, secondo leggende, dai Celti che avrebbero invaso l'Italia attratti dai suoi ricchi prodotti agricoli.\nSecondo Livio, i Galli invasero l'Italia intorno al 500 a.C. e questa zona divent\u00f2 Gallia Cisalpina. All'epoca Maranzana nacque come piccolo insediamento di pastori e agricoltori. Dal V secolo in poi si susseguirono le invasioni degli Ostrogoti, dei Longobardi e dei Franchi. Fino all'VIII secolo Maranzana e i territori circostanti subirono devastazioni.\nNel 900 queste terre subiscono le incursioni dei Saraceni, poi nel 951 inizi\u00f2 la dinastia aleramica che diede origine al marchesato del Monferrato. Nel 1536 questo marchesato pass\u00f2 ai Gonzaga di Mantova.\nNel 1670 Giacomo Ottaviano Francesco Ghilini (1619-1703), dell'omonima famiglia nobile alessandrina, acquisisce il titolo marchionale sul feudo di Maranzana che verr\u00e0 mantenuto fino alla morte dell'ultimo marchese, Ambrogio Maria Ghilini (1757-1832). Con il Trattato di Utrecht Maranzana, insieme ad altre terre, passa sotto casa Savoia e da quel momento segu\u00ec le sorti della storia dei Savoia, partecip\u00f2 al Risorgimento ed alle vicende che legarono il Piemonte all'Italia sino ai nostri giorni.\nSimboli.\nLo stemma del Comune di Maranzana \u00e8 stato concesso con decreto del presidente della Repubblica del 3 novembre 1987.\nEconomia.\nL'economia \u00e8 prettamente agricola, con quasi esclusivo indirizzo vitivinicolo. L'unica grande industria \u00e8 la cantina sociale \"La Maranzana\" che produce pregiati vini DOCG quali Moscato, Cortese, Dolcetto, Barbera, Brachetto e Chardonnay che commercia in Italia e all'estero.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34647", "revid": "1516566", "url": "https://it.wikipedia.org/wiki?curid=34647", "title": "Maretto", "text": "Maretto (\"Mar\u00e8j\" in piemontese) \u00e8 un comune italiano di 383 abitanti della provincia di Asti, sulle colline del Monferrato a 240 m.slm., nei pressi di Villafranca d'Asti.\nStoria.\nSimboli.\nIl melo e la scritta sotto all'albero fanno riferimento all'antico nome del paese: \"Maletum\", che significa \"meleto\". L'azzurro della bordura e i gigli di Francia rimandano al periodo in cui la Contea di Asti pass\u00f2 sotto il dominio degli Orl\u00e9ans e quindi dei Re di Francia. \nMonumenti e luoghi d'interesse.\nChiesa di Santa Croce.\nLa Confraternita della Santa Croce di Maretto risale alla seconda met\u00e0 del XVII secolo. Si trova nel concentrico del paese, a pochi metri dalla chiesa parrocchiale. La prima pietra per l'edificio fu posta il 22 novembre 1686 e la chiesa fu consacrata il 14 dicembre 1689, ottenendo da Roma una reliquia della Santa Croce, custodita in un apposito armadio dietro l'altare maggiore ed esposta ai fedeli nella festa dell'Invenzione della Santa Croce. Oggi questa festa liturgica ha preso il nome di \"Esaltazione della Santa Croce\" e si celebra il 14 settembre. Papa Benedetto XIV nel 1744 concesse l'indulgenza plenaria ai membri della Confraternita nel giorno della festa. La reliquia di Maretto ottenne l'approvazione del vescovo di Asti Michele Amatore Lobetti nel 1839. Si tratta di un frammento di legno custodito in un piccolo reliquiario d'argento.\nA partire dalla fine degli anni novanta sono stati effettuati dei lavori di restauro, che hanno permesso di tornare ad utilizzare la chiesa alcune volte all'anno: in Quaresima per una Via Crucis, in occasione della Domenica delle Palme per la benedizione degli ulivi e a settembre per celebrare la festa dell'Esaltazione della Croce. In questa occasione si espone la reliquia della Santa Croce durante la Messa ed al termine viene impartita la benedizione con il reliquiario.\nAppartengono alla Confraternita quattro tele seicentesche ed una coppia di busti reliquiari, dedicati a \"San Giocondo\" e a \"Santa Placida\". Per quello che riguarda le tele, una raffigura l\"Immacolata\" ed \u00e8 la pala dell'altare a lei dedicato, e altre tre raffigurano scene della \"Passione\". Due di queste, datate 1688, sono state restaurate nel 2008: l\"Agonia nel Getsemani\" e la \"Flagellazione\". Nel 2009 \u00e8 stata restaurata la quarta tela: la \"Deposizione dalla croce\". I due busti reliquiari, sempre seicenteschi, sono stati restaurati all'inizio del 2009 a cura della competente Soprintendenza in vista di una mostra sul Barocco Astigiano.\nL'altare maggiore \u00e8 stato restaurato tra il 2010 e il 2011. Nel 2012 sono stati restaurati il crocifisso dell'altare e due angeli lignei.\nChiesetta della Madonna dei Sette Dolori.\nLa chiesetta campestre della Madonna dei Sette Dolori \u00e8 situata in localit\u00e0 Barbone. Risale agli anni trenta del XVIII secolo.\nFu fatta edificare dai fratelli Bernardino e Francesco Caprero per disposizione testamentaria del padre, Giacomo Caprero. L'altare fu benedetto nel 1743. La denominazione pi\u00f9 antica \u00e8 \u201c\"Beata Vergine Maria dei Sette Dolori\"\u201d. A fine ottocento viene definita \u201cMadonna Addolorata\u201d o \u201cMadonna dei Sette Dolori\u201d. Negli anni trenta del XX secolo \u00e8 definita \u201cMater Dolorosa\u201d.\nSociet\u00e0.\nEtnie e minoranze straniere.\nGli stranieri residenti a Maretto al 1\u00ba gennaio 2015 sono 20 e rappresentano il 5,1% della popolazione residente.\nLe nazionalit\u00e0 maggiormente rappresentate in base alla loro percentuale sul totale della popolazione straniera residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34648", "revid": "1516566", "url": "https://it.wikipedia.org/wiki?curid=34648", "title": "Moasca", "text": "Moasca (\"Moasca\" o \"Muasca\" in piemontese) \u00e8 un comune italiano di 502 abitanti della provincia di Asti in Piemonte. Fa parte della Comunit\u00e0 Collinare tra Langa e Monferrato comprendente anche i comuni di Canelli, Calosso, Castagnole delle Lanze, Coazzolo, Costigliole d'Asti, San Marzano Oliveto, Montegrosso d'Asti.\nGeografia fisica.\nIl comune \u00e8 situato tra i fiume Belbo e Nizza, a circa 25\u00a0km a sud di Asti.\nArrivando da Calosso, lungo la valle che scende da Canelli (distante 6\u00a0km da Moasca) il paese appare appoggiato dolcemente su un colle verdeggiante, dalla sommit\u00e0 vasta e piatta. Il territorio si estende per circa 4,13\u00a0km\u00b2 sui rilievi collinari.\nMonumenti e luoghi d'interesse.\nLa chiesa parrocchiale.\nNel centro del paese sorgono la chiesa parrocchiale dedicata a san Pietro ed il municipio. La parrocchiale \u00e8 della fine del Seicento e presenta notevoli motivi di interesse. A sinistra della parrocchiale, della stessa epoca, sorge la pregevole chiesetta di San Rocco, in cotto, con campanile e portico, sede della confraternita dei Battuti.\nIl castello.\nLe parti attualmente esistenti del castello di Moasca sono quanto rimane dell'edificio costruito nel 1351 cos\u00ec come apprendiamo da un'enigmatica scritta posta ancora oggi sulla sommit\u00e0 del portale d'ingresso. La precedente fortificazione fu rasa al suolo nel 1308, dopo un lungo e difficile assedio, non sono note n\u00e9 l'origine n\u00e9 la forma.\nAl fine di comprendere le vicende che portarono alla distruzione del primitivo castello \u00e8 doveroso ricordare le sanguinose lotte intestine che turbarono il comune di Asti nel Trecento. Queste ultime si collegavano agli scontri fra guelfi e ghibellini.\nLa ricostruzione del nuovo castello, sulle rovine del precedente, avvenne solo nel 1351.\nSotto la propriet\u00e0 dei Secco Suardo l'interno della costruzione medioevale era stato sicuramente abbellito e reso pi\u00f9 confortevole. Di particolare interesse era, senza dubbio, la cantina: essa occupava tutta la zona interrata del castello; da quest'ultima si accedeva ancora ai sotterranei cunicoli definiti dallo storico astigiano \u201cassai profondi\u201d adibiti a prigioni.\nL'attuale amministrazione comunale ha avviato un programma di recupero e valorizzazione della struttura ancora esistente proponendo, dopo aver attuato gli urgenti interventi di restauro conservativo, il recupero della vasta cantina interrata.\nEconomia.\nL'economia \u00e8 basata principalmente sull'agricoltura: la coltivazione della vite costituisce la fonte di reddito primaria per gli agricoltori. I vini Barbera d'Asti, il Moscato d'Asti e l'Asti Spumante sono, senza dubbio, il fiore all'occhiello dell'enologia del luogo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34649", "revid": "1516566", "url": "https://it.wikipedia.org/wiki?curid=34649", "title": "Mombaldone", "text": "Mombaldone (\"Mombaldon\" o \"Mombaudon\" in piemontese, localmente \"Mombald\u00f2n\") \u00e8 un comune italiano di abitanti della provincia di Asti in Piemonte.\nStoria.\nMombaldone apparteneva alla marca di Savona e nel 1209 ne fu investito Ottone Del Carretto. Nel XIV secolo, per\u00f2, ne divent\u00f2 signore Enrico IV Del Carretto, del ramo di Finale, i cui discendenti si riconobbero sottoposti feudalmente ai Savoia. La storia di Mombaldone, quindi, segu\u00ec le vicende dei duchi.\nSimboli.\nNello stemma sono presenti la croce dei\nSavoia e le bande rosse e d'oro dei Del Carretto. In primo piano il \"Mons Baldonis\", la collina su cui stavano gli otto mansi dell'abbazia di San Quintino di Spigno.\nSociet\u00e0.\nEvoluzione demografica.\nIn cento anni la popolazione residente si \u00e8 ridotta a meno di un terzo di quella presente nel 1911.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 12 persone (8 maschi e 4 femmine).\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nTurismo.\nIl Comune \u00e8 inserito nel circuito dei \"Borghi pi\u00f9 belli d'Italia\"\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34650", "revid": "848247", "url": "https://it.wikipedia.org/wiki?curid=34650", "title": "Mombaruzzo", "text": "Mombaruzzo (\"Mombaruss\" in piemontese) \u00e8 un comune italiano di abitanti della provincia di Asti in Piemonte, il pi\u00f9 orientale della provincia.\nStoria.\nSimboli.\nLo stemma del Comune di Mombaruzzo si blasona:\nL'attuale stemma \u00e8 stato concesso con decreto del presidente della Repubblica del 5 giugno 1951. Gi\u00e0 nel 1337 \u00e8 documentata l'esistenza di uno stemma comunale, di cui non resta alcuna descrizione.\nSociet\u00e0.\nEvoluzione demografica.\nNegli ultimi cento anni, a partire dall`anno 1911, la popolazione residente \u00e8 \"diminuita di due terzi\".\nSpecialit\u00e0 enogastronomiche.\nMombaruzzo \u00e8 famosa per i suoi amaretti, nei quali, oltre agli ingredienti usuali - mandorle dolci e amare, bianco d'uovo e zucchero - vengono aggiunte le \"armelline\", cio\u00e8 i semi contenuti nel nocciolo delle albicocche, che danno agli amaretti una punta di gusto amarognolo che si mischia con quello dolce usuale.\nMombaruzzo \u00e8 nota anche per la produzione viticola; conosciuta \u00e8 la cantina sociale del paese, denominata dal 2008 \"Tre Secoli s.c.a\" a seguito della fusione con la cantina sociale di Ricaldone, i cui vini sono esportati in tutto il mondo.\nInfrastrutture e trasporti.\nStrade.\nIl comune \u00e8 raggiungibile tramite due diverse strade provinciali: la Strada Provinciale 456 del Turchino (ex SS456), che collega Asti ad Acqui Terme e Genova Voltri e la Strada Provinciale 28 della Valle Belbo, che collega Canelli e Nizza Monferrato ad Alessandria.\nFerrovie.\nMombaruzzo \u00e8 dotata di due stazioni ferroviarie di categoria \"bronze\", entrambe poste sulla linea ferroviaria Asti-Genova nella tratta \"Asti-Acqui Terme\". La stazione principale, denominata semplicemente Mombaruzzo, \u00e8 localizzata nella frazione \"Mombaruzzo Stazione\", mentre la stazione di Bazzana, interessata da un minor numero di treni in fermata, \u00e8 localizzata nel territorio dell'omonima frazione.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34651", "revid": "228587", "url": "https://it.wikipedia.org/wiki?curid=34651", "title": "Mombercelli", "text": "Mombercelli (\"Momb\u00ebrs\u00e8j\" in piemontese) \u00e8 un comune italiano di abitanti della provincia di Asti in Piemonte.\nGeografia fisica.\nMombercelli si adagia sulla dolce collina del Valtiglione a sud di Asti, in una zona famosa per i suoi vigneti e noccioleti, e che alimenta un importante produzione vinicola.Si divide essenzialmente in 3 zone: Il Pontetto, la Piana e la piazza, ma il territorio collinare si allarga anche nelle case sparse di frazioni Costarossa, Roeto, Tocco, Variala, Bronzino, ecc. Il paese \u00e8 collegato solo da strade provinciali, a ovest con l'adiacente Montegrosso d'Asti, a nord con i territori del Parco naturale di Rocchetta Tanaro, a sud si collega con Castelnuovo Calcea e pi\u00f9 a sud-est con la pi\u00f9 famosa cittadina di Nizza Monferrato. Il motto del paese, \"Hospes veniat, fugiat hostis\" (l'ospite venga, l'ostile fugga), propone benvenuto e accoglienza a chi sa apprezzare questo scorcio di collina.\nStoria.\nMombercelli nacque nel X secolo, molto probabilmente come borgo fortificato longobardo, insieme alle vicine terre di \"Malamorte\" (l'attuale Belveglio) e Vigliano d'Asti. Documenti pi\u00f9 certi lo danno sicuramente nel 1125 come parte di un feudo Imperiale che comprendeva principalmente i territori di Rocca d'Arazzo, Rocchetta Tanaro, Vinchio, Castelnuovo Calcea, ecc. sotto il dominio di \"Loreto d'Asti\", localit\u00e0 presso l'attuale Costigliole d'Asti.\nSull'origine del suo nome si avanzano diverse ipotesi: \"mons bergerum\", nome latino dato al rilievo collinare, il piemontese \"mont birch\u00e0\", indicante le betulle del luogo, ma molto pi\u00f9 probabilmente il longobardo \"mombirs\u00e0n\", cio\u00e8 luogo di caccia.\nNel 1160, i signori di Asti strinsero degli accordi col Marchesato del Monferrato per un'alleanza militare al fine di edificare una propria torre nel recinto fortificato di Mombercelli, al confine dei territori, cio\u00e8 l'attuale castello, oggi in disuso.\nIn quel periodo vi furono scontri tra le famiglie guelfe e ghibelline, a pi\u00f9 riprese, con saccheggi e delimitazioni dei territori astigiani in cui vennero coinvolte le casate del Marchesato di Manfredo di Lanerio - De Canelio (da cui deriva l'attuale Canelli), fino al marchesato di Finale e Cortemilia e Boverio, per concludersi alla cessione, intorno al 1305, del territorio mombercellese a tal Martino Alfieri, del ramo di casata omonima e tesoriere di corte di Amedeo V di Savoia come ricompensa dei suoi servigi.\nQualche decennio dopo, nel 1342, Mombercelli pass\u00f2 in possesso a Galeazzo II Visconti, gi\u00e0 co-signore di Milano; il borgo rest\u00f2 sotto il Ducato di Milano per quasi quattro secoli, sino all'inizio del Settecento. In questo periodo Mombercelli fu affidata alla casata milanese dei \"Maggiolini\" e \"Scarampi\", che abitarono il castello fino al Seicento, insieme alla nobile famiglia dei \"Bellone\", ma anche agli \"Asinari\" marchesi di Bernezzo.\nLa presenza del maniero fortificato fu, all'epoca, un costante problema per i mombercellesi, costretti a veder transitare continuamente truppe militari, banditi, sbandati e viandanti vari. Durante la guerra tra Cristina di Francia ed i cognati Principi Tommaso e Maurizio, Mombercelli fu quindi occupata dai francesi fino al 1650, per passare poi agli spagnoli. Dopo la Guerra di successione spagnola, per cessione dell'Austria, Mombercelli pass\u00f2 a Vittorio Amedeo II di casa Savoia e divenne ufficialmente parte del Regno di Sardegna nel 1736, per poi annettersi all'Unit\u00e0 d'Italia.\nCultura.\nAssociazioni.\nFondata nel 1985, la croce verde offre ai paesani servizi 118 e sociali con mezzi attrezzati per carrozzine e autoambulanze.\nEventi.\nA fine maggio alla chiesetta dedicata alla Madonna di Fatima viene svolta una solenne processione, dove lungo il percorso vi sono stupende luminarie e a bordo strada bellissimi lumini colorati con candele. \nEconomia.\nEnologia.\nCome tutto l'Astigiano, Mombercelli \u00e8 la culla della coltivazione vinicola piemontese di qualit\u00e0, in cui spiccano i vitigni dei rossi Barbera e Grignolino prodotti nella Cantina Sociale Terre Astesane. Vi si producono altri vini come il Cortese dell'Alto Monferrato, il Dolcetto, l'Albarossa, la Freisa, lo Chardonnay e il Sauvignon. Vi si producono anche vini da dessert come il Moscato d'Asti, il Brachetto e uno spumante metodo classico brut. Oltre alla Cantina Sociale vi sono produttori privati che vinificano altrettanti vini pregiati.\nAgricoltura.\n\u00c8 attualmente l'unico luogo di produzione del carciofo astigiano (o carciofo della Valtiglione)."}
{"id": "34652", "revid": "1516566", "url": "https://it.wikipedia.org/wiki?curid=34652", "title": "Monale", "text": "Monale (\"Monal\" o \"Mon\u00e0\" in piemontese) \u00e8 un comune italiano di abitanti della provincia di Asti in Piemonte.\nStoria.\nSimboli.\nLo stemma del comune di Monale \u00e8 stato concesso, assieme al gonfalone municipale, con il decreto del presidente della Repubblica del 17 novembre 1992.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2013 la popolazione straniera residente era di 72 persone che rappresentano il 7.1% dell'intera popolazione residente.\nLe nazionalit\u00e0 maggiormente rappresentate in base alla loro percentuale sul totale della popolazione straniera residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune fa parte della comunit\u00e0 collinare Valtriversa."}
{"id": "34653", "revid": "1718925", "url": "https://it.wikipedia.org/wiki?curid=34653", "title": "Monastero Bormida", "text": "Monastero Bormida (\"El Munest\u00e9\" o anche \"Monast\u00e9 an Bormia\" in piemontese) \u00e8 un comune italiano di 912 abitanti della provincia di Asti in Piemonte.\nStoria.\nIl Monastero fu fondato da un gruppo di monaci benedettini che, intorno al 1050 circa, vennero da San Benigno Canavese (abbazia di Fruttuaria) chiamati da Aleramo marchese del Monferrato per dissodare e seminare le terre devastate dalle invasioni dei Saraceni. Il castello attuale corrisponde appunto al sito dell'originario monastero, di cui restano soltanto la torre campanaria e pochi tratti murari, in particolare quelli prospicienti la piazza della torre. Con tutta probabilit\u00e0 esisteva una precedente fondazione monastica longobarda, testimoniata dal culto di santa Giulia (la cui devozione fu diffusa nell'Italia settentrionale proprio dai Longobardi) che ancora oggi \u00e8 patrona del paese e a cui \u00e8 dedicata la parrocchiale settecentesca, e da alcuni toponimi longobardi come Braia, che significa regione posta nelle vicinanze di un fiume.\nI Saraceni, provenienti dalla loro base provenzale di Frassineto \u2014 presso Saint-Tropez \u2014 scesero in Piemonte attraverso le Alpi e dopo aver distrutto il monastero di San Dalmazzo di Pedona \u2014 l'odierna Borgo San Dalmazzo \u2014 e quello di San Pietro di Ferrania, misero a ferro e fuoco il contado di Bubbio e giunsero fin sotto le mura di Acqui, dove furono sconfitti nel secolo IX. Nasceva cos\u00ec la divisione del Basso Piemonte in tre Marche (Aleramica, Arduinica, Obertenga), con a capo un Marchese. Monastero fu compreso nella Marca di Aleramo, i cui successori si trovarono a governare un ampio territorio completamente saccheggiato: tutta la valle Bormida \u00e8 definita dai documenti dell'epoca come \"deserta loca\" (terre deserte, desolate) o Marchesato del Vasto, cio\u00e8 della terra devastata.\nFu allora che nacque l'idea di chiamare i monaci, affinch\u00e9 prendessero il posto delle vecchie \"mansiones\" romane, specie di grandi latifondi con una villa, cio\u00e8 una casa colonica, e una cappella divenuta poi pieve perch\u00e9 vi si riuniva la plebe, il popolo. I monaci edificarono la torre campanaria, la chiesa (che sorgeva dove ora c'\u00e8 l'arco di congiungimento al castello), il monastero, il ponte. Poi, nel 1393, dopo che l'abate Alberto dei Guttuari concesse ampi privilegi e immunit\u00e0 a tutta la popolazione, i Benedettini abbandonarono il paese e si stanziarono nel monastero di San Bartolomeo di Azzano d'Asti. Da questo momento inizia anche per il Monastero di Santa Giulia \u2014 cos\u00ec venne chiamato il paese fino al XVIII secolo \u2014 la storia feudale, con l'investitura fatta dal papa Bonifacio IX ad Antonio e Galeotto Del Carretto, poi confermata e resa perpetua nel 1405 da papa Innocenzo VII. I Del Carretto, cos\u00ec come i Della Rovere succeduti a partire dal 1484 per volere di Sisto IV e poi riconosciuti anche dalla casa di Monferrato nel 1589, si preoccuparono sempre di mantenere alla popolazione le immunit\u00e0 e i diritti che avevano acquisito in tempo antico, come confermano anche gli Statuti concessi dal duca Carlo II Gonzaga di Mantova e Monferrato nel 1664, che ripropongono le leggi e i divieti di una pi\u00f9 antica stesura medioevale, gi\u00e0 confermata una volta nel 1596 dal Senato di Casale.\nNel 1620 il duca Ferdinando concedette il mercato due volte la settimana, usanza che verr\u00e0 ribadita anche nel 1696, pur in un periodo di torbidi e di guerre, a conferma della vocazione commerciale del paese. Sempre nel XVII secolo si stanzi\u00f2 una comunit\u00e0 di Agostiniani, sostituita poi dai Cappuccini, che costruirono il convento di San Pietro extra muros, tuttora visibile nelle sue strutture principali (chiostri, pianta) anche se la chiesa \u00e8 stata sostituita da un'abitazione.\nNei primi anni del secolo XVII, Carlo Emanuele I di Savoia, con 8000 fanti e 10.000 cavalieri, recandosi a Cortemilia, assediata dagli spagnoli, devast\u00f2 il territorio di Monastero; ancora pi\u00f9 rischioso fu il passaggio, pochi anni dopo, del duca Vittorio Amedeo, sempre in lotta con la Spagna. Ecco il resoconto dello storico ottocentesco Goffredo Casalis: \"\u00abNel quinto lustro dello stesso secolo il duca Vittorio Amedeo avviossi per la valle di Spigno alla citt\u00e0 di Savona: appena s'impadron\u00ec del castello di Cairo, ricevette l'annuncio che il Duca di Feria, governatore di Milano, uscito di Alessandria con 25.000 fanti e 4000 cavalli erasi incamminato verso Acqui: il Duca per non impegnarsi in quella valle a risolvette di tornarsene indietro con Maresciallo di Crequ\u00ec fino a Spigno, dove col duca Carlo Emanuele suo genitore trovavasi il contestabile Digui\u00e8res: ivi fatto certo che Acqui erasi arreso agli spagnoli, e che il nemico, col sorprendere Nizza della Paglia, disegnava di tagliargli la strada d'Asti, di\u00e9 ordine alle sue truppe che muovessero celermente a Canelli, e condusse egli medesimo il vanguardo\".\n\"Ma vedendosi costretto ad una mossa pi\u00f9 lenta per poter far forza al nemico che lo inseguiva, si accamp\u00f2 all'appressarsi della notte, nella piccola valle, ove sta Monastero, non lunge che un tiro di moschetto, dal sito, ove erasi appostato l'esercito del Duca di Feria; ma considerata la situazione in cui si trovava, veduta inoltre la difficolt\u00e0 di salvare i suoi cannoni in passaggi cotanto malagevoli, e fatto certo che il nemico viepi\u00f9 s'ingrossava, pens\u00f2 di trattenerlo con assidue scaramucce; e merc\u00e9 di altri stratagemmi di\u00e8 tempo al principe Tommaso suo fratello di trovarsi personalmente ad assicurare la strada; e si fu allora che i nemici uniti agli abitanti di Bistagno, e di altri luoghi vicini, non consci della mossa del principe Tommaso, in sulla mezza notte assaltarono da ogni parte il campo del duca di Savoia; ma lo trovarono cos\u00ec bene munito e difeso con tanto valore, che il loro assalimento riusc\u00ec quasi vano; e frattanto il Duca allo spuntare dell'alba pot\u00e9 farsi libero il passaggio, ed irsene con le sue truppe a Canelli\u00bb\".\nA met\u00e0 del XIX secolo il feudo fu concesso da casa Savoia ancora ai Della Rovere, mentre alla fine del secolo il castello fu acquistato dalla famiglia Polieri di Genova, che lo vendette poi al Comune.\nSimboli.\nNella prima partizione \u00e8 rappresentato il blasone dei Della Rovere.\nMonumenti e luoghi.\nArchitetture civili.\nIl Castello.\nIl fiume si insinua fino a pochi metri dalla torre meridionale del castello, a dimostrazione che l'edificio non nasce a scopo difensivo, bens\u00ec come corpo abbaziale. In origine monastero era composto dalla torre campanaria, dalla chiesa (due colonne dai capitelli romanici si vedono ancora trasformate in fontana in uno dei cortili) e da un corpo di fabbrica corrispondente pi\u00f9 o meno all'attuale perimetro interno del cortile, dove si notano piccole finestre medioevali a tutto sesto, probabili punti luce delle celle monastiche.\nIl primo intervento importante di cui si abbia notizia certa risale agli anni 1394-1405, quando i marchesi Antonio e Galeotto Del Carretto sostengono ingenti spese per fortificare il paese. \u00c8 presumibile che in quell'occasione sia stata operata la pi\u00f9 profonda trasformazione dell'edificio, mutandone sostanzialmente la forma.\nIl risultato attuale si raggiunge per\u00f2 solo dopo rimaneggiamenti barocchi e rinascimentali, non tali comunque da stravolgere nei caratteri fondamentali la linea tardo-trecentesca conferita dai Del Carretto.\nL'edificio si colloca attualmente nella piazza inferiore del paese, alla quale si pu\u00f2 accedere salendo per una caratteristica alzata a ponte (il Puntet), attraverso una delle porte di ingresso dell'antica cinta muraria; la piazza mantiene ancora in parte l'antica pavimentazione in pietra fluviale. Il prospetto est \u00e8 composto da una serie di strutture coordinate costruite in epoche diverse, tra i quali spicca una loggetta rinascimentale a due arcate con colonnina centrale in pietra.\nIl lato ovest, sulla piazza della torre, presenta, a coronamento del muro, una sottile parete a mattoni pieni con fregio geometrico in rilievo in basso. La facciata principale rivela invece una completa rielaborazione seicentesca, fregiata da imponenti lesene di gusto barocco. Di qui, attraverso un ampio porticato con volta a crociera (sulla destra si vede ancora l'arco gotico che costituiva l'ingresso originario), si penetra nel cortile interno dell'edificio, dominato dal doppio scalo ne che, a sinistra per chi entra, porta al complesso di terrazzi del primo piano, dove si aprono diverse porte d'ingresso, tra cui una, murata, sicuramente trecentesca.\nL'interno \u2014 visitabile in estate in occasione della rassegna Castelli Aperti \u2014 \u00e8 una successione di ampie camere con pavimenti a mosaico e soffitti a vela e a crociera di cui alcuni affrescati a motivi floreali e geometrici o con figure femminili, talvolta mitologiche. Il secondo piano \u00e8 raggiungibile attraverso due diverse scale: una principale a duplice rampa, che conduce all'appartamento, oggi abitazione privata nella parte meridionale; l'altra, secondaria, che partendo da un angolo del terrazzo del primo piano porta alle torri e al sottotetto del blocco nord. I sotterranei, raggiungibili da varie entrate direttamente aperte sul cortile interno, sono caratterizzati dalla fusione di elementi architettonici diversi, fra i quali comunque risaltano le pavimentazioni e i soffitti a crociera della fine del XIV secolo.\nDi particolare rilevanza nel complesso architettonico \u00e8 la torre. Giunta fino a noi in ottime condizioni, ha per\u00f2 rischiato alla fine del XVIII secolo la demolizione perch\u00e9 bisognosa di profondi lavori di restauro. Alta 27 metri, presenta su tutti i lati quattro ordini con fregi e archetti pensili, in mattoni i due inferiori e in pietra quelli superiori. In alto si aprono due ordini di finestre con arco a tutto sesto, di cui quelle inferiori in conci bicolori.\nIl ponte romanico.\nAttraverso il caratteristico vicolo detto del Droc \u2014 dove un tempo c'era una delle porte urbiche e dove tuttora si vede l'accesso a un antico forno \u2014 si raggiunge in un attimo il romanico ponte sul Bormida, che rappresenta una delle pi\u00f9 interessanti opere di ingegneria civile medioevale della valle e trova il suo corrispettivo, in quella di Spigno, nell'analogo ponte dell'abbazia di San Quintino. Entrambi furono costruiti dai monaci benedettini:\nSi tratta dI poderose strutture a schiena d'asino, sormontate da cappelle che erano antichi posti di guardia grazie ai quali i religiosi si assicuravano il completo controllo commerciale della terra estesa fra la Langa e il mare.\nQuello di Monastero, in particolare, era l'unico ponte transitabile tutto l'anno a partire dalla bassa valle: Acqui ne era sprovvista e Vesime aveva i ruderi di un antichissimo ponte romano, mai ricostruito in modo stabile dopo che era stato distrutto da una piena. A Monastero convergevano due vie importantissime: quella che da Acqui conduceva al mare e quella militare che saliva a Roccaverano e, dal crinale, permetteva il controllo delle due valli Bormida, con il sistema delle torri di Vengore, Roccaverano, San Giorgio, Olmo Gentile, Serole, Torre Uzzone, Santa Giulia e Carretto. Dunque o si usavano i guadi o il ponte di Monastero, alla cui sommit\u00e0 era necessario pagare una tassa alla guardia per potervi transitare (ancora oggi \u00e8 diffuso il detto \"non ho neanche un soldo da passare Bormida\").\nIl vecchio monumento, dopo ottocento anni, resiste ancora, con le quattro grandi arcate in pietra perfettamente squadrata e i blocchi triangolari in corrispondenza dei pilastri, studiati appositamente per \"tagliare\" l'acqua ed evitare inutili sbarramenti in caso di piene. Augusto Monti, originario del paese e dove vi \u00e8 sepolto, ricorda le grandi alluvioni dell'Ottocento, che spazzarono via i parapetti, ma non intaccarono la struttura \u00ab&lt;ogni altro ponte a monte e a valle Bormida grossa li spianta come fosser palancole, ma questo \u00e8 sempre l\u00ec, intatto nei secoli, per via di quel cemento, ch\u00e9 i frati spegnevan la calce con la chiara d'uovo; e dei rossi facevan zambaione\u00bb), mentre durante la seconda guerra mondiale la cappelletta posta sulla sommit\u00e0 fu adibita a usi militari, come postazione della contraerea.\nLa disastrosa alluvione del 1994 ha minacciato seriamente la staticit\u00e0 della costruzione: l'acqua e la legna ammassate dalla corrente hanno distrutto i parapetti e la storica cappelletta, scardinato l'asfalto, ridotto il ponte all'esile figura degli archi. Ma il peggio non \u00e8 capitato e quello di Monastero, pur se bisognoso di importanti restauri, \u00e8 uno dei pochi ponti che siano stati resi transitabili al traffico dopo pochissimi giorni di chiusura.\nIl centro storico.\nIl centro storico di Monastero ha conservato in parte un'impronta antica, con alcune case in pietra e qualche portale tardomedioevale; scendendo al di sotto di via Piave, lungo gli orti che costeggiano la riva di Bormida, si possono vedere alcuni resti delle mura di cinta e anche quello che resta del canale che alimentava il mulino (casa natale di Monti) e la centrale idroelettrica poi trasformata in filanda.\nArchitetture religiose.\nLa Parrocchiale.\nLa parrocchiale dedicata a Santa Giulia \u00e8 invece costruzione settecentesca \u2014 le due navate laterali e la facciata sono per\u00f2 del primo Novecento \u2014 di struttura gi\u00e0 neoclassica e di decorazione ancora barocca.\nSulle volte interne sono effigiati i quattro Evangelisti, il Mistero dell'eucaristia e ovali con Santi opera della bottega alessandrina di Rodolfo Gambini; pi\u00f9 interessanti alcuni quadri, tra cui una \"Madonna del Rosario con san Gerolamo e san Carlo\", probabilmente di Orsola Maddalena Caccia (controfacciata a destra), il \"Martirio di san Sebastiano\", il \"Transito di san Giuseppe\", le \"Anime del Purgatorio\" e una statua seicentesca della \"Madonna del Rosario\", in legno dipinto. Il grande quadro dietro l'altare, settecentesco, raffigura l\"Assunta con santa Giulia e san Pietro\".\nCuriosa, al fondo della navata sinistra, la riproduzione in tela gessata della grotta di Lourdes. Le sei ampie vetrate contengono le raffigurazioni delle chiesette campestri del paese, con le immagini dei Santi titolari, dono del parroco don Pietro Oliveri.\nCappelle rurali.\nDelle sei chiesette, a parte l'Annunziata, ex oratorio dei Battuti in piazza Roma ora distrutta, tutti gli altri edifici sono ancora visibili e alcuni conservano qualche elemento architettonico di pregio.\n\u00c8 il caso, ad esempio, della pieve di San Desiderio, raccolto gioiello dell'architettura barocca del primo Settecento, sorta sul luogo di un millenario edificio andato distrutto nei secoli, dove secondo la tradizione \u00e8 stato battezzato san Guido d'Acqui; oppure della semplice, otto-settecentesca chiesa della Madonna Assunta, un tempo detta \"di Perticale\", che fungeva da punto di arrivo di una serie di cappelle monumentali della Via Crucis disposte lungo lo \"stradone\" (una di esse, addossata a una casa privata, \u00e8 tuttora visibile).\nGli altri edifici di culto, corrispondenti ad altrettante regioni del territorio comunale, portano i titoli di San Rocco edificata nel XVII secolo per la scampata epidemia di peste), della Madonna delle Grazie o di Sessania (costruita dai reduci della Grande Guerra) e di Santa Libera, di remota origine quattrocentesca poi rifatta in epoca recente, a dominio di una storica strada di collegamento con Denice. \nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2017 la popolazione straniera residente era di 75 persone. Segue il dettaglio dei paesi di provenienza ordinato per numero di residenti.\nTradizioni e folclore.\nLa sagra del Polentone.\nLa piazza medioevale antistante il castello \u00e8 teatro della Sagra del Polentone che si svolge ogni anno, le cui origini risalgono a 500 anni fa, pi\u00f9 precisamente al 1573. In quei tempi la popolazione locale, per la maggior parte contadini, viveva fra continue privazioni e, pur lavorando molto, spesso non avevano di che sfamarsi. Annualmente passavano da Monastero Bormida,verso la fine del Carnevale e l'inizio della Quaresima, gruppi abbastanza numerosi di lavoratori del rame detti \"magnin\", provenienti dall'alta Savoia. Essi guadagnavano di che vivere costruendo o riparando i cosiddetti \"caudrin\", paioli di rame molto in uso nelle nostre campagne fino a pochi anni fa. L'anno 1573 fu tremendo per il freddo in inverno e la grande abbondanza di neve caduta (circa 1,35 m). I calderai, trovatisi senza lavoro bloccati dalla neve passarono giorni duri soggetti a privazioni, fino a quando al Signore di Monastero Bormida, il Marchese del Carretto, giunse notizia di ci\u00f2.\nImmediatamente mise a loro disposizione alcuni sacchi di farina di grano turco con merluzzo, uova e cipolle. Siccome questi calderai possedevano una grossa caldaia di rame, incominciarono giornalmente a rimescolare, proprio sulla piazza principale, una grande polenta che, cotta con magistrale abilit\u00e0, riusc\u00ec a sfamare tutti i componenti delle loro numerose famiglie, per pi\u00f9 di un mese. pass\u00f2 l'inverno, si sciolse la neve e i calderai, riconoscenti, quando venne il giorno della partenza, regalarono al Marchese della Rovere, loro benefattore, la grande caldaia di rame che avevano usato. Oggi i tempi sono cambiati ma la festa, pur con qualche piccola variazione, \u00e8 rimasta sempre uguale e si ripete ogni anno la seconda domenica di marzo. La grande polenta viene servita, non pi\u00f9 accompagnata dal merluzzo, ma da quintali di salsiccia di maiale e frittata di cipolle, il tutto annaffiato da fiumi di Barbera, prodotto tipico delle colline astigiane. In tale occasione nei vicoli del centro storico sono ricreati con cura filologica gli antichi mestieri, eseguiti da anziani di Monastero e dei paesi vicini, con attrezzi d'epoca. Il luned\u00ec successivo, classico Polentino a base di polenta e cinghiale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34654", "revid": "1334625", "url": "https://it.wikipedia.org/wiki?curid=34654", "title": "Moncalvo", "text": "Moncalvo (\"Moncalv\" in piemontese) \u00e8 un comune italiano di abitanti della provincia di Asti in Piemonte.\nGeografia fisica.\nLa citt\u00e0 di Moncalvo \u00e8 uno fra i principali comuni del Monferrato, nonch\u00e9 di esso prima capitale storica, ed \u00e8 situata a nord-est di Asti, sul confine con la Provincia di Alessandria, su un colle di altitudine media di 305 metri s.l.m.\nStoria.\nDi origine romana, Moncalvo fu nel corso dei secoli propriet\u00e0 della Chiesa di Asti, della famiglia Graffagno, del Marchese del Monferrato, che ne fece la propria capitale, per poi passare al Marchese di Saluzzo (1306) e quindi nuovamente ai Paleologi di Monferrato (1309). Sub\u00ec varie occupazioni straniere e divenne da ultimo dominio dei Gonzaga del Ducato di Mantova, i quali la cedettero in feudo a diversi signori : nel 1604 a Galeazzo di Canossa, nel 1619 a Rolando Natta, nel 1671 a Filiberto marchese di Ceva.\nNel 1691 sub\u00ec il saccheggio da parte delle truppe imperiali comandate da Eugenio di Savoia. Pass\u00f2 infine definitivamente alla casa Savoia nel 1704. Con sue Patenti del 9 agosto 1774 Vittorio Amedeo III di Savoia la dichiar\u00f2 Citt\u00e0, riconfermando il titolo gi\u00e0 attribuitole dal Duca di Mantova Ferdinando Carlo Gonzaga il 23 marzo 1705.\nNel 1908 ritorna in possesso delle frazioni di Castellino, San Vincenzo, Patro e Santa Maria che nel 1705 erano state annesse al Comune di Penango.\nSimboli.\nL'attuale stemma della Citt\u00e0 di Moncalvo \u00e8 stato concesso con decreto del presidente della Repubblica del 15 novembre 2006.\nArgento e rosso sono i colori del Monferrato.\nMonumenti e luoghi d'interesse.\nArchitetture religiose.\nNegli edifici religiosi sono custodite numerose opere d'arte appartenenti al manierismo padano (Guglielmo Caccia detto \"il Moncalvo\" e scuola)\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 288 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nNel maggio del 2015 \u00e8 stato inaugurato il Museo civico, la cui collezione prevede opere d'arte, in maggior parte dipinti, lasciate al Comune dal diplomatico e collezionista moncalvese Franco Montanari, morto nel 1973.\nFiere e feste.\nPalio di Asti.\nLa citt\u00e0 di Moncalvo partecipa al Palio di Asti. Questa \u00e8 una festa che affonda le radici nel medioevo per celebrare il Patrono astigiano San Secondo e culmina con una corsa con cavalli montati a pelo (cio\u00e8 senza sella), che si svolge ogni prima domenica di settembre nella centrale piazza Alfieri di Asti. Moncalvo vi partecipa dal 1929 e dal 1967, anno della \"nuova\" ripresa della manifestazione astigiana, si \u00e8 aggiudicata il Palio in ben cinque edizioni.\nLa comunit\u00e0 ebraica di Moncalvo.\nMoncalvo \u00e8 stata sede, fino al 1939, di una fiorente comunit\u00e0 ebraica. Solo poche tracce sono oggi visibili del ghetto, che era situato tra le vie General Montanari e IV Marzo, e dell'edificio in piazza Castello che ospitava la sinagoga. Rimane il vecchio cimitero, sulla via per Alessandria, con tombe antiche del Settecento.\nInfrastrutture e trasporti.\nLa stazione di Moncalvo sorge lungo la ferrovia Castagnole-Asti-Mortara, il cui traffico \u00e8 sospeso dal 2011.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0, l'U.S.D. Moncalvo Calcio, precedentemente denominata Moncalvese e Moncalvo Pianeta Scommesse, \u00e8 arrivata a disputare il campionato di promozione.\nGemellaggi.\nCitt\u00e0 di Patti ( Messina)"}
{"id": "34655", "revid": "1516566", "url": "https://it.wikipedia.org/wiki?curid=34655", "title": "Moncucco Torinese", "text": "Moncucco Torinese (\"Moncuch\" in piemontese) \u00e8 un comune italiano di 883 abitanti della provincia di Asti in Piemonte, al confine con la citt\u00e0 metropolitana di Torino.\n\u00c8 sede di un castello, con corte centrale, affiancato da torri e passaggio di ronda conservato. Inserito fra i Castelli Aperti del Basso Piemonte, ospita il Museo del Gesso. Fu edificato nel XIV secolo, ma ha subito sostanziali modifiche nei secoli successivi.\nLa chiesa parrocchiale ha una facciata dell'architetto Giuseppe Maria Talucchi (1810) e l'altare maggiore di Filippo Juvarra.\nStoria.\nZona gi\u00e0 abitata dai romani dove probabilmente c'era un tempio dedicato a Giove, mentre l'attuale abitato \u00e8 di origine medievale nato intorno alla pieve di San Giorgio di Vergnano citata nei documenti del XIII secolo come \"Montis Jovis\" o \"Mons Iovis\". Moncucco \u00e8 citato per la prima volta come \"Montecuch\" nel diploma che confermava i possedimenti di Guglielmo V del Monferrato da parte dell'imperatore Federico Barbarossa emanato a Belforte nel 1164. \nNel 1258 il signore di Montecucco sottoscrisse una convenzione con il comune di Chieri per una difesa del suo castello da parte del comune chierese. Nel 1290 il castello di Montecucco venne occupato dalle truppe del comune di Chieri a cui rimase per pi\u00f9 di un secolo, fino a quando nel 1396 pass\u00f2 sotto il possesso di Teodoro II marchese del Monferato. Nel 1631 con Trattato di Cherasco pass\u00f2 sotto i Savoia come parte della provincia di Asti. Con l'occupazione francese entr\u00f2 a far parte del dipartimento del Tanaro nel 1799 nella Repubblica Piemontese e poi dal 1801 al 1805 nella Repubblica Subalpina annessa nel 1802 all'Impero Napoleonico.\nNel 1799 i moncucchesi avevano chiesto inutilmente di essere annessi al dipartimento dell'Eridano con capoluogo Torino, con la riorganizzazione nel 1805 il comune pass\u00f2 sotto il circondario di Asti del dipartimento di Marengo dove rimase fino alla caduta di Napoleone. Nel 1818 il comune pass\u00f2 sotto la riorganizzata provincia di Asti che venne nuovamente soppressa e trasformata in circondario della provincia di Alessandria con il decreto Rattazzi del ministro dell'interno sardo (nativo di Alessandria) Urbano Rattazzi. Nel 1863 gli abitanti di Moncucco decisero di aggiungere l'aggettivo 'Torinese' per rimarcare i legami con Torino, nel 1935 il comune entr\u00f2 a far parte della neonata provincia di Asti.\nSimboli.\nLo stemma del Comune di Moncucco Torinese \u00e8 stato concesso, insieme al gonfalone municipale, con il decreto del presidente della Repubblica dell'8 gennaio 1999.\nLo stemma riprende i blasoni delle principali famiglie nobili che dominarono il paese nel corso dei secoli: i Signori di Moncucco, i Solaro e i Grisella di Rosignano.\nSociet\u00e0.\nEvoluzione demografica.\nIn cento anni, a partire dall'anno 1911, si \u00e8 assistito \"ad un dimezzamento\" dei residenti nel territorio comunale."}
{"id": "34656", "revid": "1516566", "url": "https://it.wikipedia.org/wiki?curid=34656", "title": "Mongardino", "text": "Mongardino (\"Mongardin\" o \"Mongarden\" in piemontese) \u00e8 un comune italiano di 874 abitanti della provincia di Asti in Piemonte.\nGeografia fisica.\nIl territorio di Mongardino \u00e8 completamente collinare, come la gran parte della provincia di Asti che scende verso il Monferrato. I versanti dei colli sono coltivati soprattutto a vite, anche se non mancano i noccioleti e alcune aree reinboschite. Il centro urbano, parimenti a quello alle frazioni, si sviluppa soprattutto sulla sommit\u00e0 dei colli.\nStoria.\nIn epoca antica il territorio di Mongardino fu popolato dai Liguri e in seguito dai Romani. Dopo aver sub\u00ecto le invasioni barbariche dei Visigoti, la zona pass\u00f2 sotto il controllo dei Longobardi e poi dei Franchi. Le dominazioni che si susseguirono in seguito riflettono il destino della contea di Asti, della quale il paese faceva parte: nel 1387 il dominio venne ceduto quale dote personale di Valentina Visconti al marito Luigi I di Valois-Orl\u00e9ans, appartenente alla dinastia degli Orl\u00e9ans. Ritorn\u00f2 nuovamente ai Visconti dopo la cattura di Carlo di Valois-Orl\u00e9ans ad Anzicourt e nuovamente ai francesi dopo la liberazione di Carlo. Rimase sotto il dominio d'Orl\u00e9ans fino alla conquista spagnola, e venne poi ceduto dall'imperatore Carlo V d'Asburgo quale dote di nozze per sua cognata, Beatrice del Portogallo, che spos\u00f2 il duca Carlo II di Savoia. Da quel momento Mongardino fece parte delle varie incarnazioni dello Stato sabaudo fino all'Unit\u00e0 d'Italia.\nSociet\u00e0.\nEvoluzione demografica.\nIn cento anni, dagli inizi del XX secolo, la popolazione residente si \u00e8 praticamente dimezzata.\nCultura.\nCucina.\nTipico di Mongardino \u00e8 un antico dolce chiamato \"mon\", che significa \"mattone\" in piemontese, dalla forma del contenitore nel quale viene preparato. Si tratta di una preparazione simile al tiramis\u00f9 ma pi\u00f9 compatta, nella quale si alternano strati di creme bianche e nere su una base di biscotti savoiardi o simili, ammorbiditi con marsala (ma anche rum o caff\u00e8) con l'aggiunta di cioccolato amaro, gianduia e nocciole tritate.\nEconomia.\nMongardino \u00e8 un comune prevalentemente agricolo, dove la produzione di vino \u00e8 la principale risorsa economica. Fra i pi\u00f9 importanti vitigni coltivati nel paese vi sono la Barbera e il Grignolino, ma anche il Nebbiolo.\nInfrastrutture e trasporti.\nMongardino \u00e8 dotato dell'omonima stazione sulla Ferrovia Asti-Genova.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34657", "revid": "848247", "url": "https://it.wikipedia.org/wiki?curid=34657", "title": "Montabone", "text": "Montabone (\"Montabon\" in piemontese) \u00e8 un comune italiano di 321 abitanti della provincia di Asti in Piemonte.\nStoria.\nLa diocesi di Acqui mantenne il controllo dell'abitato dall'XI secolo al 1164, anno in cui l'imperatore Federico Barbarossa lo infeud\u00f2 e lo consegn\u00f2 ai marchesi del Monferrato. Al tempo della dinastia dei Paleologi, con la sconfitta subita da Gian Giacomo Paleologo da parte di Amedeo VIII di Savoia con l'obiettivo di fermare le mire espansionistiche monferrine, il paese pass\u00f2 sotto il controllo sabaudo, per poi essere ceduto alle famiglie Della Rovere-Bistagno e Caccia, provenienti da Acqui Terme.\nIl pittore Guglielmo Caccia, detto \"il Moncalvo\" (citt\u00e0 dove mor\u00ec, nel 1625), nacque qui nel 1568. I componenti di un ramo della famiglia Cazzola diventarono consignori di Montabone.\nSimboli.\nLo stemma del comune di Montabone \u00e8 stato concesso, insieme al gonfalone municipale, con il decreto del presidente della Repubblica del 17 ottobre 1961.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34658", "revid": "125541542", "url": "https://it.wikipedia.org/wiki?curid=34658", "title": "Montafia", "text": "Montafia (\"Montaf\u00eca\" in piemontese, pronunc. [mun-ta-f\u00eca]) \u00e8 un comune italiano di 935 abitanti della provincia di Asti in Piemonte.\nStoria.\nSimboli.\nLo stemma e il gonfalone del comune di Montafia sono stati concessi con decreto del presidente della Repubblica del 2004.\nL'emblema comunale riprende il blasone della famiglia Montafia.\nAmbiente.\nNel 2017 l'associazione Legambiente ha premiato l'iniziativa di tutela del Viale alberato di Montafia, che ha ottenuto il riconoscimento di notevole interesse pubblico da parte della Regione Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34659", "revid": "1516566", "url": "https://it.wikipedia.org/wiki?curid=34659", "title": "Montaldo Scarampi", "text": "Montaldo Scarampi (\"Montad\" in piemontese) \u00e8 un comune italiano di 740 abitanti della provincia di Asti in Piemonte.\nStoria.\nSimboli.\nNel capo \u00e8 rappresentato il blasone della famiglia Scarampi di Asti (\"d'oro, a cinque pali di rosso\"), marchesi di Montaldo Scarampi nel XVII secolo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34660", "revid": "124339170", "url": "https://it.wikipedia.org/wiki?curid=34660", "title": "Montechiaro d'Asti", "text": "Montechiaro d'Asti (\"Monci\u00e0ir\" in piemontese) \u00e8 un comune italiano di abitanti della provincia di Asti in Piemonte.\nIl comune fa parte dell'Unione Comunale Comunit\u00e0 Collinare Val Rilate.\n\u00c8 il paese d'origine del bisnonno paterno di papa Francesco e della nonna di san Giovanni Bosco.\nOrigini del nome.\nIl nome deriva dal latino \"Mons Clarus\": pare che la ragione di tale aggettivo fosse legata al colore del terreno piuttosto chiaro, anche se non ci sono riscontri storici in merito.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2014 la popolazione straniera residente era di 139 persone e rappresentano il 10.7% della popolazione residente. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nPalio di Asti.\nMontechiaro \u00e8 uno dei 7 comuni che partecipano al Palio di Asti, antica festa che culmina la terza domenica di settembre con la corsa dei cavalli montati \"a pelo\", cio\u00e8 senza sella, in piazza Alfieri ad Asti. I partecipanti (o confratelli) sono in totale 21, di cui 7 comuni dell'astigiano e 14 rioni e borghi cittadini.\nMontechiaro ha vinto il Palio nel 1981.\nFiera del Tartufo Bianco.\nOgni anno, a partire dal 1988, nel mese di novembre si svolge la Fiera Nazionale del Tartufo Bianco, con esposizioni e degustazioni in piazza del prodotto.\nInfrastrutture e trasporti.\nLa stazione di Montechiaro d'Asti fu attivata nel 1912 lungo la cessata ferrovia Chivasso-Asti, il cui esercizio fu definitivamente sospeso nel 2011.\nTra il 1882 e il 1915 Montechiaro d'Asti fu servito dalla tranvia Asti-Cortanze.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34661", "revid": "1652635", "url": "https://it.wikipedia.org/wiki?curid=34661", "title": "Montegrosso d'Asti", "text": "Montegrosso d'Asti (\"Mongr\u00f2ss\" in piemontese) \u00e8 un comune italiano di abitanti della provincia di Asti in Piemonte.\nL'intera zona fa parte del patrimonio mondiale dell'UNESCO.\nGeografia fisica.\nIl comune di Montegrosso d'Asti si trova a circa 15\u00a0km da Asti, nella zona vinicola dell'Astesana.\nStoria.\nOrigini del territorio.\nCinque milioni di anni fa, l'astigiano si presentava come un mare profondo non pi\u00f9 di 200 metri. Il territorio dove sarebbe sorta Montegrosso si trovava al centro di un bacino marino. In seguito l'accumulo di sedimenti, per lo pi\u00f9 trasportati in mare dai corsi d'acqua, provoc\u00f2 l'innalzamento del fondale marino e il formarsi di depositi di sabbia che andarono a costituire gli strati superiori di numerosi rilievi collinari. Due/tre milioni di anni fa il territorio si presentava come una vasta pianura coperta, costellata di laghetti e paludi. I fossili testimoniano quale fauna avesse in essa il suo habitat: rinoceronti, mastodonti, elefanti, iene e ghepardi. Un milione e ottocentomila anni fa ebbe inizio la cosiddetta era glaciale. I fossili di questo periodo presentano un ambiente biotico modificato a causa del clima pi\u00f9 rigido: abbondano le conifere e compare il mammuth..\nLa preistoria.\nI pi\u00f9 recenti studi attestano la presenza di insediamenti umani nell'astigiano, gi\u00e0 200.000 anni fa. Il territorio per tutto il Paleolitico e il Neolitico non fu particolarmente favorevole all'insediamento umano. L'Astigiano \u00e8 infatti una delle zone pi\u00f9 aride del Piemonte. I terreni disponibili erano scarsi, essendo gran parte del suolo coperto di fitti boschi, inoltre, questo territorio insidioso per il rischio di smottamenti. Quest'area non era appetibile, perch\u00e9 le colline costituite di sabbia e argilla non offrivano pietre adatte alla costruzione di utensili e di abitazioni. Il Tanaro tuttavia provvedeva a fornire questo tipo di materiale l'argilla, materia prima fondamentale all'epoca, per la fabbricazione di recipienti e per intonacare le costruzioni.\nDal punto di vista etnico, l\u2019Astigiano fu nella prima Et\u00e0 del Ferro un territorio di confine tra l\u2019area Insubre e quella Ligure per poi diventare intorno al 400 a.C., territorio Celtico.\nIl periodo romano.\nI Romani raggiunsero il Piemonte nel II secolo a.C.\nGiulio Cesare, durante la battaglia Gallica nell\u2019anno 28 a.C., fond\u00f2 la citt\u00e0 Romana di Julia Augusta Taurinus, l\u2019odierna Torino.\nLa parte rimanente del Piemonte, costituita soprattutto da zone montuose, venne conquistata da Ottaviano Augusto.\nIl Piemonte venne diviso tra la Gallia Cisalpina e le province romane delle Alpes Cottiae, Alpes Marittimae ed Alpes Poenniae.\nI Romani, come nella gran parte del Nord Italia, fondarono le maggiori citt\u00e0 piemontesi vicino o su preesistenti insediamenti di origine Celto-Ligure \u00e8 il caso di Asti.\nAltri insediamenti non erano di gran rilievo: alcuni borghi venivano creati inizialmente come campi militari trincerati (da qui la pianta quadrangolare che caratterizza il centro di questa citt\u00e0), e solo successivamente incominciavano ad ospitare civili, solitamente in numero limitato.\nNel 312, l\u2019esercito di Costantino l si scontr\u00f2 vittoriosamente contro le truppe di Massenzio nell\u2019area compresa tra Alpignano e Rivoli.\nL\u2019evento viene generalmente ricordato come battaglia di Torino.\nNel 476 d.C. cadde l\u2019impero Romano d\u2019occidente.\nL'alto Medioevo.\nIl territorio montegrossese pass\u00f2 sotto il controllo delle popolazioni germaniche: prima nel dominio di Odoacre, in seguito ci fu la conquista da parte dei Burgundi e degli Ostrogoti.\nA met\u00e0 del VI secolo giunsero i Bizantini.\nNel 568 i Longobardi (una popolazione germanica) occuparono il Piemonte. Il longobardo Agiulfo fu nominato duca di Torino.\nIl territorio piemontese fu suddiviso in ducati: ducato Longobardo di Torino, Asti, Ivrea e San Giulio.\nFurono inoltre fondati numerosi importanti monasteri (come l\u2019abbazia della Novalesa).\nIl basso Medioevo.\nNel 1134 i superstiti di una pestilenza che colp\u00ec le vicine localit\u00e0 si insediarono sul colle dell'attuale abitato cercando di sfuggire all'epidemia in atto.\nSuccessivamente il marchese Bonifacio del Vasto vi costru\u00ec un castello con due torri che furono abbattute successivamente da Federico Barbarossa.\nDurante il XIV secolo il comune pass\u00f2 ripetutamente sotto il controllo ora dei guelfi e ghibellini che intervennero sulle merlature del castello per sottolineare il dominio della nuova fazione sulla vecchia.\nIl cardinale Bertrando del Poggetto si stabil\u00ec nel 1319 e pot\u00e9 ospitare il futuro re di Francia: Filippo di Valois.\nIl comune, nel suo sviluppo, fu controllato nel 1381 prima da Gian Galeazzo Visconti, Duca di Milano, successivamente dagli spagnoli (1746), dai francesi e dai Savoia.\nSimboli.\nLo stemma e il gonfalone del comune di Montegrosso d'Asti sono stati concessi con decreto del presidente della Repubblica del 18 febbraio 2011.\nLe tre ruote e il motto sono tratti dal blasone della famiglia Roero.\nInfrastrutture e trasporti.\nLinee ferroviarie.\nPresso la ex Stazione di Montegrosso, ora solamente fermata, passa la linea ferroviaria Asti\u2013Genova. Lo scalo \u00e8 servito dai treni regionali della direttrice Asti\u2013Acqui Terme.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34662", "revid": "1516566", "url": "https://it.wikipedia.org/wiki?curid=34662", "title": "Montemagno", "text": "Montemagno (\"Montmagn\" in piemontese) \u00e8 un comune italiano di abitanti della provincia di Asti in Piemonte, sulle colline della zona del Monferrato.\nFondato intorno all'anno 1000, Montemagno possiede un nucleo antico costituito da un borgo di forma triangolare attraversato da dodici vicoli contrassegnati da numeri romani che ne connotano l'identit\u00e0, ed \u00e8 inserito nel circuito dei \"Castelli Aperti\" del Basso Piemonte.\nStoria.\nSimboli.\nLo stemma e il gonfalone del comune di Montemagno sono stati concessi con decreto del presidente della Repubblica dell'11 maggio 1951.\nIl gonfalone municipale \u00e8 un drappo di azzurro.\nSociet\u00e0.\nEvoluzione demografica.\nDal 1911 al 2011 la popolazione del comune \u00e8 diminuita del 64%:\nInfrastrutture e trasporti.\nTra il 1900 e il 1935 Montemagno fu servito dalla tranvia Asti-Montemagno-Altavilla.\nEconomia.\nAgricoltura.\nMontemagno \u00e8 uno dei sette comuni di produzione del vino Ruch\u00e9 di Castagnole Monferrato.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34663", "revid": "2060716", "url": "https://it.wikipedia.org/wiki?curid=34663", "title": "Montiglio Monferrato", "text": "Montiglio Monferrato (\"Montij\" in piemontese) \u00e8 un comune italiano di abitanti della provincia di Asti in Piemonte. \u00c8 stato istituito il 1\u00ba settembre 1998 dall'unione dei tre antichi comuni di Colcavagno, Montiglio e Scandeluzza.\nOrigini del nome.\nIl nome deriverebbe dal latino \"Montellus\" (piccolo monte), secondo alcuni studiosi, oppure secondo altri dall'espressione \"Mons tilii\" ossia \"Monte del tiglio\", in quanto il paesaggio predominante in questa regione era la foresta.\nStoria.\nSimboli.\nLo stemma del comune di Montiglio Monferrato \u00e8 stato concesso con decreto del presidente della Repubblica del 9 ottobre 2002.\nMonumenti e luoghi d'interesse.\nIl comune \u00e8 situato in cima ad un colle che domina la Valle Versa. In cima al colle si trova il castello originario del XIII secolo, distrutto nel 1305 e ricostruito con sotterranei nel XV secolo.\nFu la guerra fra Monferrato e Asti a portare all'edificazione di questo baluardo \u2014 inserito nel circuito dei \"Castelli Aperti\" del Basso Piemonte \u2014 gi\u00e0 dimora di Bonifacio I nel XII secolo. \u00c8 stato ipotizzato che qui Rambaldo di Vaqueiras abbia composto la sua \"Estampida\".\nNel parco del castello si trova la cappella romanica di Sant'Andrea, la quale conserva il pi\u00f9 vasto ciclo di affreschi trecenteschi del Piemonte.\nAppena fuori di Montiglio sorge la pieve romanica di San Lorenzo, con splendide sculture.\nIl paese \u00e8 conosciuto anche per le sue meridiane e per la Fiera del Tartufo che si svolge in autunno.\nGeografia antropica.\nColcavagno.\nColcavagno (in piemontese \"C\u00f2l Cavagn\") domina la Valle Versa, a valle di Montiglio. In centro al paese sorge il castello, ampiamente rimaneggiato nel 1667. Nel 1902 fu ceduto alle suore del Cottolengo utilizzandolo come casa di riposo fino al 2010, anno in cui divenne sede della Fondazione Paolo Ferraris. Al suo interno ospita il Museo \"Gli arnesi della memoria\". All'interno del cimitero si trova la chiesa romanica dei santi Vittore e Corona.\nScandeluzza.\nAlle spalle di Colcavagno, sorge Scandeluzza (in piemontese \"Scandlussa\"). Nella parte pi\u00f9 alta del paese sorge la chiesa parrocchiale dedicata a Santa Maria del Rosario. Nei pressi del cimitero si trova la chiesa romanica dei Santi Sebastiano e Fabiano mentre fuori dal paese \u00e8 situata l'altra chiesa romanica dedicata a Sant'Emiliano (di propriet\u00e0 privata).\nRinco.\nIn frazione Rinco (in piemontese \"Rinch\") sorgono due castelli. Il primo fu edificato nel trecento accanto ad una torre del millecento per accogliere la residenza dei conti Pallio, signori di Rinco e di Castellinaldo; nel XVI secolo questo castello fu dedicato ad ospitare l'esercito ed accanto ad esso ne fu costruito uno nuovo per la famiglia del conte e per gli ufficiali, dotato di giardini all'italiana.Recentemente \u00e8 stato riadattato come residenza privata di lusso. La torre e i due castelli sono oggi in ottimo stato e rendono il borgo di Rinco un luogo incantevole.\nDi soli 57 abitanti, al suo interno la frazione di Rinco comprende altre due pi\u00f9 piccole frazioni: Torretta (ove non abita pi\u00f9 nessuno stabilmente) e Castelcebro.\nCuriosit\u00e0.\nIn Regione Stazione \u00e8 presente dalla met\u00e0 degli anni '60 la struttura con lago artificiale denominata \"Lago di Codana\", che, dopo varie vicende e rimaneggiamenti, presenta attualmente un ristorante con parco giochi, \"minicars\" elettriche, piccole barche sul lago, pesca sportiva alle trote e possibilit\u00e0 di pic nic nell'area.\nL'area, dopo una complessa ristrutturazione durata tre anni, \u00e8 stata riaperta al pubblico in veste rinnovata a settembre 2017.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nLa stazione di Montiglio-Murisengo e la fermata di Sant'Anna-Robella, attivate rispettivamente nel 1912 e nel 1937, erano poste lungo la cessata ferrovia Chivasso-Asti, il cui esercizio fu definitivamente sospeso nel 2011."}
{"id": "34664", "revid": "1516566", "url": "https://it.wikipedia.org/wiki?curid=34664", "title": "Moransengo", "text": "Moransengo (\"Moransengh\" o \"Morarsengh\" in piemontese) \u00e8 un comune italiano di 186 abitanti della provincia di Asti in Piemonte.\nGeografia fisica.\nPaese del Monferrato situato a 400 metri di altezza sul livello del mare, in provincia di Asti, si sviluppa su una superficie di 540 ettari ed ha una popolazione di 192 abitanti.\nL'abitato si allinea su un elevato spartiacque. Dal gruppo collinare di Tonengo, Moransengo e Aramengo nascono alcuni tra i pi\u00f9 importanti corsi d'acqua del Monferrato: Stura, Versa e Triversa.Confinante con Brozolo (TO), Brusasco (TO), Cavagnolo (TO), Cocconato (AT), Tonengo (AT), il comune di Moransengo fa parte della Comunit\u00e0 Collinare Alto Astigiano.\nStoria.\nIl paese si adagia su una lunga dorsale collinare che domina la valle: il suo territorio \u00e8 intensamente coltivato a vigneto. Come altri paesi della zona il suffisso -engo sta a indicare la sua origine germanica e pi\u00f9 esattamente longobarda. Posto fin dalle origini sotto l'alta signoria del Monferrato, pass\u00f2 nei secoli sotto il dominio di numerose famiglie: nel 1164 fu nuovamente assoggettato al Marchese del Monferrato che lo mantenne a lungo trasmettendolo ai suoi discendenti. Fu infeudato successivamente ad alcune famiglie dominanti il territorio di Montiglio. All'ingresso del paese si vede la settecentesca Parrocchiale dei Santi Agata e Vitale, con la facciata nel caldo colore del cotto.\nIl nome originale \"Muratianum Astensium\", assegnatogli dai latini, venne successivamente modificato in \"Moransengum\", dopo l'insediamento, intorno al 700 d.C., di un villaggio di popolazioni di origine longobarda. Non si sa nulla dei primi secoli del Medioevo; \u00e8 comunque certo che sia stato un feudo del vescovo di Vercelli. Nel 1164 Federico Barbarossa conferm\u00f2 il dominio del marchese Guglielmo il Vecchio di Monferrato. Fino agli inizi del \u2018700 la storia del luogo rimarr\u00e0 legata alle vicende della signoria di Montiglio.\nIn cima ad un alto colle sorge il Castello, di antica origine: nel 1680 fu acquistato dal mercante Carlo Andrea Galiziano che assunse il titolo di Conte, e la sua discendenza rimase a lungo padrona del paese. Nel 1704, in seguito all'assedio di truppe francesi che saccheggiarono il paese e incendiarono il castello, il nucleo abitativo si spost\u00f2 verso l'attuale parrocchiale ed il Castello sub\u00ec radicali trasformazioni che lo portarono ad assumere l'attuale aspetto di residenza signorile, oggi destinata ad abitazione privata. Il maniero, costituito da due corpi uniti ad angolo, di altezza diversa, presenta la parte pi\u00f9 interessante nella facciata principale, preceduta da un doppio scalone. Recentemente, l'attuale propriet\u00e0 ha compiuto un sapiente restauro, destinando parte dell'interno a collezione di opere d'arte contemporanea ed il parco a cornice naturale di eventi culturali.\nSociet\u00e0.\nEvoluzione demografica.\nLo spopolamento del paese ha portato, in cento anni, ad un dimezzamento della popolazione, a far data dall'anno 1911.\nEconomia.\nL'economia del paese non ha subito modificazioni di rilievo ed \u00e8 quasi esclusivamente agricola. Ci sono alcuni allevamenti di bovini di razza piemontese e due allevamenti di conigli.\nUn agricoltore si dedica all'interessante attivit\u00e0 di coltivare e fornire piante officinali ad una cooperativa.\nRilevanti per l'economia sono anche il taglio e la commercializzazione di legname, sia pregiato sia da ardere, e la coltivazione vitivinicola.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34665", "revid": "848247", "url": "https://it.wikipedia.org/wiki?curid=34665", "title": "Nizza Monferrato", "text": "Nizza Monferrato (IPA: , \"Nissa Monfr\u00e0\" o \"Nissa dla Paja\" in piemontese) \u00e8 un comune italiano di della Provincia di Asti, in Piemonte.\nPosta tra le citt\u00e0 di Alba, Asti e Alessandria, \u00e8 un importante centro agricolo e commerciale che si trova nel cuore del Monferrato, uno dei luoghi italiani di produzione vinicola pi\u00f9 noti al mondo, soprattutto per quel che riguarda i vini rossi e gli spumanti. Patrimonio dell'umanit\u00e0 UNESCO per i suoi beni paesaggistici e per il vino Barbera, dopo il capoluogo \u00e8 insieme a Canelli il centro pi\u00f9 importante della provincia e della Valle Belbo.\nGeografia fisica.\nTerritorio.\nNizza Monferrato si trova nel territorio dell'alto Monferrato, a sud della provincia, non molto lontana dal confine con quella di Alessandria, distante circa 30\u00a0km a sud-est del capoluogo astigiano; \u00e8 prevalentemente pianeggiante e si estende su una superficie di poco pi\u00f9 di 30\u00a0km\u00b2, a un'altezza media di 138 m s.l.m.\nSorge nella Valle Belbo, in una zona ricca di vigneti, i quali alimentano un importante produzione vinicola.\nViene attraversata dal torrente Belbo e dal suo tributario Nizza. La zona attorno alla citt\u00e0 \u00e8 denominata il Nicese.\nClima.\nNizza Monferrato \u00e8 caratterizzata da un clima tipicamente padano, con inverni freddi e nebbiosi ed estati calde e afose. Le piogge solitamente non sono molto abbondanti, infatti stanno sotto la media nazionale e cadono prevalentemente in autunno e in primavera; tuttavia la citt\u00e0 \u00e8 stata svariate volte alluvionata per via delle improvvise piene dei torrenti Belbo e Nizza.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,7\u00a0\u00b0C; quella del mese pi\u00f9 caldo, luglio, \u00e8 di +23,7\u00a0\u00b0C.\nOrigini del nome.\nDal XVI secolo Nizza viene citata come \"Nicea Palearum\" o \"della Paglia\", per via dei tetti delle case che anticamente venivano costruiti con paglia intrecciata ed erbe, presenti nei terreni paludosi del luogo d'origine, alla confluenza dei torrenti Nizza e Belbo. Oggi \u00e8 ancora chiamata popolarmente in piemontese \"Nissa dla Paja\". In alcune abitazioni antiche, infatti, si possono ancora trovare controsoffitti fatti in quel modo.Il toponimo \"Nizza\" potrebbe derivare da un'antica proprietaria del luogo chiamata \"Nice\" o \"Nicia\" in onore della dea greca \"Nike\", anche se l'origine del nome \u00e8 ancora incerta.\nStoria.\nPrime fonti storiche e fondazione.\nLe prime fonti storiche di Nizza Monferrato risalgono a un atto pubblico del 1021, in cui viene definita \"villa curte Nicia\". Tuttavia viene comunemente considerato come data di fondazione l'anno 1225: la citt\u00e0 sarebbe sorta grazie all'unione degli abitanti di sette castelli distrutti dagli Alessandrini nella contesa con gli Astesi. Una narrazione pi\u00f9 fantasiosa racconta della ribellione dei terrazzani contro i signori del luogo, che esigevano lo \"Ius primae noctis\" (\"diritto della prima notte\") sulle fanciulle locali.Sorse attorno all'antica abbazia di San Giovanni in Lanero.\nDal Medioevo all'Et\u00e0 Moderna: i continui assedi.\nIl territorio di Nizza nel 1227 viene spartito tra le due citt\u00e0 in lotta di Asti e Alessandria e si crea una \"villanova\" tra il torrente Nizza e il Belbo. Nel 1230 la citt\u00e0 \u00e8 sotto la protezione di Alessandria e rimane comune fino al 1264, anno in cui diventa dominio del marchese Guglielmo VII di Monferrato, al quale si ribeller\u00e0 unitamente ad Alessandria e Asti nel 1290.Nella sua storia la citt\u00e0 venne costantemente assediata e occupata, a partire dal 1268, da parte delle truppe di Carlo I d'Angi\u00f2, alle quali resistette per quaranta giorni. Con alterne fortune, fino al XV secolo, pass\u00f2 di mano in mano pi\u00f9 volte: sotto il controllo del marchese Manfredo di Saluzzo prima, di Carlo II re di Napoli poi (nel 1306) e infine del marchese Teodoro Paleologo. Successivamente, nel 1391, fu devastata dalle milizie del conte d'Armagnac.\nNel 1495 vi soggiorn\u00f2 il re di Francia Carlo VIII, nel convento di \"San Francesco\", e si narra che offr\u00ec un'ingente somma di denaro necessaria per la costruzione del campanile in cambio di un dipinto rappresentante l'Assunta.\nNel XVI secolo la citt\u00e0 acquista una tale fama da venire citata dal pontefice Clemente VII in un suo breve scritto e definita \"oppidum\". Proprio da quel secolo Nizza viene citata come \"Nicea Palearum\", nome che la tradizione riferisce alla consuetudine di coprire le case con steli erbacei essiccati.\nNizza e il suo territorio, ricco di prodotti pregiati quali cereali, lino, canapa, zafferano e non ultime le uve pregiate, pass\u00f2 ai Gonzaga desiderosi di impossessarsi delle sue risorse. La coltivazione del gelso, l'allevamento del baco da seta e la filatura dei bozzoli completavano un ottimo panorama economico.\nDopo un periodo molto fiorente, dai primi anni del seicento venne travolta da innumerevoli e gravi problemi. Nel 1613 la citt\u00e0, governata dal cardinale Ferdinando Gonzaga, alleato con gli Spagnoli, si libera con strenua resistenza dalle truppe di Carlo Emanuele I, duca di Savoia e, come voto di ringraziamento, viene istituita una processione nel giorno di San Carlo Borromeo, oggi patrono della citt\u00e0. Lo storico Alberto Migliardi riporta il famoso episodio del miracolo della lampada:\nLa citt\u00e0 viene successivamente contesa tra il gi\u00e0 citato Carlo Emanuele, questa volta alleato con gli Spagnoli e il duca di Nevers Carlo I, successore dei Gonzaga nella signoria del Monferrato: dopo l'assedio del 1625, a quello del 1628 da parte del duca sabaudo la citt\u00e0 capitola e viene successivamente riconquistata dai francesi nel 1629. Nel 1630 venne messa in ginocchio da carestie e pestilenze, mentre l'anno dopo, firmata la pace di Cherasco, Nizza viene assegnata a Carlo I duca di Mantova. A partire dal 1637 vivr\u00e0 un periodo di continue lotte per la sua conquista da parte di Spagnoli e Francesi, che la sottoporranno a numerosi saccheggi e alla distruzione della propria fortezza, di cui ancora oggi rimangono visibili alcuni resti. Nel 1647 la citt\u00e0 venne rasa al suolo e le sue mura abbattute dagli aragonesi.nel periodo della Guerra di successione spagnola, Nizza si trov\u00f2 a subire gli attacchi degli eserciti sabaudi e Francesi, allo scopo di contendersi il Monferrato. Nizza riusc\u00ec a tenersi protetta dalle buone fortificazioni costruite dal duca di Mantova, e loro duca del Monferrato Ferdinando Carlo Gonzaga, dove chiese alla citt\u00e0 di dare il proprio contributo finanziario alla Guerra contro i Piemontesi, contributo che con fatica la cittadinanza di Nizza riusc\u00ec a donare. Cos\u00ec nel luglio del 1704 il duca Ferdinando Carlo Gonzaga per ricompansare il generoso gesto di Nizza, decise di conferire a Nizza il titolo di Citt\u00e0.\nIl territorio del Monferrato venne coinvolto nella guerra tra Austria e Francia, e i nicesi poterono ritenersi liberi dalle occupazioni straniere solo grazie al definitivo passaggio della citt\u00e0 nelle mani dei Savoia nel 1708 (con una breve interruzione solo durante l'occupazione Napoleonica), che si trovarono a gestire Nizza da poco riconosciuta citt\u00e0 ducale (con decreto del 1703).\nLa situazione economica resa precaria dai continui conflitti inizi\u00f2 a migliorare solo verso la fine del Settecento, con il rifiorire dell'industria della seta; nel suo territorio si insediarono nove filande che diedero lavoro e benessere alla comunit\u00e0.Il vento rivoluzionario giunto nel 1789 dalla Francia non attecch\u00ec nella citt\u00e0, dove al grido di \"Viva il re, viva i Savoia\" i controrivoluzionari cacciarono via a randellate gli insorti dei paesi vicini.\nDal XIX secolo ai giorni nostri.\nDopo che, con il Congresso di Vienna, la monarchia sabauda venne ripristinata, la citt\u00e0 pot\u00e9 riprendere il suo sviluppo, anche grazie alla nomina a sindaco del cavaliere Pio Corsi di Bonsasco. Il cavaliere modific\u00f2 strutturalmente la citt\u00e0, fece illuminare le vie pubbliche con lampade a olio, fece ripristinare la rete stradale urbana, fece realizzare il primo sistema fognario e incentiv\u00f2 il commercio. Grazie alla sua attenta amministrazione Pio Corsi riusc\u00ec a riportare la citt\u00e0 al benessere di un tempo.\nIl XIX fu un secolo ricco di personaggi di grande spessore; per citarne alcuni, Vittorio Buccelli e Bartolomeo Bona, che a livello nazionale ricoprirono importanti incarichi politici, Gian Felice Gino, pioniere dell'aviazione e Francesco Cirio, il \"re\" delle conserve che, geniale industriale del settore alimentare, fece conoscere Nizza e i suoi prodotti a tutto il mondo grazie all'azienda che porta tuttora il suo nome e che ancora oggi \u00e8 leader del settore.\nNizza fu capitale della Repubblica partigiana dell'Alto Monferrato nel 1944.\nNell'autunno del 1968 la citt\u00e0 venne interamente sommersa da una grossa piena del torrente Belbo e del suo tributario Nizza, cosa che miracolosamente non avvenne per l'alluvione del Tanaro del novembre 1994, quando ci furono solo alcuni danni alle strade adiacenti e allagamenti a scantinati.\nNel 2014 Nizza \u00e8 entrata a fare parte del patrimonio mondiale dell'umanit\u00e0 dell'UNESCO, essendo compresa nel .\nSimboli.\nSecondo la tradizione, il simbolo di un leone che difende la croce riportato nello stemma comunale, venne adottato dopo il 1613, quando i nizzesi fecero voto al patrono san Carlo Borromeo affinch\u00e9 li aiutasse nella difesa della loro citt\u00e0 attaccata dalle armate nemiche dei Savoia.\nOnorificenze.\nNizza Monferrato \u00e8 tra le citt\u00e0 decorate al valor militare per la guerra di liberazione, insignita della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nArchitetture religiose.\nChiese.\nChiesa di San Giovanni in Lanero.\nL'attuale Chiesa di San Giovanni in Lanero, considerata il duomo di Nizza Monferrato, fu costruita nel 1772 su progetto dell'architetto Nicolis di Robilant e si affaccia sulla piccola piazza intitolata a Vittorio Emanuele II. L'edificio sacro ha acquisito il nome dall'antica chiesa di San Giovanni, poi demolita tra il 1826 e il 1827, che sorgeva sull'attuale piazza del Municipio, acquisendo da essa pure quasi tutti i suoi arredi, gli altari e le suppellettili.\nSi presenta strutturata in tre spaziose navate, ben illuminate da frequenti aperture laterali, e pressoch\u00e9 priva dei bracci del transetto. Le quattro campate, sostenute da imponenti pilastri rivestiti in marmi policromi, conducono a una spaziosa area presbiteriale nella quale la luce \u00e8 assicurata dalle finestre di una bassa cupola a tamburo ottagonale. Notevole \u00e8 l'abside semicircolare, che si addentra fra le costruzioni circostanti.\nLa facciata richiama l'immagine di un tempio greco-romano, con il suo campanile romanico che oggi \u00e8 l'unico elemento rimasto della vecchia chiesa.\nChiesa di San Siro.\nLa chiesa di San Siro nacque nel 1311 per volere di un presunto nobile locale, un certo Antonio Pelletta, il quale pose come condizione che l'arciprete fosse sempre un sacerdote di Nizza. Nei secoli passati, vide innumerevoli e aspre traversie circa il diritto di patronato e controllo, in cui vennero coinvolti molte famiglie nobili della zona, il Municipio e la Curia Vescovile, fino alla convocazione in giudizio davanti alla Sacra Rota e ai pi\u00f9 alti ranghi ecclesiastici.\nOggi la chiesa, in stile barocco, si presenta di ordine composito, si succedono due campate propriamente dette, mentre le tre navate sono separate da curate balaustre in marmo variopinto. I soffitti sono stati dipinti ad affresco, da un mediocre pennello locale, e si presentano ricchi di stucchi complessi, incorniciature e fini dorature.\nChiesa di Sant'Ippolito.\nLa chiesa di Sant'Ippolito, esistente gi\u00e0 nel 1297, rimase totalmente in abbandono e semidistrutta fino al XVIII secolo; comincia a essere visitata dai vescovi a fine XVI secolo ma le prime relazioni parrocchiali risalgono a met\u00e0 del XVII. Riedificata tra il 1750 ed il 1760, il suo interno \u00e8 stato in parte modificato dalla meta del \u2018900 da restauri e pitture. Elementi originali sono l'altare e la tela con Sant'Ippolito sulla parete absidale. Presenta due navate, pi\u00f9 un'aggiunta, costituente una porzione di navata destra, mentre il transetto, come per altre chiese nicesi, \u00e8 praticamente inesistente, a vantaggio della sacrestia. Il prospetto esterno della facciata, piuttosto spoglio, \u00e8 suddiviso in quattro sezioni dagli elementi di abbellimento.\nChiesa della Madonna della Neve.\nLa chiesa della Madonna della Neve (o \"delle Grazie\") \u00e8 nota anche come \"Chiesa della Madonna del Bricco\", dalla posizione sulla sommit\u00e0 di una collina, a ponente della citt\u00e0, dove un tempo sorgevano il castello e il villaggio di Lanero ed era allora chiesa e parrocchia di questo castello. La chiesa attuale fu edificata nel 1757/58 dall'Abate Commendatario di San Giovanni, Carlo Amedeo Pistone di Montalto, nello stesso luogo dell'antica.\nArchitetture civili.\nPalazzo comunale e torre civica.\nIl Palazzo Comunale, sito in Piazza Martiri di Alessandria nel centro storico, \u00e8 un imponente edificio, risalente al 1353 (ma rimaneggiato diverse volte nei secoli successivi), che fin dalle origini, ha assolto la funzione di luogo di riunione dei vertici governativi del territorio. Il corpo dell'edificio \u00e8 a due piani, ciascuno dei quali possiede quattro finestre, con ornamento superiore costituito da una lunetta ad arco.\nAl di sotto, un larghissimo porticato interno, evidenziato dalla presenza incisiva di quattro archi, sostenuti da quattro grossi pilastri.\nTra le due finestre centrali del primo piano, unite da un'austera balconata in ferro battuto, si staglia lo stemma della citt\u00e0 modellato in argilla. L'intero complesso ha una facciata in mattone naturale.\nLa pi\u00f9 importante attrazione \u00e8 per\u00f2, l'antica torre campanaria del Municipio, conosciuta dai nicesi come \"el Campanon\" (\"il Campanone\"), la quale nei secoli ha svolto le diverse funzioni di torre di difesa, torre campanaria e sede comunale.\nPalazzo De Benedetti.\nDi fronte al palazzo comunale si trova un'altra storica e prestigiosa costruzione: il Palazzo De Benedetti, risalente al XVIII secolo.\nSi presenta come una residenza con un piano ammezzato e altri tre effettivi, la cui facciata principale \u00e8 suddivisa in tre fasce orizzontali.\nIn quella inferiore spicca un portone in legno lavorato, mentre ciascuna delle quattro porzioni laterali a esso (due per lato), distinte con lesene montanti, a bande orizzontali, ospita una porta e una finestra del semipiano in alto.\nA livello del primo cornicione si allunga un bel balcone con parapetto in marmo traforato, e ci\u00f2 apre la vista alla seconda fascia centrale, contenente due piani, con rispettivi balconi minori. La sezione superiore \u00e8 scandita, invece, da 11 finestrelle ad arco.\nRecentemente al corpo centrale dell'edificio \u00e8 stata aggiunta la parte destra, ricostruita secondo le originarie linee architettoniche. Il palazzo ha quindi riacquistato la sua forma armonica. Nel Palazzo era situata la sinagoga della locale comunit\u00e0 ebraica, poi smantellata negli anni precedenti la Seconda guerra mondiale.\nPalazzo Crova.\nIn via Pio Corsi si raggiunge Palazzo Crova. Venne costruito presumibilmente sui resti di un preesistente castello. Racchiuso fra strette vie, esempio di residenza nobiliare cittadina del XVIII secolo, comprende un bell'edificio, opera dell'architetto Nicolis di Robilant e un giardino racchiuso in alte cinte murarie.\nNell'interno alcuni locali (in quello che viene ora denominato \"piano nobile\") presentano decori, stucchi e affreschi, con scalinate in pietra fornite di ringhiere decorate a collegare i tre piani. In un altro locale al piano terreno si sono conservati i soffitti in legno a cassettoni.\nAll'esterno, sul lato nord del fabbricato, si possono notare curiosi fregi con raffigurazioni vegetali e antropomorfe, di ispirazione ben pi\u00f9 arcaica, a separare fra loro i piani, e a contornare le finestre.\nIl fronte est costituisce la vera facciata, suddivisa in una fascia inferiore di portici con dieci pilastri, e in una superiore, nella quale si alternano finestre incorniciate da lesene di stile affine al corinzio, e sovrastate da timpani e lunette.\nLa discendenza dei Baroni Crova di Vaglio, gli originari titolari della costruzione, \u00e8 rimasta viva fino ai primi decenni dello scorso secolo.\nAttualmente il Palazzo \u00e8 sede della biblioteca civica, dell'Enoteca Regionale, della Condotta Slow Food delle Colline Nicesi, del Presidio del Cardo Gobbo di Nizza e dell'Associazione \"Produttori del Nizza - Barbera d'Asti.\nForo Boario.\nIl Foro Boario \u00e8 situato all'interno della spaziosa Piazza Garibaldi, detta \"la cima di Nizza\".\n\u00c8 qui, nella sezione sud di tale storica piazza, che si staglia il Foro, intitolato a Pio Corsi, costruito sul finire del 1800.\nAppare come una gigantesca struttura completamente in muratura, nella quale si susseguono, per tutta la lunghezza, numerosi archi a tutto sesto, che le conferiscono un andamento serio e scandito.\nIl complesso \u00e8 ricoperto da una volta a capriata, strutturata su travi spioventi e monaci in legno, oggi rinforzati da inserti metallici.\nIl Foro rappresenta il simbolo del commercio e delle manifestazioni folcloristiche ed enogastronomiche che in esso si svolgono.\nNel 2008 viene completata la ristrutturazione dell'edificio, che viene chiuso all'accesso delle automobili e viene dotato di uffici, servizi igienici, nuova pavimentazione, riscaldamento, luci e di grandi vetrate che chiudono la struttura, diventando cos\u00ec luogo ideale per manifestazioni, convegni, congressi e mostre. \u00c8 sede dell'Ufficio Informazioni Turistiche.\nOspedale Santo Spirito.\nIn via Bona si costeggia la parte posteriore di un edificio che \u00e8 sede dell'\"ospedale Santo Spirito\". La struttura ospitava anche la \"Scuola Media Statale\", che fu poi spostata in un altro istituto.\nHa antichissime origini. Nel corso dei vari secoli ha ospitato frati Francescani, Cappuccini e monache Benedettine, dovendo rispondere alle esigenze del lavoro e della pi\u00f9 stretta clausura.\n\u00c8 dotato di numerose ampie finestre arcuate, in successione, nella presenza di cortili interni a chiostro, con portici e giardinetti, nella fitta intercomunicazione vasta e luminosa, con pareti di spessore rilevante.\nAl suo interno trova spazio la minuscola Chiesa del Santo Spirito, con portale in legno intagliato, restaurata nel 1877.\nAl termine della stessa via Bona, in seguito a scavi condotti nella piazzetta Principe Umberto, sono stati rinvenuti resti di antiche tumulazioni di corpi di monache, in quanto nel luogo era situato il cimitero privato.\nAltro.\nVia Maestra.\nVia Carlo Alberto, meglio nota come \"Via Maestra\", collega la piazza principale, Piazza Garibaldi, con \"Piazza XX Settembre\" (conosciuta dagli abitanti della zona anche come \"Piazza della verdura\" per via del mercato ortofrutticolo e di alimentari che viene fatto in essa), attraverso i suoi antichi portici (asse portante di Nizza Monferrato), con archi a tutto sesto e ribassati, al di sotto dei quali si trovano ancora antichi tondini metallici di rinforzo. Alcune abitazioni, dai pregevoli balconi in ferro battuto, risalgono al Settecento e all'Ottocento.&lt;/br&gt; \nSotto, trovano posto i negozi pi\u00f9 caratteristici di Nizza. \u00c8 la via principale e commerciale del centro storico della citt\u00e0.\nAree naturali.\nNella cittadina \u00e8 presente il \"Parco degli alpini\", un'area verde sulle sponde del torrente Belbo, attrezzato di panchine per trascorrere il tempo in \"relax\". Il parco \u00e8 aperto al pubblico ed \u00e8 stato completato nel 2006.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nLa religione maggiormente praticata nel centro \u00e8, come per l'Italia, quella cattolica; ci sono inoltre minoranze soprattutto di musulmani, ortodossi e testimoni di Geova, questi ultimi presenti con una fiorente comunit\u00e0 religiosa o Congregazione cristiana che conta oltre un centinaio di fedeli.\nNel territorio sono presenti alcuni istituti religiosi cattolici, come lo storico Istituto Nostra Signora delle Grazie.\nLa comunit\u00e0 ebraica di Nizza Monferrato.\nNizza Monferrato fu sede, fino agli anni precedenti la seconda guerra mondiale, di una fiorente comunit\u00e0 ebraica, la cui presenza \u00e8 documentata sin dal 1539. Con la fine del ghetto, nel 1848, cominci\u00f2 il declino della comunit\u00e0. A testimonianza di questa presenza oggi restano gli arredi della scomparsa sinagoga (conservati ad Alessandria) e un cimitero.\nTradizioni e folclore.\nIn autunno viene celebrata la fiera del bue grasso. Viene anche celebrata, nel giorno di San Carlo, la messa in dialetto nella parrocchia di san Giovanni in Lanero.\nCultura.\nIstruzione.\nBiblioteche.\nLa biblioteca civica si trova nell'ex sede del Giudice di Pace.\nScuole.\nSul territorio comunale sono presenti varie strutture scolastiche, pubbliche e private, alcune riunite in unici complessi: quattro scuole materne, quattro scuole primarie (elementari), tre scuole secondarie di primo grado (medie) e sette scuole secondarie di secondo grado (superiori).\nMusei.\n\"Sugar House\".\n\u00c8 il centro di documentazione aziendale della Figli di Pinin Pero S.p.A., azienda dedita al settore dello zucchero.\nIl \"Sugar Project Figli di Pinin Pero S.p.A.\", struttura di 600\u00a0m\u00b2 disposti su due livelli e completamente immersa nel verde delle colline del Monferrato, si propone come obiettivo la correlazione di un alimento di uso quotidiano come lo zucchero con la didattica, la cultura, l'informazione, il costume e l'arte, attribuendo importanza anche al \"packaging\" del prodotto.\nLa \"Sugar House\" \u00e8 intitolata a Franco Pero scomparso nel febbraio 2001. Franco Pero, imprenditore di grande caparbiet\u00e0 e capacit\u00e0, insieme al fratello Renzo (l'attuale Presidente dell'azienda), fu determinante negli anni dello sviluppo che videro la Figli di Pinin Pero &amp; C. specializzarsi nella commercializzazione e trasformazione dello zucchero.\nMuseo Bersano.\nIl museo delle contadinerie e delle stampe sul vino Bersano fu fondato dall'avvocato Arturo Bersano, fondatore anche dell'omonima azienda vinicola, che diede vita a uno dei pi\u00f9 apprezzati musei della civilt\u00e0 enoico-contadina, a cui fa seguito una rara raccolta di stampe ed etichette degli ultimi 4 secoli. Egli promosse tale iniziativa con l'intento di conservare ai posteri i principali strumenti del mondo agricolo prodotti nella campagna monferrina e langarola.\nSono presenti i vari tipi di recipienti, come bicchieri e calici, spessi per durare nel tempo, pinte straordinarie, quarti di brenta soffiati nel vetro scuro di Poirino, solidi mastelli per tirare il vino e tini dove l'uva fermentava, grandi botti di cantina e i barlet omaggio per mediatori e carrettieri che avevano misure molto varie, perch\u00e9 rapportate alla generosit\u00e0 dei contadini.\nIl museo presenta anche bellissimi torchi del '600-'700 a vite centrale discendente. Vi sono anche dei torchi muniti di due grandi viti verticali. La loro maestosa semplicit\u00e0 \u00e8 simbolo di dedizione al lavoro vignaiolo.\nNel cortile interno del Museo si aprono le ricostruzioni di cantine antiche, non mancano sorprese, tra le quali una autentica locomotiva a vapore.\nFra gli attrezzi sono presenti anche zappe, secchie, paioli, mortai, setacci, zangole, moschiere in vetro, lanterne e zucche cave per portarci l'acqua.\nLe raccolte datano un'epoca pi\u00f9 recente rispetto alle Contadinerie: sono degli anni sessanta e raccontano quattro secoli di stampe ed etichette rare.\nVi sono infatti numerose etichette di tutti i tipi: dipinte a mano, con caricature, e stampate in caratteri estremamente sofisticati. Le etichette sono d'\"autore\", infatti le pi\u00f9 importanti sono opera dell'alessandrino Franco Sassi e del torinese d'adozione Carlo Terzolo.\nTeatro.\nNel comune \u00e8 presente il \"Teatro Sociale\", sede di spettacoli per bambini e non, da parte di compagnie teatrali e personaggi talvolta famosi. \u00c8 inoltre usato come cinema e da poco proietta anche film in 3D.\n\u00c8 anche presente nell'oratorio \"Don Bosco\" un piccolo teatro.\nCasa discografica.\nA Nizza ha sede la Mescal, importante etichetta discografica indipendente fondata nel 1993 da Ligabue. La Mescal si propone di produrre e tutelare musicisti emergenti. Tra le collaborazioni pi\u00f9 illustri spiccano tra le altre quelle con Andrea Mir\u00f2, Afterhours, Bluvertigo, Carmen Consoli, La Crus, Modena City Ramblers, Perturbazione, Subsonica e pi\u00f9 recentemente con Arisa, Morgan, Mauro Ermanno Giovanardi, Violante Placido, Ron, Moreno e per ultimo Ermal Meta.\nCucina.\nNizza Monferrato \u00e8 rinomata per:\nNizza Monferrato \u00e8 presente al festival delle sagre astigiane con la \"belec\u00e0uda\" e le paste di meliga.\nGeografia antropica.\nUrbanistica.\nIl comune di Nizza conta su un'urbanizzazione piuttosto omogenea, concentrata prevalentemente nel centro abitato. Nel 2013 sono terminati i lavori di un nuovo ponte che collega la citt\u00e0 dal tratto statale per Asti, consentendo la circolazioni di mezzi pesanti fuori dalla citt\u00e0. Vari ponti sono stati ristrutturati o addirittura ricreati da zero, come il \"ponte gobbo\", che prende il nome dalla forma strutturale creata principalmente in funzione anti-alluvionale e di formazione di rifiuti sottostanti causate dalle piene. Si pu\u00f2 aggiungere quindi che Nizza \u00e8 una citt\u00e0 in continua espansione, come dimostrano le recenti costruzioni di quartieri, quali il Campolungo e quelli nella zona Istituto San Giuseppe. Nuove aree periferiche stanno divenendo infatti luoghi di continua crescita urbana.\nFrazioni.\nLe principali frazioni di Nizza Monferrato sono:\nEconomia.\nAgricoltura.\nL'agricoltura del centro raggiunge punte di assoluta eccellenza quali la produzione vitivinicola, grandi uve DOC e DOCG come il Barbera, Dolcetto, Moscato, Brachetto, Cortese, Freisa, Grignolino e altre, gli ortaggi con il Cardo Gobbo, la frutta con la Mela di San Marzano, i foraggi con l'allevamento di bestiame di razza piemontese e i cereali.\nIl vitigno pi\u00f9 diffuso in queste colline \u00e8 il Barbera, dove trova condizioni pedoclimatiche particolarmente favorevoli per la sua maturazione, ottenendo dalle sue uve il Barbera d'Asti di cui fa parte il Nizza, prodotto nel territorio in diciotto comuni.\nNumerosi i produttori privati, cio\u00e8 i piccoli vignaioli producono l'uva e la trasformano in vino vendendo direttamente il prodotto. Essi svolgono un'attivit\u00e0 prevalentemente a carattere familiare.\nIndustria.\nLo sviluppo industriale \u00e8 principalmente correlato alla trasformazione del prodotto agricolo o attivit\u00e0 a esso correlate. \u00c8 quindi naturale che trovino sede numerosi stabilimenti enologici. Tra i vinificatori, oltre alle grandi aziende vinicole, riveste un ruolo importante la cantina sociale.Oltre alle attivit\u00e0 legate all'enologia, sono presenti inoltre diverse aziende metalmeccaniche, dell'abbigliamento e dei materiali da costruzione. Molto rinomata \u00e8 la lavorazione del peltro.\nTurismo.\nNegli ultimi anni il turismo nella cittadina \u00e8 in netta crescita, in particolare da quando \u00e9 divenuta patrimonio UNESCO assieme a tutta la zona del Monferrato e delle Langhe. Significativa l'affluenza di turisti in arrivo dai paesi scandinavi, che visitando i luoghi noti per il vino fanno soggiorno nella zona di Nizza.\nInfrastrutture e trasporti.\nStrade.\nNizza Monferrato \u00e8 raggiungibile attraverso la Strada Provinciale del Turchino, da direzione Asti e Acqui Terme, dalla Strada Provinciale Di Valle Belbo da direzione Alessandria e dalla Strada Provinciale di Canelli (da Canelli), che ha il suo culmine proprio a Nizza, collegandosi con la prima.\nLinee ferroviarie.\nPresso la stazione di Nizza Monferrato passano le linee ferroviarie Asti \u2013Genova e Alessandria-Cavallermaggiore; Lo scalo \u00e8 servito dai treni regionali della direttrice Asti \u2013 Acqui Terme.\nMobilit\u00e0 urbana.\nNella cittadina sono presenti diverse fermate di autobus anche extraurbani.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nLa citt\u00e0 di Nizza Monferrato fa parte della Comunit\u00e0 Collinare Vigne &amp; Vini, una delle dodici comunit\u00e0 collinari presenti nella provincia.\nSport.\nCalcio.\nNicese.\nL'Associazione Calcio Nicese \u00e8 la societ\u00e0 calcistica che rappresenta Nizza Monferrato, e fa parte della F.I.G.C. Fondata nel 1922, attualmente milita in seconda categoria. I colori sociali sono il giallo-rosso a strisce e lo stadio \u00e8 il \"Tonino Bersano\"."}
{"id": "34666", "revid": "1516566", "url": "https://it.wikipedia.org/wiki?curid=34666", "title": "Olmo Gentile", "text": "Olmo Gentile (\"Orm\" in piemontese) \u00e8 un comune italiano di 71 abitanti della provincia di Asti in Piemonte. Nelle sue vicinanze si estendono ampi noccioleti e castagneti.\nGeografia fisica.\nIl comune si stende poco a nord del pi\u00f9 alto rilievo della provincia di Asti, il Bric Puschera. Viene attraversato da sud a nord dal torrente Tatorba d'Olmo, un affluente della Bormida di Millesimo.\nStoria.\nSimboli.\nLo stemma del Comune di Olmo Gentile \u00e8 stato concesso con decreto del presidente della Repubblica del 28 marzo 2007.\nSociet\u00e0.\nEvoluzione demografica.\n\u00c8 il comune con la popolazione meno numerosa della provincia di Asti.\nIn cento anni la popolazione si \u00e8 ridotta \"ad un quinto\" di quella presente nel 1911.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34669", "revid": "1656773", "url": "https://it.wikipedia.org/wiki?curid=34669", "title": "Commercio", "text": "Il commercio, in economia, \u00e8 lo scambio di beni valutari o di consumo, mobili o immobili, e di servizi che pu\u00f2 avvenire anche in cambio di moneta.\nNei secoli, il commercio ha sub\u00ecto varie evoluzioni fino a raggiungere, a far data dallo sviluppo rispettivamente nelle ere industriale e post-industriale dei mezzi di trasporto e di comunicazione, alla convergenza verso un mercato globale senza confini, la \"globalizzazione\". Quando il commercio si svolge tra nazioni diverse avvengono le cosiddette esportazione ed importazione.\nStoria della disciplina economica e sviluppi odierni.\nIl primo tentativo di modello matematico del funzionamento del commercio \u00e8 stato operato, nell'era moderna, partendo dall'astrazione della concorrenza perfetta fra venditori, dall'economista scozzese Adam Smith, al di l\u00e0 dei suoi risvolti sulla regolazione del sistema stesso; con termini intuitivi egli denomin\u00f2 ciascuno di questi sistemi mercato e i sistemi componenti considerati di ciascuno domanda e offerta (acquirenti e venditori) e arriv\u00f2 al concetto che, data la concorrenza perfetta, essa crei \"di per s\u00e9\" un sistema allocativo ottimale di assegnazione dei beni nella societ\u00e0 per ognuno attraverso la \"mano invisibile\" della ricerca egoistica del proprio interesse particolare (si vedano al riguardo fra i moltissimi i pi\u00f9 recenti problemi, quelli dell\"inquinamento\" e in particolare del \"riscaldamento globale\").\nNaturalmente esistono numerosi ostacoli sociali e legislativi, oltre che intrinseci al commercio, alla concorrenza perfetta, oltre a sistemi in cui essa, per gli stessi ordini di motivi, non si attua affatto (monopolio, oligopolio, monopsonio, ecc. ecc.); inoltre la stessa teorizzazione economica di fatto \"guida\" o pu\u00f2 guidare gli operatori, che non sono solo venditori e acquirenti, verso atteggiamenti divergenti o dissonanti da essa, ed \u00e8 divenuta una branca di questo sistema teorico parte del nodo cruciale degli aspetti produttivi delle merci e dei servizi e dell'assegnazione degli stessi alle persone.\nPertanto il commercio - guidato dalle teorizzazioni economiche del liberismo e spinto al consumismo - ha visto innescarsi ed accentuarsi con l'entrata nel III millennio un forte movimento di anti-globalizzazione o nuova globalizzazione tendente a ridisegnare temi, modalit\u00e0 e prospettive future di questo importante settore dell'economia. In questa chiave, si sono moltiplicate negli ultimi anni del '900 le iniziative di commercio equo-solidale e alternativo.\nLegislazione italiana dei commercianti.\nIl commercio, in Italia \u00e8 disciplinato in via primaria dal D.Lgs 114/98, il predetto decreto legislativo individua tre tipi sostanziali di commercio: quello in sede fissa, le forme speciali di vendita (spacci interni, a mezzo di apparecchi automatici, per corrispondenza, televisione o altri sistemi di comunicazione, commercio elettronico e presso il domicilio dei consumatori) e quello su area pubblica. Il commercio in sede fissa \u00e8 per esempio quello di supermercati, piccoli negozi ecc., il commercio su area pubblica le bancarelle dei mercati rionali, le bancarelle delle fiere ecc."}
{"id": "34670", "revid": "7", "url": "https://it.wikipedia.org/wiki?curid=34670", "title": "Commercio Alternativo", "text": ""}
{"id": "34671", "revid": "948342", "url": "https://it.wikipedia.org/wiki?curid=34671", "title": "Palmariggi", "text": "Palmariggi (\"Parmarisci\" in dialetto salentino) \u00e8 un comune italiano di abitanti della provincia di Lecce in Puglia, situato nel Salento centro-orientale.\nGeografia fisica.\nTerritorio.\nIl territorio del comune di Palmariggi, principalmente pianeggiante con lievi rialzi sassosi appartenenti alle cosiddette serre salentine, presenta un'estensione di 8,78\u00a0km\u00b2. Risulta compreso tra i 65 e i 106 metri sul livello del mare con un'escursione altimetrica complessiva pari a 41 metri. Il paese \u00e8 circondato da una campagna ricca di uliveti secolari, segnata da muretti a secco per la delimitazione delle propriet\u00e0. A nord-est del centro abitato si sviluppa l'area naturalistica della Serra di Montevergine ricoperta da una vasta zona pinetata e macchia mediterranea. La caratterizzazione carsica del terreno \u00e8 testimoniata dalla presenza di voragini (\"vore\" in gergo locale) come l'Inghiottitoio Madonna del Monte che riceve le acque provenienti da una limitata porzione della superficie sommitale della serra di Montevergine.\nIl territorio comunale confina a nord con i comuni di Cannole e Bagnolo del Salento, a est con i comuni di Otranto e Giurdignano, a sud con il comune di Giuggianello, a ovest con i comuni di Muro Leccese e Maglie.\nClima.\nDal punto di vista meteorologico Palmariggi rientra nel territorio del Salento orientale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +24,7\u00a0\u00b0C. Le precipitazioni, frequenti in autunno ed in inverno, si attestano attorno ai 626\u00a0mm di pioggia/anno. La primavera e l'estate sono caratterizzate da lunghi periodi di siccit\u00e0.Facendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nOrigini del nome.\nIl nome \u00e8 legato all'evento prodigioso avvenuto secondo la tradizione dopo la presa di Otranto da parte dei turchi. Gli abitanti del casale di San Nicola invocarono la protezione della Madonna che comparve impugnando una palma, e con al seguito un esercito. I turchi, temendo che stesse per sopraggiungere l'esercito guidato dal duca Alfonso d'Aragona, si allontanarono e la popolazione fu salva. A ricordo dell'avvenimento l'abitato mut\u00f2 il nome in Palmarice, poi Palmaricce ed infine Palmariggi, che vuol significare \"Tu che reggi la palma\", in onore della Madonna.\nStoria.\nFrequentato sin dall'et\u00e0 del bronzo, come testimoniano i menhir e dolmen presenti nel territorio, Palmariggi si sviluppa come nucleo abitato solo nel Medioevo e le prime notizie certe si hanno a partire dal 1269 allorch\u00e9 Carlo I d'Angi\u00f2 divise il feudo concedendone una met\u00e0 a Giovanni Garzia de Lombier. Con la dominazione bizantina del Salento, fu frequentata dai basiliani che introdussero il rito greco. I basiliani scavarono chiese-cripte nella roccia calcarea e realizzarono in esse cicli pittorici di notevole interesse storico-artistico.Secondo lo storico Maselli, Palmariggi in origine fu un castello di Otranto, edificato a sua difesa dalle incursioni interne provenienti dagli scali del mare Jonio. Intorno al castello sorse il primo agglomerato urbano denominato Casale San Nicola che fu pi\u00f9 volte assalito, smantellato e distrutto e quindi riedificato.Nel 1330 Guidone Sambiasi lo riunific\u00f2 e cos\u00ec riunito pass\u00f2 sotto le dipendenze di varie famiglie: dei Cesaroli, dei Santacroce, dei Ventura. Dal 1463 divenne propriet\u00e0 degli Aragonesi a cui si deve la ricostruzione del castello in seguito all'invasione turca del 1480.\nNei secoli successivi il casale appartenne alle famiglie Mattei, Varvassi e nel 1688 fu acquistato dai Vernazza che lo possedettero fino al 1806, anno dell'eversione della feudalit\u00e0.\nSimboli.\nDescrizione araldica dello stemma:\nDescrizione del gonfalone:\nSociet\u00e0.\nLingue e dialetti.\nIl dialetto parlato a Palmariggi \u00e8 il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nNel comune di Palmariggi hanno sede una Scuola dell'infanzia, una Scuola primaria e una scuola secondaria di primo grado, facenti parte dell'Istituto Comprensivo Statale di Muro Leccese.\nEconomia.\nL'economia di Palmariggi \u00e8 prettamente agricola; le principali produzioni sono rappresentate da olio, vino, frumento, ortaggi, melograno. Sono presenti piccole industrie dedite alla trasformazione dei prodotti agricoli. In continuo sviluppo \u00e8 il settore turistico mentre il settore terziario interessa circa il 40% della popolazione.\nInfrastrutture e trasporti.\nStrade.\nI collegamenti stradali che interessano il comune sono:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune fa parte dell'Unione dei comuni Entroterra idruntino."}
{"id": "34678", "revid": "819238", "url": "https://it.wikipedia.org/wiki?curid=34678", "title": "Salice Salentino", "text": "Salice Salentino \u00e8 un comune italiano di abitanti della provincia di Lecce in Puglia.\nSituato nella zona centrale del Salento, al confine con le province di Brindisi e Taranto, dista dal capoluogo provinciale di appartenenza.\nGeografia fisica.\nTerritorio.\nIl territorio del comune di Salice Salentino, situato nella parte nord-occidentale della provincia, si estende su una superficie di e dista da Lecce. Posto nel nord Salento, segna il confine con le province di Brindisi e Taranto e confina a nord con il comune di Guagnano, a est con il comune di Campi Salentina, a sud con i comuni di Veglie e Nard\u00f2, a ovest con i comuni di Avetrana (TA) e San Pancrazio Salentino (BR).\nLa parte occidentale del territorio salicese ricade nella Terra d'Arneo, ovvero in quella parte della penisola salentina compresa nel versante ionico fra San Pietro in Bevagna e Torre dell'Inserraglio e che prende il nome da un antico casale, attestato in epoca normanna e poi abbandonato, localizzabile nell'entroterra a nord-ovest di Torre Lapillo. Particolare della Terra d'Arneo \u00e8 la presenza di svariate masserie molte delle quali fortificate.\nIl territorio possiede un profilo orografico pressoch\u00e9 uniforme: risulta compreso tra i 34 e i , con la casa comunale a e un'escursione altimetrica complessiva pari a 65 metri.\nClima.\nIl clima della zona \u00e8 tipicamente mediterraneo, con estati calde, umide e siccitose, e con inverni freschi e ventilati. Le precipitazioni si concentrano prevalentemente nelle stagioni di autunno e inverno.\nStoria.\nIl primo documento in cui compare il nome \"Salice\" \u00e8 un Diploma di , datato 10 aprile 1102. Il nome trae origine dalla foresta di piante Salicacee che anticamente sorgeva nell'attuale territorio del comune. Questo casale, chiamato Oppidum Salicis, era posseduto da Guidone Sambiasi fino al 1277. Per concessione di Carlo I d'Angi\u00f2, il feudo pass\u00f2 ad Aimo Alemanno. Nel 1294 il Casale di Salice, accresciuto di popolazione, venne elevato al rango di Baronia e affidato ad un tale di nome \"Pandolfo\". Nel 1392 pass\u00f2 sotto il dominio di Raimondo Orsini Del Balzo che fece costruire la sua residenza chiamata ancora oggi, pur essendo un rudere, la \"Casa del Re\". A lui successe il figlio, il marchese Giovanni Antonio.Divenuto successivamente possesso dei baroni \"Zurlo\" fino al 1485, Ferdinando I di Napoli ne riprese il feudo, poich\u00e9 \"Salvatore Zurlo\" partecip\u00f2 alla congiura dei baroni, e lo rivendette alla famiglia Paladini. Pass\u00f2 quindi nel 1569 a \"Giovanni Antonio Albricci\"; questi govern\u00f2 il paese in modo esemplare tanto che il re, Filippo II di Spagna, nel 1591, gli confer\u00ec il titolo di Marchese di Salice. A lui si deve la costruzione del Convento dei Frati Minori edificato nei pressi di un'antica chiesa. Nel XVII secolo Salice pass\u00f2 agli \"Enriquez\" principi di Squinzano; non fu questo un periodo facile, a causa delle ripetute rivolte dei cittadini salicesi dovute all'obbligo di pagamento di forti dazi al governo spagnolo e ai potenti feudatari. Furono gli Enriquez, ed in particolare \"Gabriele Agostino\", a istituire per la prima volta intorno al 1662 la \"Fiera della Madonna della Visitazione\" che si svolge ancora oggi il 2 luglio. Nel 1749 inizi\u00f2 il dominio dei \"Filomarini\", duchi di Cutrofiano, che dur\u00f2 fino al 1845. Altra famiglia nobile influente di Salice fu quella dei \"Capocelli\", della quale Giovanni Andrea, nato a Salice nel 1582, fu colui al quale fu concesso il titolo da Filippo III di Spagna, e per lui Giuseppe Alfonso Pimentel de Her\u00e8re, nel 1603. Lo stemma \u00e8 un esempio di arma parlante; infatti, nella parte sinistra \u00e8 presente un elmo e una cometa, su uno sfondo blu. Ci\u00f2 rimanda alla probabile origine latina del cognome: \"caput coeli\", ossia \"testa di cielo\".\nSimboli.\nProfilo araldico dello stemma:\nProfilo araldico del gonfalone:\nMonumenti e luoghi d'interesse.\nArchitetture religiose.\nChiesa madre di Santa Maria Assunta.\nLa chiesa madre, dedicata a Santa Maria Assunta, risale al XVI secolo. Crollata il 3 marzo 1689, venne ricostruita a partire dal novembre dello stesso anno e aperta al culto nel 1713 come attesta un'epigrafe sita in loco.\nPresenta una facciata in carparo scandita su tre livelli e partita da quattro lesene che nel terzo ordine culminano in pinnacoli. Il portale, in pietra leccese, \u00e8 sormontato dal gruppo scultoreo dell'Assunta tra due putti e pinnacoli di fiori e frutta. Ai lati del portale si aprono due nicchie con le statue di San Francesco d'Assisi e Sant'Agostino; le due nicchie del secondo ordine accolgono le statue di San Tommaso d'Aquino e San Domenico di Guzman. La torre campanaria, terminata nella fine del Settecento, termina con una cupola maiolicata.\nL'interno, a croce latina, \u00e8 divisa in tre navate da poderosi pilastri; la copertura \u00e8 con volte a vela alla leccese nelle navate laterali mentre nella navata centrale e nel transetto il soffitto \u00e8 piano in quanto rifatto nel 1956. Nelle navate laterali sono collocati sei altari; altri quattro sono nel transetto. Al centro del catino absidale \u00e8 l'altare maggiore, completamente ridefinito nel 1972. Settecenteschi sono il pulpito, e la cantoria (1702). Pregevole \u00e8 il dipinto di Serafino Elmo datato 1750 raffigurante il Cristo Morto.\nConvento dei Frati Minori e Chiesa della Visitazione.\nIl convento dei Frati Minori, edificato fra il 1587 ed il 1597, si deve allo scioglimento di un ex voto da parte del marchese \"Giovanni Antonio Albricci\". Il convento fu eretto nel luogo in cui esisteva la piccola chiesa della Madonna del Soccorso, che divenne il presbiterio della nuova chiesa intitolata a Santa Maria della Visitazione.La chiesa presenta una facciata costituita da due ordini; l'ordine inferiore, spartito da lesene con capitelli corinzi, ospita il portale d'ingresso affiancato da due nicchie vuote mentre l'ordine superiore, privo di decorazioni, accoglie una finestra centrale. L'interno, a navata unica, \u00e8 ricco di stucchi settecenteschi e architetture barocche. Nella navata si aprono quattro brevi cappelle con relativi altari dedicati a San Pasquale Baylon e a San Francesco d'Assisi, a sinistra, alla Madonna Assunta e al Crocifisso, a destra. In una nicchia marmorea \u00e8 ospitato il gruppo statuario della Visitazione. Sulla parete del presbiterio \u00e8 collocata una grande tela raffigurante la Visita di Maria ad Elisabetta, opera del 1897 che sostituisce un quadro della fine del XVI secolo con lo stesso soggetto distrutto da un incendio nel 1895. Arricchisce l'interno un pregevole organo in legno.Il convento, distribuito attorno a un monumentale chiostro con colonne e capitelli in stile dorico, \u00e8 formato da larghi corridoi, numerose celle e da un ampio refettorio.\nArchitetture militari.\nCastello Monaci.\nCastello Monaci : l'origine di questa fortificazione risale al XVI secolo e il nome riconduce alla presenza di un insediamento di monaci basiliani. Dapprima luogo di culto, l'edificio fu acquistato da diverse nobili famiglie che lo trasformarono in residenza privata. Fu soggetto a svariati rimaneggiamenti; il pi\u00f9 consistente fu la costruzione di una nuova facciata nel XIX secolo. Al suo interno si conservano opere d'arte di notevole interesse artistico e storico.\nAttualmente \u00e8 di propriet\u00e0 privata ed \u00e8 stato convertito in lussuosa struttura ricettiva.\nNella propriet\u00e0 sono siti l'omonima azienda vinicola ed un \"museo del vino\".\nSociet\u00e0.\nEtnie e minoranze straniere.\nAl 31 dicembre 2017 a Salice Salentino risultano residenti 158 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Salice Salentino \u00e8 il dialetto salentino nella sua variante centrale che corrisponde al dialetto leccese. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nEconomia.\nEconomia prettamente agricola, con stabilimenti vinicoli ed oleari, che trasformano il prodotto.\nIl vino Salice Salentino ha ottenuto da tempo la Denominazione di origine controllata (DOC), ed ha ormai trovato collocazione sulle tavole e nelle cantine di tutto il mondo.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne \"SP4 Salice Salentino-Novoli-Lecce\", \"SP17 Salice Salentino-Veglie\", \"SP106 Salice Salentino-Guagnano\", \"SP107 Salice Salentino-Avetrana\", \"SP120 Salice Salentino-Carmiano\".\nFerrovie.\nLa cittadina \u00e8 servita da una stazione ferroviaria posta sulla linea Martina Franca-Lecce delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34680", "revid": "1234826", "url": "https://it.wikipedia.org/wiki?curid=34680", "title": "San Cesario di Lecce", "text": "San Cesario di Lecce (\u0391\u03c2 \u039a\u030d\u03b9\u03c3\u03ac\u03c1\u03b7, \"As Cis\u00e0ri\" o \"Accis\u00e0ri\" in griko) \u00e8 un comune italiano di abitanti della provincia di Lecce in Puglia.\nSituato nel Salento centro-settentrionale, fa parte dei paesi che costituiscono la prima corona intorno a Lecce e ricade nella Valle della Cupa, un'area caratterizzata da affinit\u00e0 naturali, climatiche e culturali.\nGeografia fisica.\nTerritorio.\nIl territorio comunale, che si estende su una superficie di pi\u00f9 la frazione Aria Sana, \u00e8 caratterizzato da una morfologia prettamente pianeggiante; l'altitudine raggiunge l'altezza massima di Ricade nella Valle della Cupa, ossia in quella porzione della pianura salentina, intorno al capoluogo leccese, caratterizzata da una grande depressione carsica. \u00c8 situato a met\u00e0 strada fra il mare Ionio e il mare Adriatico dai quali dista circa .\nConfina a nord con il comune di Lecce, a est con il comune di Cavallino, a sud con il comune di San Donato di Lecce, a ovest con il comune di Lequile.\nClima.\nLa stazione meteorologica di riferimento \u00e8 quella di Lecce Galatina situata a in direzione sud. Dal punto di vista meteorologico San Cesario di Lecce rientra nel territorio del Salento meridionale che presenta un clima prettamente mediterraneo, con inverni miti ed estati caldo-umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai , mentre quella del mese pi\u00f9 caldo, agosto, si aggira sui . Le precipitazioni medie annue, che si aggirano intorno ai , presentano un minimo in primavera-estate e un picco in autunno-inverno.\nFacendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nConosciuto in epoca romana come \"Castrum Caesaris\", in onore di Cesare Augusto. Divenuto il Cristianesimo religione di Stato all'epoca di Costantino, questa localit\u00e0 fu posta sotto la protezione di san Cesario di Terracina (il santo che ha sostituito e cristianizzato il culto pagano dei Divi Cesari).\nLa localit\u00e0 fu evidenziata con il nome San Cesario nel Medioevo, quando in un decreto di Tancredi, Conte di Lecce, il territorio fu donato al monastero dei Celestini.\nStoria.\nAnche se il territorio presenta frequentazioni sin dall'et\u00e0 del bronzo come testimoniano i menhir presenti, l'origine di San Cesario \u00e8 legata alla dominazione romana del Salento. Con il passaggio nell'87 a.C. di Lupiae (l'odierna Lecce) da \"statio militum\" a \"municipium\", la localit\u00e0 venne scelta come luogo di approvvigionamento dai veterani romani; vi sorsero di conseguenza delle ville che col passare del tempo aumentarono dando origine a un vero e proprio villaggio. Notizie certe e documentate risalgono al periodo medievale quando Tancredi d'Altavilla don\u00f2 questo territorio al monastero dei Celestini di Lecce.Il feudo di San Cesario fu assoggettato nei secoli a diverse famiglie: Orsini Del Balzo, Acaya, Cond\u00f2, Bonsecolo, Guarini, Vaaz d'Andrada. I duchi Marulli furono gli ultimi feudatari fino all'abolizione della feudalit\u00e0 nel 1806.\nSimboli.\nProfilo araldico dello stemma:\nProfilo araldico del gonfalone:\nMonumenti e luoghi d'interesse.\nArchitetture religiose.\nChiesa madre di Santa Maria delle Grazie.\nLa chiesa madre di Santa Maria delle Grazie, edificata a partire dal 1623, fu benedetta nel 1704; l'erezione della parrocchia risale invece alla seconda met\u00e0 del XVI secolo. Ampliata per ben tre volte, l'ultima ricostruzione \u00e8 del 1847 su progetto dell'ingegnere Casotti. Fu dedicata a Santa Maria delle Grazie il 22 luglio 1854. La facciata, formata da due ordini sovrapposti e da timpano triangolare, \u00e8 scandita dall'alternanza di paraste doppie. L'ordine inferiore accoglie il portale d'accesso e quattro nicchie, delle quali le due che affiancano l'ingresso contengono le statue di San Pietro e di San Paolo. Sul timpano \u00e8 addossata la statua di San Cesario. L'interno, a navata unica terminante nel presbiterio, possiede un grande soffitto a cassettoni e una pavimentazione musiva. Conserva numerosi altari e la cappella di Santa Maria del Carro, preesistente alla chiesa e inglobata in essa. Fra gli altari si ricordano quelli barocchi dedicati a San Cesario, con relativa tela e busto argenteo del Santo, e al Crocifisso, di patronato dei duchi \"Marulli\".\nIn un armadio a muro sul lato destro dell\u2019altare privilegiato dedicato a San Cesario - collocato sul lato destro del transetto della Chiesa - si conserva il prezioso reliquiario argenteo a ostensorio (51 x 24\u00a0cm) di bottega del salentina sec. XVIII, in argento sbalzato e cesellato, contenente parte dell\u2019omero sinistro di San Cesario diacono e martire, corrispondente alla porzione distale, ossia il gomito, dell\u2019osso; ed il reliquiario ligneo di bottega salentina del sec. XVIII, in legno scolpito, dorato e dipinto argentato, che contiene un frammento osseo del patrono. La porzione ossea dell'omero del santo fu traslata nell'anno 1724 dal Monastero di San Ponziano di Lucca, grazie a D. Ettore Marulli (1692 - 1763) Duca di San Cesario in Terra d\u2019Otranto, Bal\u00ec gerosolimitano di Venosa e Bal\u00ec cavaliere di Gran Croce dell\u2019Ordine di San Giovanni di Gerusalemme.\nChiesa di San Giovanni Evangelista.\nLa chiesa di San Giovanni Evangelista fu costruita tra il 1320 e il 1321 per volont\u00e0 del sacerdote \"Michele di Sternatia\" cos\u00ec come riporta un'epigrafe interna. La costruzione, di stile romanico pugliese minore, presenta una sequenza di archetti pensili lungo tutto il perimetro esterno; la facciata a capanna \u00e8 visibilmente rimaneggiata in quanto il rosone \u00e8 stato sostituito da una finestra rettangolare e il portale romanico da uno seicentesco. L'interno, ad aula unica, presenta un ciclo di affreschi di gusto bizantineggiante datati da un'iscrizione greca al 1329. Gli affreschi sono distribuiti in due registri e raffigurano una cristologia nella parte superiore e una lunga teoria di Santi nella parte inferiore. L'abside accoglie un altare settecentesco mentre all'ingresso sono collocati un sarcofago medioevale e un'acquasantiera barocca.\nChiesa dello Spirito Santo.\nLa chiesa dello Spirito Santo fu costruita intorno al 1603, data riportata sul fregio dell'unico altare presente all'interno. Il prospetto, rifatto nel 1751, \u00e8 delimitato da due paraste angolari e da spigoli smussati ed \u00e8 caratterizzato da un piccolo portale posto in asse con una finestra rettangolare. Sulla sommit\u00e0 insiste lo stemma di un vescovo otrantino che testimonia che la chiesa era sotto la giurisdizione ecclesiale dell'Arcidiocesi di Otranto. L'aula interna, sovrastata da una cupola con lanterna, \u00e8 a pianta quadrata e custodisce una tela del 1849 raffigurante la \"Madonna delle Grazie e dei Martiri\".\nChiesa dell'Immacolata.\nL'attuale chiesa dell'Immacolata risale alla met\u00e0 del Settecento e sorge sul luogo di un'omonima cappella di epoca precedente. La facciata \u00e8 costituita due ordini separati da una cornice marcapiano e termina con un timpano triangolare spezzato nel quale \u00e8 collocata una statua della \"Vergine\". Nell'ordine inferiore, accanto al portale d'ingresso, si aprono due nicchie vuote mentre nell'ordine superiore due finte finestre affiancano il finestrone rettangolare. All'interno, sui muri dell'unica navata, sono posizionate le tele riguardanti il ciclo della vita della Madonna raffiguranti la Nativit\u00e0, la Purificazione, l'Annunciazione, la Visita a Santa Elisabetta e la Presentazione. \u00c8 sede della confraternita dell'Immacolata.\nChiesa di Sant'Elia.\nLa chiesa di Sant'Elia fu edificata alla fine del XVI secolo come si evince dalle linee architettoniche rinascimentali. Tuttavia presenta un'impronta tipicamente barocca, segno che l'edificio \u00e8 stato oggetto di interventi sei-settecenteschi. Il prospetto \u00e8 caratterizzato da un portale timpanato in pietra leccese finemente decorato da una cornice di festoni di frutta e da teste d'angelo. In asse con il portale si apre una finestra rettangolare affiancata da semicolonne corinzie scanalate e sormontate da un timpano spezzato al centro del quale \u00e8 presente lo stemma con la sigla IHS. L'interno \u00e8 a croce latina con abside pentagonale e accoglie quattro altari laterali. \u00c8 sede del Terz'Ordine domenicano.\nArchitetture militari.\nPalazzo Ducale.\nIl Palazzo Ducale \u00e8 stato ricostruito nella seconda met\u00e0 del XVII secolo sulle fondamenta di una fortezza cinquecentesca di cui rimangono alcune tracce. La struttura, che si distribuisce su due piani, presenta un'elaborata facciata ricca di nicchie contenenti statue mitologiche e busti degli antenati dei duchi Marulli. L'ingresso centrale \u00e8 costituito da un ampio portale a tutto sesto affiancato da quattro colonne accoppiate che sorreggono una balconata barocca. Addossato al centro del prospetto \u00e8 lo scudo araldico dei Marulli costituito da un leone passante e sormontato dalla corona ducale e dall'aquila di Carlo V. Attraverso il portale si accede al cortile interno nel quale \u00e8 posizionato un pozzo rinascimentale con cupolino settecentesco sorretto da quattro colonnine.\nNel piano attico del palazzo \u00e8 ospitato il Museo Civico d'Arte Contemporanea istituito nel 1979.\nArchitetture civili.\nVilla Patarnello.\nSituata nel centro storico, la casa fu edificata su richiesta di benestanti proprietari terrieri, antenati degli attuali proprietari. Ornata posteriormente da piante secolari e agrumeti, in quest'antico giardino, si trovano dei pozzi in pietra leccese usati nel passato. \nL'edificio ha due entrate: l'entrata principale, che non passa di certo inosservata da chiunque ci passi davanti, ha il classico stile ottocentesco: alte colonne con al di sopra dei vasi con cornice floreare. Queste si affacciano su Via Vittorio Emanuele III (chiamata dagli abitanti del posto \"Via Lecce\", proprio perch\u00e9 collega il piccolo paese con Lecce), mentre, l'entrata secondaria, pi\u00f9 moderna (inizi Novecento), da su Via Angelo Russo, di fronte al Palazzo Ducale. La casa era diventata dopo il trasloco a Foggia dei proprietari un convento (nel piano superiore), mentre (nel piano inferiore), rimaneva la dimora, anche se inabitata, di quest'ultimi. La costruzione inizia nel 1851 e finisce a Marzo del 1853, anche se nel corso del tempo subisce varie ristrutturazioni.\nSociet\u00e0.\nEtnie e minoranze straniere.\nAl 31 dicembre 2017 a San Cesario di Lecce risultano residenti 292 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a San Cesario di Lecce \u00e8 il dialetto salentino nella sua variante centrale che corrisponde al dialetto leccese. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nCucina.\nIl piatto tipico del paese \u00e8 \"la cujunara\", lo stufato di castrato preparato tradizionalmente in occasione della festa patronale. Altri piatti caratteristici sono: \"li mustazzoli\", \"li 'nfocacatti\" (variante dei mustazzoli), la parmigiana.\nIstruzione.\nScuole.\nNel territorio del comune di San Cesario di Lecce hanno sede due scuole dell'infanzia, una scuola primaria e una scuola secondaria di primo grado appartenenti al locale Istituto Comprensivo Statale.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne \"SP10 Lequile-San Cesario di Lecce-Cavallino\", \"SP46 San Cesario di Lecce-San Donato di Lecce\", \"SP362 Lecce-Galatina\".\nFerrovie.\nIl comune \u00e8 servito da una stazione ferroviaria posta sulla linea Lecce-Otranto delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34681", "revid": "123648129", "url": "https://it.wikipedia.org/wiki?curid=34681", "title": "San Donato di Lecce", "text": "San Donato di Lecce (\u0391dd\u03bf\u03c5\u03bd\u03ac\u03bf, \"Addun\u00e0o\" in griko) \u00e8 un comune italiano di abitanti della provincia di Lecce in Puglia.\nSituato nel Salento centro-settentrionale, \u00e8 posto nella Valle della Cupa, ai piedi delle serre salentine. Comprende anche la frazione di Galugnano e dista dal capoluogo provinciale.\nIl 28 gennaio 2019 \u00e8 stata proclamata Citt\u00e0 d'arte insieme alla frazione di Galugnano, con determina dirigenziale della regione Puglia.\nGeografia fisica.\nTerritorio.\nIl territorio del comune di San Donato di Lecce, compreso tra i 49 e i 101 metri sul livello del mare, occupa una superficie di di cui 2,81 sono occupati dai centri abitati e i rimanenti 18,35 utilizzati a suolo agricolo. Ricade per gran parte nella Valle della Cupa, ossia in quella porzione della pianura salentina, intorno al capoluogo leccese, caratterizzata da una grande depressione carsica. La zona sud-orientale, intorno all'abitato di Galugnano, presenta un'altimetria pi\u00f9 elevata per la presenza dei modesti rilievi delle serre salentine che superano di poco i Si trova nella parte mediana del Salento e dista dal mare Adriatico e dal mare Jonio.\nConfina a nord con i comuni di San Cesario di Lecce e Cavallino, a est con il comune di Caprarica di Lecce, a sud con i comuni di Sternatia e Soleto, a ovest con il comune di Lequile.\nClima.\nDal punto di vista meteorologico San Donato di Lecce rientra nel territorio del Salento meridionale che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai , mentre quella del mese pi\u00f9 caldo, agosto, si aggira sui . Le precipitazioni medie annue, che si aggirano intorno ai , presentano un minimo in primavera-estate ed un picco in autunno-inverno.\nFacendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nStoria.\nInsediamenti preistorici nella zona sono testimoniati dalla presenza di una specchia megalitica, dall'area archeologica neolitica di Specchiarosa e dai resti di alcuni tratti di muraglia messapica databile al 1000 a.C. Al periodo romano si fa risalire la nascita del \"Casale Vigliano\" dal nome del centurione \"Vilius\". Della dominazione romana resta una diga le cui acque raccolte venivano fatte scorrere fino alla residenza del centurione. Distrutto in epoca barbarica, il casale Vigliano rinacque nell'XI secolo grazie all'impulso dei Normanni ed entr\u00f2 subito a far parte della Contea di Lecce con il nuovo nome di San Donato. Sul sito della residenza romana venne edificato il castello normanno poi ristrutturato in palazzo signorile nel XVIII secolo dal \"Barone Pasquale Maiorana\".\nNel corso dei secoli fu dapprima feudo della famiglia \"Vaaz d'Andrada\", dei \"Capece\" e dei \"Bonvicini\". Pass\u00f2 sotto il dominio dei \"Ramoros dell'Anos\", della famiglia \"Massa\" di Lecce ed infine dei signori \"Maiorana\" che con il \"Barone Pasquale\" acquistarono il titolo di Duca nel 1759.\nSimboli.\nProfilo araldico dello stemma:\nMonumenti e luoghi d'interesse.\nArchitetture religiose.\nChiesa Matrice della Resurrezione del Signore.\nSorta in epoca normanna, la chiesa matrice della Resurrezione del Signore fu completamente rifatta nel XVII secolo e terminata nel 1704 come ricorda la data riportata sulla facciata. Il prospetto, in pietra leccese, \u00e8 costituito da due ordini divisi da una cornice dentellata e terminante con un timpano spezzato. L'ordine inferiore, diviso da lesene scanalate con capitelli corinzi, presenta un elaborato portale barocco sormontato dalla statua di San Donato Vescovo; ai lati due nicchie accolgono le statue di San Pietro e Paolo. Nel secondo ordine, in asse col portale, \u00e8 la finestra con una grata in pietra leccese costituita da 36 piccoli fori.\nL'interno, ad aula unica, \u00e8 a croce latina terminante in un'abside poligonale. Lungo la navata si aprono due brevi cappelle per lato contenenti gli altari della \"Madonna di Costantinopoli\", di Sant'Antonio da Padova, di Sant'Oronzo e del Crocifisso. Nel transetto sono presenti gli altari di San Donato e della Madonna del Rosario.\nArchitetture civili.\nPalazzo Ducale.\nSorto sulle fondamenta del castello normanno e pi\u00f9 tardi aragonese, fu edificato nel XVII secolo e trasformato pi\u00f9 volte nel corso dei secoli. I lavori ottocenteschi hanno conferito all'edificio un prospetto neoclassico. Ha un perimetro quadrangolare e conserva ancora i torrioni difensivi ad ogni angolo; due sono ancora visibili mentre gli altri sono stati inglobati dalla costruzione. L'interno conserva la fisionomia sei-settecentesca. Ai lati del cortile si distribuisce il porticato costituito da colonne-pilastri, tondeggianti davanti e squadrate dietro. Sopra il porticato \u00e8 la loggia con pilastri e archi decorati con foglie d'acanto e frutti di melagrana. Gli ambienti del piano terra e i sotterranei erano destinati ai lavori e ai magazzini per le scorte. Era in funzione anche un frantoio per la produzione dell'olio.\nSociet\u00e0.\nEtnie e minoranze straniere.\nAl 31 dicembre 2017 a San Donato di Lecce risultano residenti 103 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a San Donato di Lecce \u00e8 il dialetto salentino nella sua variante centrale che corrisponde al dialetto leccese. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nPersistono sul territorio del comune di San Donato di Lecce due scuola dell'infanzia, di cui una nella frazione di Galugnano, una scuola primaria e una scuola secondaria di 1\u00ba grado appartenenti al locale Istituto Comprensivo Statale.\nMusica.\nIl paese \u00e8 noto per la musica reggae. Legati a San Donato di Lecce sono infatti i Sud Sound System, un sound system di musica dancehall reggae che combina ritmi giamaicani e sonorit\u00e0 locali, come l'uso del dialetto salentino e le ballate di pizzica e taranta. Sono tra i pionieri del raggamuffin italiano.\nEconomia.\nL'agricoltura \u00e8 stata da sempre la principale economia del paese. L'uso del suolo, caratterizzato da fertili zolle di terra rossa, \u00e8 variabile, ma prevalgono le coltivazioni di oliveti e vigneti. Il paese \u00e8 noto anche come la patria dei cocomeri (in dialetto \"cuc\u00f9mmari\"), in quanto questa primizia di ortaggio primaverile viene coltivata da un gran numero di piccoli agricoltori.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne \"SP46 San Cesario di Lecce-San Donato di Lecce-Galugnano\", \"SP125 San Donato di Lecce-Copertino\", \"SP244 San Donato di Lecce-Soleto\".\nFerrovie.\nLa cittadina \u00e8 servita da una stazione ferroviaria posta sulla linea Lecce-Otranto delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34682", "revid": "1564499", "url": "https://it.wikipedia.org/wiki?curid=34682", "title": "San Pietro in Lama", "text": "San Pietro in Lama (\"Sampi\u00e8tru ti l'\u00ecrmici\" in dialetto salentino) \u00e8 un comune italiano di abitanti della provincia di Lecce in Puglia.\nSituato nel Salento centro-settentrionale, nella Valle della Cupa, dista 7\u00a0km dal capoluogo provinciale in direzione sud-ovest.\nGeografia fisica.\nTerritorio.\nIl territorio del comune di San Pietro in Lama, che occupa una superficie di 7,93\u00a0km\u00b2 nella zona mediana della penisola salentina, \u00e8 caratterizzato da una morfologia pianeggiante; risulta compreso tra i 33 e i 50 metri sul livello del mare. \u00c8 situato nella Valle della Cupa, ovvero in quella porzione di pianura, intorno al capoluogo leccese, caratterizzata da una vasta area di depressione naturale del terreno. Il comune \u00e8 attraversato dalla Strada statale 101 Salentina di Gallipoli che collega Lecce a Gallipoli e che divide l'abitato con il centro urbano di Lequile.\nConfina a nord-ovest con il comune di Monteroni di Lecce, a nord, a est e a sud con il comune di Lequile, a sud-ovest con il comune di Copertino.\nClima.\nDal punto di vista meteorologico San Pietro in Lama rientra nel territorio del Salento meridionale che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25,1\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del Salento meridionale risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nIl toponimo \u00e8 legato alla leggenda secondo la quale l'apostolo Pietro, diretto a Roma nel 43 d.C., per evitare l'allora pagana Lecce, pass\u00f2 in una zona acquitrinosa che nel dialetto locale era denominata \"lama\".\nIn alcune antiche carte geografiche il casale viene anche segnalato con il nome di \"San Pietro de l'imbrici\" per via della presenza di artigiani che lavoravano la terracotta e l'argilla con la produzione di tegole (\"imbrici\" in gergo locale).\nStoria.\nA pochi chilometri, nella localit\u00e0 di Rugge si trovano i resti di un antico centro di epoca messapica e romana identificato con la citt\u00e0 di Rudiae, patria del poeta latino Quinto Ennio. Probabilmente il nucleo abitato di San Pietro sorge lungo il tracciato di antiche strade che collegavano Lecce con Copertino e la citt\u00e0 di \"Rudiae\" con Porto Cesareo (\"Portus Sasinae\").\nLe prime notizie documentate risalgono al XII secolo quando il casale di San Pietro in Lama faceva parte delle terre governate dal normanno Roberto il Guiscardo, il quale cedette il casale alla Mensa Vescovile di Lecce che conserv\u00f2 il feudo fino alla data di eversione della feudalit\u00e0. Nel XV secolo il paese era costituito da sole 38 famiglie, concentrate in un'unica via (l'attuale via XX Settembre) ed intorno alla chiesa di Sant'Antonio. La maggior parte degli abitanti dell'epoca erano contadini e artigiani, questi ultimi in prevalenza \"cutumari\", cio\u00e8 lavoratori di creta.Il centro abitato quindi si svilupp\u00f2 fino a raggiungere il migliaio di abitanti nel XVI secolo. Nel 1695 fu demolita la vecchia chiesa matrice, poi ricostruita nel 1715; a partire dalla seconda met\u00e0 del XVII secolo vennero inoltre costruite diverse nuove chiese: la chiesa della Croce (1655), la chiesa di Sant'Antonio (1682) e la chiesa di San Pasquale Baylon (1748). In un dipinto tardo-seicentesco, conservato nella chiesa della Croce e raffigurante Santa Irene, alle spalle della santa \u00e8 riprodotto il centro abitato con la cappella di San Nicola, oggi scomparsa, e la vecchia chiesa matrice non ancora demolita.\nA partire dagli anni sessanta ad oggi, l'abitato si \u00e8 sviluppato intorno al centro storico con nuovi cinque rioni:\nSimboli.\nProfilo araldico dello stemma:\nProfilo araldico del gonfalone:\nMonumenti e luoghi d'interesse.\nArchitetture religiose.\nChiesa di Santa Maria della Croce.\nLa chiesa di Santa Maria della Croce fu ricostruita nel 1655. Presenta una semplice facciata a capanna, priva di elementi architettonici, inquadrata da due alte paraste. L'interno, ad aula unica, conserva un affresco cinquecentesco raffigurante la Vergine col Bambino posto al centro dell'altare maggiore. Ai lati dell'altare sono collocate due tele della met\u00e0 del XVII secolo raffiguranti San Vito e San Michele Arcangelo. \u00c8 inoltre presente una tela di fine Seicento con Santa Irene che protegge Lecce e il casale di San Pietro. Nel 1750, intorno all'edificio, furono realizzati quattro ambienti per l'alloggio dei pellegrini.\nChiesa di Sant'Antonio Abate.\nLa chiesa di Sant'Antonio Abate \u00e8 la pi\u00f9 antica chiesa di San Pietro in Lama. Fu ricostruita nel 1682 in seguito al danneggiamento subito dall'antica cappella nel 1546. L'edificio possiede una facciata strutturata su due livelli separati da una cornice marcapiano. L'ordine inferiore, spartito da lesene doriche, accoglie il portale d'ingresso con ai lati due nicchie timpanate. L'ordine superiore presenta lesene ioniche e doriche con finestra rettangolare e nicchie poste in asse con quelle sottostanti. Due volute laterali e un frontone sormontato da una croce concludono la facciata. L'edificio \u00e8 dotato di un piccolo campanile a vela. L'interno ospita l'altare maggiore dedicato alla Madonna delle Grazie, con relativa tela, e quello laterale di Sant'Antonio Abate.\nCappella della Madonna del Pozzino.\nLa cappella della Madonna del Pozzino, intitolata a Santa Maria delle Grazie, risale al XVI secolo e fu restaurata nel 1667. Presenta un\nsemplice prospetto con timpano recante lo stemma del vescovo Giovanni Battista Castromediano (26 febbraio 1535 - 1552). Sull'estremit\u00e0 del lato destro \u00e8 collocato un piccolo campanile a vela. L'interno, di modeste dimensioni, ospita un solo altare con la statua della \"Vergine\" e alcune tracce degli antichi affreschi risalenti al 1512. Uno di essi fu commissionato da \"Donna Ricca\", una ricca ebrea leccese convertita al cristianesimo. L'edificio fu costruito con funzione di asilo ai pellegrini.\nCappella della Madonna dei Fiori.\nLa cappella fu fatta edificare nel 1864 dall'allora arciprete Raffaele De Masi, nel giardino antistante l'abitazione dell'omonima Famiglia. Di impianto neoclassico, presenta un'unica navata con copertura a volta, artisticamenta decorata da motivi floreali realizzati in stucco.\nCappella dell'Immacolata.\nPresenta un semplice prospetto a capanna con un piccolo frontone recante l'immagine del volto della Madonna affiancata da motivi floreali. Al di sotto campeggia la scritta \"Ave Maria\" incisa sui conci. L'interno, con volta a botte, accoglie l'affresco dell'Immacolata. \u00c8 ubicata in campagna a circa 3\u00a0km dal centro abitato.\nSociet\u00e0.\nEtnie e minoranze straniere.\nAl 31 dicembre 2017 a San Pietro in Lama risultavano residenti 129 cittadini stranieri. Le nazionalit\u00e0 pi\u00f9 rappresentate erano:\nLingue e dialetti.\nIl dialetto parlato a San Pietro in Lama \u00e8 il dialetto salentino nella sua variante centrale che corrisponde al dialetto leccese. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nSul territorio del comune di San Pietro in Lama sono presenti una scuola dell'infanzia, una scuola primaria e una scuola secondaria di 1\u00ba grado appartenenti al locale Istituto Comprensivo Statale.\nEconomia.\nGli abitanti del paese sono impegnati nel settore secondario (artigianato, industria, commercio), nel settore terziario (servizi, amministrazione) e nel settore primario dell'agricoltura. Resiste ancora la tradizione della lavorazione della creta con la presenza di artigiani.\nFigure di rilievo\nSan Pietro in Lama ha dato i natali allo storico Antonio Mazzei (1894-1954), considerato il maggiore conoscitore di Fausto Sozzini e delle vicende del socinianesimo europeo in Italia nei primi anni del \u2018900, la cui biografia e la cui opera sono ricostruite e valorizzate in Valerio Marchetti, A\"ntonio Mazzei (1884-1947), uno sconosciuto biografo e studioso di Fausto Sozzini\", in\n\"Bollettino senese di storia patria\", LXXIII-LXXV, Siena 1972, p. 119 e D. Fabbri, \"Fausto Socini\", GoWare, Firenze, 2018, pp. 118-125.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne \"SP11 Lequile-San Pietro in Lama-Monteroni di Lecce\", \"SP16 Lecce-San Pietro in Lama-Copertino.\"\nAmministrazione.\nDi seguito le amministrazioni comunali succedutesi nell'ultimo trentennio in questo comune."}
{"id": "34684", "revid": "968255", "url": "https://it.wikipedia.org/wiki?curid=34684", "title": "Sannicola", "text": "Sannicola \u00e8 un comune italiano di abitanti della provincia di Lecce in Puglia.\nSituato nel versante ionico del Salento, a cavallo delle serre salentine, comprende le frazioni di Chiesanuova e San Simone, nonch\u00e9 gran parte della localit\u00e0 costiera di Lido Conchiglie. Fu istituito nel 1908 per distacco dal comune di Gallipoli.\nGeografia fisica.\nTerritorio.\nIl comune di Sannicola, che si estende su una superficie di 27,32\u00a0km\u00b2, sorge sulle propaggini settentrionali delle serre salentine ed \u00e8 compreso tra i 3 e i 125 metri sul livello del mare. Il territorio pu\u00f2 essere diviso in due zone: l'entroterra e la fascia costiera. La prima \u00e8 caratterizzata da una morfologia pianeggiante e da un terreno fertile coltivato principalmente ad olivo e a vigneto; nella zona fruttifica il vitigno da cui si produce il vino DOC Alezio. La fascia costiera \u00e8 dominata dalle lievi alture della serra che qui prende il nome di Serra dell'Altolido, uno sperone roccioso brullo e arido che scende a picco sul mare. Tuttavia, Sannicola non ha uno sbocco diretto sul mare a causa delle complesse vicende che portarono all'individuazione dei confini con Gallipoli. Infatti durante le fasi di riassetto dei confini territoriali, dopo la creazione del comune di Sannicola nel 1908, gli amministratori gallipolini pretesero di escludere dalla circoscrizione del nuovo Ente una fascia sottilissima della costa, in quanto sarebbe stata troppo onerosa la perdita del dazio sul pescato lungo quel tratto di mare. Confina a nord con il comune di Galatone, a est con i comuni di Neviano e Tuglie, a sud con il comune di Alezio, a sud e a ovest con il comune di Gallipoli.\nClima.\nDal punto di vista meteorologico Sannicola rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25,1\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate ed un picco in autunno-inverno.\nFacendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nStoria.\nEssendone stata una frazione sino al 1908, Sannicola con il suo territorio condivide le stesse vicende storiche della citt\u00e0 di Gallipoli. Pochissimo si conosce per le epoche anteriori al 1484, anno in cui la cittadina ionica fu saccheggiata e distrutta dai Veneziani. In epoca bizantina \u00e8 accertata la presenza dei monaci basiliani e tutta la zona di Sannicola fu denominata fino al Settecento col nome greco di Rodogallo, che significava 'luogo delle rose belle'. Successivamente vi fu la distinzione in \"Rodogallo magno\" e in \"Rodogallo parvo\". Altri toponimi di origine greca testimoniavano l'esistenza di vari villaggi medievali che furono completamente distrutti. Ai basiliani si devono i resti delle abbazie di San Mauro e di San Salvatore.\nDi origini basiliane era anche la chiesa di San Nicola, ricostruita nel 1640 da \"Domenico Musur\u00f9\". Intorno all'omonima chiesa, nel 1715, nacque l'attuale centro urbano ad opera di umili contadini che, autorizzati dai grandi proprietari terrieri, costruirono alcune case sparse in cambio della custodia e dello sfruttamento del terreno. Nel corso del Settecento Rodogallo, che mut\u00f2 il nome traendolo dal titolare della chiesa (e chiamandosi cio\u00e8 San Nicola), aument\u00f2 di popolazione. I problemi amministrativi del paese (denominato Villa San Nicola per buona parte del XIX secolo), causati principalmente dalla distanza che lo separava da Gallipoli, spinsero gli abitanti a chiedere l'autonomia amministrativa nel 1830. Lo stesso fecero gli abitanti dell'altra frazione gallipolina, Villa Picciotti (attualmente Alezio). Tuttavia, mentre quest'ultima riusc\u00ec ad ottenere gi\u00e0 nel 1854 la creazione del Comune, i sannicolesi videro respinta la loro proposta. Due nuove istanze vennero presentate nel 1899 e nel 1905. Per Legge n.134 del 5 aprile 1908 i cittadini di San Nicola (divenuto nel frattempo Sannicola a causa di un errore) ottennero la separazione amministrativa da Gallipoli e la formazione di un comune autonomo che aggreg\u00f2 a s\u00e9 le borgate di Chiesanuova e di San Simone.\nSimboli.\nDescrizione dello stemma:\nMonumenti e luoghi d'interesse.\nArchitetture religiose.\nAbbazia di San Mauro.\nL'origine dell'insediamento basiliano di San Mauro \u00e8 riconducibile ai secoli X-XI. La prima menzione relativa all'abbazia risale invece al maggio 1149 ed \u00e8 conservata in una pergamena in lingua greca. Dell'antico insediamento abbaziale rimane la chiesetta di San Mauro, un edificio di modeste dimensioni interamente costruito in conci squadrati di pietra calcarenitica (\"tufo\"). Presenta una semplice facciata a due spioventi coronati da un piccolo campanile a vela. Il portale d'ingresso \u00e8 ad arco lunato al di sopra del quale vi \u00e8 una finestrella strombata. L'interno, di forma rettangolare (10,70\u00a0m di lunghezza per 6,30\u00a0m di larghezza), \u00e8 costituito da tre navate sorrette da sei pilastri quadrangolari. I pilastri sono privi di capitelli ma sormontati da una semplice cornice che costituisce la base delle arcate a sesto acuto. La navata centrale ha una copertura a botte leggermente acuta, le navate laterali sono coperte da volte a semibotte. L'edificio \u00e8 interamente affrescato con dipinti di et\u00e0 medioevale.\nChiesa bizantina di San Salvatore.\nLa chiesa di San Salvatore \u00e8 tutto ci\u00f2 che rimane dell'omonimo monastero bizantino, menzionato per la prima volta nel 1310 in occasione della partecipazione del suo egumeno al \"concilium Ydrontinum\". La chiesa, al confine con il territorio del comune di Gallipoli, \u00e8 incorporata nei ruderi di una masseria edificata nel XIX secolo. Ha un impianto a tre navate terminante esternamente con abside semicircolare affiancata dalle due testate rettilinee delle navate minori; le navate laterali terminano con due piccoli absidi con dimensioni di nicchie. Le tre navate sono separate da archi acuti poggianti su pilastri con capitelli a stampella. La navata centrale \u00e8 voltata a botte, mentre le due laterali con semibotti rampanti. Sono ancora visibili gli affreschi della nicchia absidale e della soprastante parete lunettata, attribuibili a maestranze legate agli ambienti monastici greco-bizantini.\nL'edificio \u00e8 da anni in stato di estremo abbandono, usato sia come deposito che come discarica, e saccheggiato del materiale costruttivo. Nonostante alcuni sopralluoghi dell'autorit\u00e0 comunale nei primi anni novanta, a cui non seguirono opere di conservazione, alla fine dello stesso decennio l'ala sinistra del compless\u00f2 croll\u00f2. A met\u00e0 anni 2010 la chiesa \u00e8 ancora in stato di abbandono e con una situazione strutturale critica Della situazione nel 2014 si \u00e8 interessato l'ex Ministro dei beni culturali Massimo Bray.\nChiesa di Santa Maria delle Grazie.\nLa chiesa di Santa Maria delle Grazie, che sorge sui ruderi della chiesa bizantina di San Nicola, fu edificata nel 1640 incorporando l'antico abside bizantino. Venne pi\u00f9 volte ampliata nel 1715 e nel 1797; quest'ultimo ampliamento comport\u00f2 la distruzione del muro absidale con l'affresco di San Nicola. Al termine dei lavori di fine Settecento, l'edificio fu intitolato a Santa Maria delle Grazie, sostituendo l'originaria dedicazione al santo di Myra. Nel 1790 fu elevata a Parrocchia. Ulteriori lavori di ampliamento avvennero agli inizi del XX secolo.\nPresenta una semplice facciata inquadrata da due alte paraste e affiancata dal campanile. Quest'ultimo, risalente alla met\u00e0 dell'Ottocento, venne gravemente lesionato da un fulmine nel 1940 e abbattuto quasi interamente. Venne ripristinato solo nel 2002 a cura e spese dell'associazione storico culturale RODOGALLO con il presidente prof. MARCELLO MUSCA e segretario il produttore televisivo Nello Marti, riproduce fedelmente l'originario aspetto. L'interno, a croce latina, \u00e8 costituito da una lunga navata terminante nel presbiterio. Sul muro dell'altare maggiore \u00e8 posizionato un grande quadro, realizzato nel 1911, raffigurante la Madonna delle Grazie che protegge l'abitato di Sannicola.\nSociet\u00e0.\nEtnie e minoranze straniere.\nAl 31 dicembre 2017 a Sannicola risultano residenti 133 cittadini stranieri. Le nazionalit\u00e0 principali sono:\nLingue e dialetti.\nA Sannicola si parla il dialetto salentino con influenze del dialetto gallipolino (o \"gallipolitano\", come era detto in passato). A causa della vocazione marinaresca e commerciale della citt\u00e0 di Gallipoli, di cui Sannicola ne fu frazione fino al 1908, questo dialetto \u00e8 stato influenzato maggiormente dagli altri dialetti meridionali. In generale, il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nPersistono sul territorio del comune di Sannicola una scuola dell'infanzia, una scuola primaria e una scuola secondaria di 1\u00ba grado appartenenti al locale Istituto Comprensivo Statale.\nEventi.\nLa festa \u00e8 un omaggio alla primavera, un rito per auspicare fertilit\u00e0, di rigenerazione dei terreni. Nell'occasione della festa, le giovani coppie suggellano promesse di matrimonio scambiandosi vassoi di primizie di frutta. Inoltre, vi \u00e8 una sfilata di carretti e calessi d'epoca.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne: \"SP50 Sannicola-Aradeo intersezione con SP42 Secl\u00ec-Neviano\", \"SP51 Sannicola-San Simone-Tuglie\", \"SP52 Sannicola-Chiesanuova-Gallipoli\", \"SP53 Sannicola-Alezio\", \"SP194 Sannicola-Lido Conchiglie\", \"SP231 Sannicola-Galatone\".\nAvviso ai naviganti: Sulla SS101 corsia Nord, uscita Sannicola c'\u00e8 un Autovelox quasi permanente operato dal Comune di Sannicola. Andate tranquilli con l'acceleratore.\nFerrovie.\nIl comune di Sannicola \u00e8 servito da una stazione ferroviaria, situata nella frazione di Chiesanuova, posta lungo la linea Zollino-Gallipoli delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34686", "revid": "228587", "url": "https://it.wikipedia.org/wiki?curid=34686", "title": "Scorrano", "text": "Scorrano (\"Scurr\u00e0nu\" in dialetto salentino) \u00e8 un comune italiano di abitanti della provincia di Lecce in Puglia.\nGeografia fisica.\nTerritorio.\nIl comune di Scorrano, che si estende per 34,86\u00a0km\u00b2 nella parte centro-meridionale della penisola salentina, presenta una morfologia omogenea compresa tra gli 81 e i 116 metri sul livello del mare. Il centro abitato sorge su un modesto rilievo a 95 e dista 20\u00a0km dal mare Adriatico e 26\u00a0km dal mare Ionio. Il territorio presenta un sottosuolo costituito da un banco di calcarenite; pietra leccese nella parte nord e carparo in quella sud. La conformazione calcarea del territorio \u00e8 testimoniata dalla presenza di cavit\u00e0 carsiche, le \"vore\" in gergo. La vora nel dialetto locale \u00e8 chiamata \u201cavisu\u201d. Alcune di esse sono particolarmente caratteristiche da essere spesso visitate, quali la Vora della Castagna e la Vora del Genio Civile. La zona sud-ovest del comune ricade nel Parco dei Paduli, un'area rurale caratterizzata da un paesaggio dominato prevalentemente da estesi e maestosi uliveti, nella quale sopravvivono tra le pi\u00f9 importanti tracce dell\u2019antico bosco Belvedere, esistente gi\u00e0 in epoca romana. \u00c8 il caso di alcuni boschi a circa 2 chilometri dal centro cittadino in direzione sud-ovest, i quali mantengono tuttora i fasti di quella che fu una vasta area boschiva nel cuore del Salento, grazie alla presenza di numerosi esemplari di querce secolari che si stagliano nella tipica fitta vegetazione da sottobosco. Tra i principali boschi si annoverano: Bosco della Pecorara (sito di importanza comunitaria nonch\u00e9 il pi\u00f9 vasto residuo dell\u2019antica area boschiva Belvedere); Bosco Gianpaolo; Bosco Fan\u00f2; Bosco Lucagiovanni; Bosco Signora.\nNon \u00e8 dunque un caso che nello stemma araldico del Comune appaiano in primo piano 3 grandi querce sorvolate da un\u2019aquila, a testimonianza delle numerose aree boschive che circondavano e circondano il centro abitato, nonch\u00e9 della discendenza romana, epoca in cui fu fondato il primo vero nucleo abitativo.\nConfina a nord con il comune di Maglie, a est con i comuni di Muro Leccese e Sanarica, a sud con i comuni di Botrugno e Supersano, a ovest con il comune di Cutrofiano.\nClima.\nDal punto di vista meteorologico Scorrano rientra nel territorio del basso Salento che presenta un clima prettamente mediterraneo, con inverni miti ed estati caldo-umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +7,7\u00a0\u00b0C, mentre quella del mese pi\u00f9 caldo, agosto, si aggira sui +38,9\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nSecondo la tradizione orale, l'origine del nome si deve al console romano Marco Emilio Scauro che fond\u00f2 \"Scorrano\" dopo la conquista romana del Salento. Tale affermazione sembra tuttavia improbabile se si pensa che questo territorio \u00e8 stato occupato dai romani un secolo prima della sua nascita. \u00c8 ipotizzabile invece che l'area in cui sorse Scorrano fosse stata assegnata ad un tale \"Scurra\", (veterano romano), e che da esso abbia tratto il nome; si tratterebbe in questo caso di un prediale (\"praedium Scurranum\") molto diffuso nei toponimi salentini.\nStoria.\nIl territorio intorno a Scorrano fu abitato sin dall'antichit\u00e0, come testimoniano due menhir presenti nelle immediate campagne circostanti. Tradizionalmente si fa risalire la nascita del primo nucleo abitativo all'epoca romana durante la fase repubblicana quando il senato distribuisce ai veterani le terre conquistate dalle legioni. Dominata dai romani fino alla caduta dell'Impero romano d'Occidente, fu colonizzata dai greci e dai bizantini. Con la dominazione di questi ultimi il centro si estese e raggiunse una maggiore rilevanza che gli consent\u00ec di diventare un comune fiscale (\"Kor\u00econ\") controllando i pi\u00f9 piccoli agglomerati abitativi vicini.In epoca normanna, con Tancredi d'Altavilla, fece parte del Contado di Lecce e successivamente della Contea di Alessano. Diversi furono i feudatari che si succedettero nel corso dei secoli. Nel 1291 Scorrano venne assegnato a \"Pietro de Noha\" da Carlo d'Angi\u00f2 dopo che \"Angelo\" e \"Pietro\", baroni svevi (rispettivamente padre e figlio), furono impiccati con altri nobili salentini nel castello di Gallipoli nel 1268 perch\u00e9 fedeli agli Svevi, sconfitti dagli angioini nella Battaglia di Benevento (1266). Pass\u00f2 poi nel 1319 agli Orsini Del Balzo e da questi a re Ladislao che nei primi anni del XV secolo lo vendette a \"Buzio de' Tolomei\"; da questi passa al figlio \"Salvatore\". Un secolo dopo entr\u00f2 sotto il dominio dei Gonzaga di Mantova, in quanto principi di Molfetta, che lo cedettero, insieme con la contea di Alessano, ad \"Ettore Brajda\" nel 1589. Pass\u00f2 sotto il controllo dei \"Maramonte\", dei \"Trani\", dei \"Milazzi\" e, il 18 agosto 1686, venne acquistato dalla famiglia \"Frisari\" che lo terr\u00e0 (dal 1725 col titolo ducale) fino all'eversione della feudalit\u00e0 (1806).\nSimboli.\nDescrizione dell'emblema comunale:\nSignificato letterale: le 3 querce in primo piano, sorvolate da un\u2019aquila, ricordano le numerose aree boschive situate attorno al centro cittadino, soprattutto in epoca passata. Tali aree boschive erano caratterizzate principalmente dalla presenza di querce, spesso secolari, e fauna selvaggia, simboleggiata per l\u2019appunto dall\u2019aquila in volo.\nSignificato allegorico: la quercia simboleggia la robustezza e la longevit\u00e0, si tratta infatti di alberi spesso secolari, quali molti esemplari presenti nei boschi attorno a Scorrano stesso. Le tre querce sono dunque un augurio alla longevit\u00e0 del centro ed alla sua capacit\u00e0 di durare invitto nei secoli. \nL\u2019aquila che vola ad ali spiegate su di esse, simboleggia la forza e il coraggio. Essa \u00e8 un chiaro riferimento all\u2019origine Romana di Scorrano, fondata presumibilmente da un reduce di guerra a cui era spettato il feudo in questione come ricompensa per i servizi prestati a Roma. Secondo la tradizione orale, la citt\u00e0 \u00e8 stata fondata dal console romano Marco Emilio Scauro. Ad ogni modo, quest\u2019origine gloriosa \u00e8 stata sempre tramandata con orgoglio e non sorprende dunque che un\u2019aquila campeggi nello stemma a ricordo da cosa tutto ebbe inizio. \nForza e coraggio sono peculiarit\u00e0 che, nel corso della loro storia, gli scorranesi hanno spesso dimostrato.\nMonumenti e luoghi d'interesse.\nArchitetture religiose.\nChiesa Madre di Santa Domenica.\nLa chiesa madre di Santa Domenica, sede della parrocchia della Trasfigurazione del Signore, \u00e8 costituita da due parti cronologicamente diverse: una del XVI e un'altra del XVII secolo. Presenta una facciata in conci di carparo a vista, scandita da quattro paraste e caratterizzata da un portale principale con l'architrave dominato dalla statua di Santa Domenica affiancata da San Nicola e San Gennaro.L'edificio ha un impianto basilicale a croce latina ed \u00e8 in stile barocco. Al suo interno accoglie dieci altari, oltre quello maggiore realizzato in marmi policromi nel 1794, dedicati a San Nicola di Myra, a San Giovanni Battista (o di San Giovannino, detto anche di San Giuseppe), al Sacro Cuore di Ges\u00f9 (gi\u00e0 dell'Immacolata Concezione), alla Madonna di Costantinopoli (1705c.), a Santa Domenica (1628), al Sacramento (1620), alla Nativit\u00e0 di San Giovanni Battista (o della Madonna del Buon Consiglio) (1627), alla Madonna del Rosario (rimaneggiato nel 1954), alla Madonna del Carmine (1688) e alla Madonna della Neve.Di particolare interesse artistico \u00e8 una tavola del salernitano Vincenzo De Rogata raffigurante la \"Madonna tra San Matteo e San Marco\", datata 1498.\nChiesa della Purificazione della Beata Vergine Maria.\nLa chiesa della Purificazione della Beata Vergine Maria, sede dell'omonima Confraternita, sorge affiancata al lato settentrionale della chiesa matrice. Fu edificata nei primissimi anni del XVIII secolo per ottemperare alle esigenze della congregazione sorta tra il 1675 e il 1681.La semplice facciata, fortemente manomessa negli anni trenta del Novecento, si configura con un piccolo portale sormontato dallo stemma della confraternita raffigurante il monogramma di Maria (le lettere M e A intrecciate). L'interno, ad aula unica, presenta le pareti vivacizzate da stucchi e da due registri di tele ivi incastonate. Si tratta di quattro tele ovali, pi\u00f9 grandi, e altrettante mistilinee, pi\u00f9 piccole, raffiguranti scene della vita della Vergine: sulla parete sinistra, in basso, l'Immacolata Concezione e l'Annunciazione, in alto, la Madonna del Rosario e la Presentazione di Maria al Tempio; sulla parete destra, in basso, l'Assunzione e la Visitazione di Maria a Sant'Elisabetta, in alto, lo \"Sposalizio della Vergine\" e la Nativit\u00e0 di Maria. L'altare, dedicato alla Purificazione di Maria, fu realizzato in pietra leccese policromata nel 1704. Possiede una pala raffigurante la Presentazione di Ges\u00f9 al Tempio e una tela sul fastigio raffigurante Sant'Anna, la Madonna e Ges\u00f9 Bambino.\nChiesa di Santa Maria degli Angeli.\nLa chiesa di Santa Maria degli Angeli, parte del complesso conventuale dell'ordine dei Cappuccini, fu edificata tra il XVI e il XVII per volere dell'Universitas di Scorrano e di alcuni nobili Scorranesi. La progettazione fu affidata ad un noto architetto salentino, Evangelio Profilo di Copertino come si evince chiaramente da un'epigrafe posta su una volta della chiesa.La struttura, con pianta a doppia navata, risponde ai dettami dell'architettura cappuccina che prevede una navata principale funzionale al servizio del culto e della liturgia e una seconda, pi\u00f9 piccola, atta a ospitare le fastose cappelle laterali. Pesanti interventi di restauro e continui rimaneggiamenti, intercorsi nei secoli, hanno irrimediabilmente compromesso l'aspetto originario dell'edificio sacro, che custodisce tuttavia parte degli altari scolpiti in legno e nella pietra leccese. L'interno conserva un organo settecentesco, l'altare maggiore e due altari laterali dedicati a Sant'Antonio da Padova e a San Francesco d'Assisi.Il giardino conventuale, adiacente alla chiesa, conserva ancora l'antico romitorio dei cappuccini, dove i frati usavano recarsi per dedicarsi alla meditazione in solitudine e al ritiro spirituale.\nChiesa di San Francesco d'Assisi.\nLa chiesa di San Francesco d'Assisi, detta degli Agostiniani, fa parte del convento fondato dai Frati Minori Conventuali nella met\u00e0 del XV secolo. Tracce documentarie sono riscontrabili in un elenco di fondazioni conventuali del 1464. Il convento fu soppresso una prima volta nel 1809, per cui i Conventuali furono costretti ad abbandonarlo. Nel 1843 fu affidato ai Padri Agostiniani, come dipendenza del convento di Sogliano Cavour. Questi vi rimasero fino al 1866 quando vi fu ancora una volta la soppressione degli ordini religiosi e la confisca dei loro beni. Delle redazioni architettoniche susseguitesi, \u00e8 possibile accertarne l'esistenza di almeno tre; una quattrocentesca, un'altra di inizio Seicento, una terza, infine, tardo settecentesca.L'attuale fabbrica, edificata dal 1789 al 1801, presenta una facciata divisa in due ordini. L'ordine inferiore \u00e8 scandito da sei lesene corinzie che fanno da cornice al portale d'ingresso e allo stemma dei Frati Minori. L'ordine superiore, raccordato al primo da due volute con le statue di San Paolo e San Bonaventura, ospita un finestrone centrale e termina con un elaborato frontone sormontato dalla statua dell'Immacolata.L'interno, a croce latina con breve transetto, \u00e8 ad unica navata con cappelle laterali e profondo coro. Ha una copertura a vele e cupola che si erge nell'intersezione fra le due braccia della croce. Oltre all'altare maggiore, dedicato al Corpus Domini, la chiesa accoglie gli altari laterali dedicati a Sant'Antonio da Padova, alla Madonna del Rosario, all'Immacolata Concezione, a San Francesco d'Assisi, a San Giuseppe da Copertino e a San Nicola da Tolentino.\nChiesa della Madonna della Luce.\nLa chiesa della Madonna della Luce venne edificata nel 1735 sui resti di un preesistente edificio sacro. Quest'ultimo fu al centro di un importante insediamento greco-bizantino del quale \u00e8 rimasta traccia nel sepolcreto rinvenuto nei dintorni.Realizzata ad aula unica centrale di forma ottagonale e coperta da una cupola con lanternino, richiama, nell'immaginario popolare, un seno femminile. L'accostamento trae spunto dalla venerazione della Madonna della Luce in veste di protettrice delle partorienti. All'esterno la chiesa \u00e8 decorata con quattro grandi statue raffiguranti Sant'Andrea Apostolo, San Giovanni Evangelista, San Giuseppe col Bambino e la Madonna della Luce. L'interno presenta tre altari in stile barocco, tutti provvisti di tele realizzate da don Giuseppe Andrea Manfredi, committente della chiesa stessa. L'altare centrale, dedicato alla Titolare, conserva un affresco del XV secolo, attualmente coperto da un altorilievo in cartapesta. Quelli laterali sono intitolati a San Michele Arcangelo e a Santa Irene di Tessalonica.Adiacente alla chiesa \u00e8 un \"osanna\", collocato originariamente dinanzi alla facciata e un tempo oggetto di un curioso rito: i proprietari di animali prossimi al parto facevano fare tre giri alle bestie intorno al fusto per rimettersi nelle benevoli mani della Madonna della Luce.\nChiesa di Santa Lucia.\nLa chiesa di Santa Lucia rappresenta il risultato dell'ampliamento, tra il 1948 e il 1952, di una cappella risalente al 1704 e che a sua volta sorgeva al posto di un edificio preesistente. In stile neoromanico, la chiesa \u00e8 a pianta centrale a croce commissa inversa, con l'abside quadrangolare con copertura a vele. L'abside presenta un barocco altare maggiore in pietra leccese del XVIII secolo, contenente il busto in cartapesta di Santa Lucia; ai lati dell'altare vi sono le statue dei Santi Medici Cosma e Damiano. Nella chiesa e in sacrestia sono custodite numerose sculture otto-novecentesche in cartapesta provenienti quasi tutte dalla chiesa matrice. La statua di Santa Lucia \u00e8 opera novecentesca del leccese Antonio Malecore, che sostituisce un'altra andata distrutta.\nChiesa della Madonna di Costantinopoli.\nLa chiesa della Madonna di Costantinopoli, edificata nel 1811 per devozione personale del sacerdote don Domenico Melcore, venne successivamente acquistata dalla famiglia ducale dei Frisari. L'edificio presenta una semplice facciata con portale e finestra centrali; al centro del timpano campeggia lo stemma araldico della famiglia Frisari. \u00c8 dotato di un piccolo campanile a vela.L'interno, ad aula unica voltata a botte, ospita un unico altare, dipinto in finto marmo, collocato di fronte all'ingresso. Sopra l'altare vi \u00e8 un dipinto murale del 1844 raffigurante la Madonna di Costantinopoli tra San Vincenzo Ferrer e Santa Teresa d'Avila.\nArchitetture civili.\nPalazzo Frisari.\nL'aspetto attuale del Palazzo Ducale Frisari risale ai primi decenni del Settecento esso fu edificato sul sito del preesistente castello di epoca Aragonese e modificato nei secoli dalle famiglie feudatarie che lo possedettero. Alla fine del XIX secolo,il palazzo pass\u00f2 alla famiglia del Duca Guarini di Poggiardo che lo possiede e lo abita tuttora per via del matrimonio tra Donna Teresa primogenita ed ultima erede del Duca Frisari e Don Carlo Guarini Duca di Poggiardo nel 1894 .Il prospetto settecentesco presenta evidenti rimaneggiamenti neoclassici di fine Ottocento e si caratterizza per l'ampio portone d'ingresso sovrastato da una balconata e per lo stemma dei duchi Frisari. Il palazzo, con pianta quadrangolare, si sviluppa attorno ad una corte interna dove si affacciano al piano terra i locali che ospitavano i magazzini, le scuderia, e nel seminterrato voltato a botte un frantoio ed una cantina. Dall'androne di ingresso attraverso uno scalone monumentale, sormontato dallo stemma Guarini, si accede ai piani superiori occupati dagli ambienti di rappresentanza e di residenza.Annessa al palazzo \u00e8 la cappella gentilizia dedicata a Santa Barbara collegata direttamente al piano nobile. Ad aula unica, la cappella \u00e8 arricchita da un altare in pietra leccese.\nSedile.\nSede dell'antico Municipio, fu edificato nel XV secolo. Attualmente \u00e8 una propriet\u00e0 privata e presenta una facciata della seconda met\u00e0 del XIX secolo. Gli unici elementi dell'antica struttura sono uno stemma civico del paese e un'epigrafe latina del XVII secolo.\nTorre dell'Orologio.\nLa Torre dell'Orologio, a tre ordini, venne costruita nel 1819. Nel primo ordine \u00e8 inserito lo stemma di Scorrano con la data 1749 proveniente da un altro edificio. Nel secondo ordine trova posto il quadrante dell'orologio. La struttura termina con le campane.\nArchitetture militari.\nPorta Terra.\nPorta Terra \u00e8 l'unica testimonianza ancora esistente dell'antica cinta muraria che proteggeva la citt\u00e0 medievale. \u00c8 una porta d'ingresso al nucleo antico di Scorrano.Detta comunemente \"Porta o Arco di Santa Domenica\", risale al XV secolo e fu costruita su una porta o torre ancora pi\u00f9 antica. La data 1595 incisa su un muro interno \u00e8 riferibile ad interventi di rinforzo della struttura. Al centro della porta vi \u00e8 un incasso con un affresco del quale si notono solo due angeli che reggono una corona; la figura centrale che riceve la corona, non \u00e8 visibile. All'interno del muro di sinistra vi sono le tracce di un grande affresco, raffigurante Santa Domenica, datato 1743: si tratta di un ex voto che i cittadini Scorranesi fecero eseguire sulla porta della citt\u00e0 per ringraziare la loro Protettrice di averli salvati dal terremoto che in quell'anno fece centinaia di vittime in tutta la Terra d'Otranto.Nel 1838 sull'architrave dell'arco fu incassato lo stemma civico della cittadina in seguito a dei lavori di restauro.\nSiti archeologici.\nMenhir La Cupa 1.\nIl menhir (40\u00a0cm x 33\u00a0cm) presenta una forma di parallelepipedo regolare ed \u00e8 alto 390\u00a0cm. Lo storico Palumbo ritiene sia stato spostato dal suo collocamento originario. Sulle facce sono graffite delle croci, segno della cristianizzazione del monumento. Il monolite ha una pendenza verso S e si trova nel podere Cupa, inglobato in un muretto a secco.\nMenhir La Cupa 2.\nIl Palumbo descrive il monumento con spigoli smussati a sezione ottagonale; il capitello con fregio a motivi vegetali in sommit\u00e0 lo aveva fatto ascrivere all'epoca medievale dallo stesso Palumbo. Il menhir, alto 350\u00a0cm, presenta una base a sezione quadrata (32 x 32\u00a0cm) che si raccorda con un fusto a sezione ottagonale irregolare con lati rispettivamente di 10 e 20\u00a0cm. \u00c8 inglobato in un muretto a secco e poggia su un banco tufaceo.\nSociet\u00e0.\nEtnie e minoranze straniere.\nAl 31 dicembre 2017 a Scorrano risultano residenti 107 cittadini stranieri. Le nazionalit\u00e0 principali sono:\nEmigrazione.\nL'emigrazione ha caratterizzato la storia del centro a partire dal secondo dopoguerra. I primi flussi videro partire braccianti impiegati nelle piantagioni di barbabietola da zucchero della Francia, e operai nelle miniere di carbone belghe. Successivamente il principale recettore dei migranti scorranesi divenne la Svizzera, in modo particolare Zurigo e le aree urbane di Losanna e San Gallo. Altre mete furono l'Australia, la Germania e gli Stati Uniti.\nCospicua \u00e8 stata inoltre l'emigrazione verso il resto d'Italia, principalmente le regioni settentrionali e gli altri centri della penisola.\nLingue e dialetti.\nIl dialetto parlato a Scorrano, detto anche scorranese, \u00e8 il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nReligione.\nLa religione predominante \u00e8 quella Cattolica. La locale parrocchia della Trasfigurazione di Ges\u00f9 fa parte dell'arcidiocesi di Otranto. \u00c8 presente una comunit\u00e0 di frati minori cappuccini, la quale risiede nell'omonimo convento. Vi sono numerosi gruppi di preghiera, l'azione cattolica e la giovent\u00f9 francescana. La patrona, verso la quale \u00e8 riservata una profonda devozione, \u00e8 Santa Domenica.\nCultura.\nEventi.\nNei giorni dal 5 al 9 luglio si celebrano i festeggiamenti in onore di santa Domenica, protettrice della cittadina. La festa \u00e8 caratterizzata da grandiose luminarie e da una gara pirotecnica diurna e notturna, con premi per i maestri pirotecnici.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne:\nFerrovie.\nLa stazione ferroviaria pi\u00f9 vicina \u00e8 quella di Muro Leccese (4\u00a0km\u00b2) posta sulla linea Maglie - Gagliano del Capo delle Ferrovie del Sud Est.\nOspedali.\nA Scorrano \u00e8 sito l'Ospedale Veris Delli Ponti classificato come ospedale provinciale di II livello.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34687", "revid": "125259198", "url": "https://it.wikipedia.org/wiki?curid=34687", "title": "Secl\u00ec", "text": "Secl\u00ec \u00e8 un comune italiano di 1830 abitanti della provincia di Lecce in Puglia.\nSituato nel versante occidentale del Salento, tra la Serra di Cutrofiano e la Serra dei Campi Latini, dista 28\u00a0 km dal capoluogo provinciale in direzione sud-ovest e 12\u00a0 km dal mare Ionio.\nGeografia fisica.\nTerritorio.\nIl comune di Secl\u00ec, che si estende su una superficie di 8 km\u00b2, sorge sulle propaggini settentrionali delle serre salentine ed \u00e8 compreso tra i 62 e i 118 metri sul livello del mare. Il centro \u00e8 situato tra le Serre di Cutrofiano e le Serre dei Campi Latini a 76 metri s.l.m. L'agro di Secl\u00ec \u00e8 coltivato principalmente ad uliveto e a vigneto.\nConfina a nord e a ovest con il comune di Galatone, a nord con il comune di Galatina, a est con il comune di Aradeo, a sud con il comune di Neviano.\nClima.\nDal punto di vista meteorologico Secl\u00ec rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25,1\u00a0\u00b0C. Le precipitazioni medie annue, che si aggirano intorno ai 676\u00a0\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nDiverse sono le ipotesi circa la derivazione dell'etimologia. Una tesi ne fa derivare l'etimo dalla parola latina \"seculum\", una moneta di epoca romana. Potrebbe inoltre derivare da \"Sicli\", parola ebraica che indica un'antica unit\u00e0 monetaria in uso gi\u00e0 al tempo di Cristo. Questa ipotesi potrebbe essere confermata dalla presenza di una piccola colonia ebraica vissuta a Secl\u00ec fin dal XII secolo. Secondo Antonio De Ferrariis (detto \"il Galateo\"), Secl\u00ec deriverebbe invece dal verbo \"secludo\" (separare) o dall'aggettivo \"seclusus\" (separato) con riferimento alla vittoria di Galatone sul casale di Fulcignano i cui profughi, separandosi, fondarono nuovi centri urbani.\nStoria.\nSulle origini di Secl\u00ec sono state avanzate diverse ipotesi, ma nessuna pu\u00f2 essere ritenuta quella certa a causa della mancanza di documentazione. Alcuni studiosi fanno risalire le sue origini ai tempi della guerra tra truppe romane e Pirro. Secl\u00ec sarebbe stato in questo caso un luogo di accampamento scelto dai romani. Secondo l'umanista Antonio De Ferrariis, detto il Galateo, il paese \u00e8 stato fondato da alcuni fuggiaschi del casale di \"Fulcignano\" che, persa la battaglia con Galatone, si rifugiarono nelle campagne circostanti fondando nuovi centri.Il De Rossi crede invece che Secl\u00ec avrebbe avuto origine in epoca normanna. A questo periodo risale la prima documentazione storica e da questa si evince che faceva parte della Contea di Lecce, e che nel 1198 Tancredi d'Altavilla concesse il feudo, insieme a quello di Matino al nobile neretino \"Filippo\" \"de Persona\". Nel corso del XIV e XV secolo la propriet\u00e0 del feudo pass\u00f2 ai \"Brienne\", ai d'Enghien e agli Orsini Del Balzo. Nel 1484, con l'occupazione della flotta veneziana di Gallipoli, Secl\u00ec fu invasa dai veneziani. Nella prima met\u00e0 del Cinquecento si susseguirono i \"De Persona\", i \"Del Dolce\" e i \"Caracciolo\". Nel 1550 divenne feudataria di Secl\u00ec, con il titolo ducale, la nobile famiglia spagnola dei \"D'Amato\" giunta in Italia al seguito degli aragonesi. Nel 1686 pass\u00f2 ai Sanseverino, nel 1796 ai baroni Rossi, signori di Caprarica di Lecce, ed infine nell'Ottocento ai \"Papaleo\".Nel 1861, con l'Unit\u00e0 d'Italia e con la nascita del Regno d'Italia, Secl\u00ec divenne un comune della provincia di Terra d'Otranto. Nel 1930 fu annesso al Comune di Aradeo, divenendone una frazione. Riacquis\u00ec l'autonomia amministrativa nel 1948.\nSimboli.\nProfilo araldico dello stemma:\nProfilo araldico del gonfalone:\nMonumenti e luoghi d'interesse.\nArchitetture religiose.\nChiesa di Santa Maria delle Grazie.\nL'edificio attuale, composto da navata principale e navatella laterale, sorge sull'antica chiesa dell'XI-XII secolo. Della primitiva costruzione si conservano ancora due archi contigui al muro esterno del coro e, all'interno alcune volte a vela con capitelli in stile romanico a foglie stilizzate.L'edificio fu ricostruito nel XVI secolo, come si evince dalla facciata di stampo rinascimentale, caratterizzata da un semplice schema geometrico, che concentra tutta la sua ricchezza ornamentale nell'asse centrale portale-rosone e nel sovrapposto cornicione a beccatelli, da cui si sviluppa il fastigio superiore mistilineo, che inquadra al centro un arco a tutto sesto. Nel corso del XVIII secolo, l'edificio ha subito nuove modifiche: a quest'epoca risalgono la realizzazione delle decorazioni in stucco di stile barocco che decorano l'interno e la trasformazione dell'altare maggiore e di quello dedicato a San Paolo (1791), nella seconda cappella a sinistra. Altri interventi si sono avuti, infine, nel corso del XIX secolo: al 1855 risale la demolizione dell'antico soffitto in legno, decorato al centro da un quadro della Madonna delle Grazie e la sua sostituzione con un solaio in muratura; al 1885 la trasformazione del preesistente altare della Madonna del Rosario, nella prima cappella a sinistra, con un nuovo altare decorato con intarsi di marmi policromi. Un tempo l'altare custodiva un dipinto con la Madonna del Rosario, realizzato dal pittore gallipolino Catalano prima del 1578. Altri due altari custodivano pregevoli dipinti, datati anch'essi al XVI secolo: sul primo altare a destra della navata principale era collocato un \"Cristo in Gloria\"; sul secondo altare a destra si trovava quello della \"Madonna con Bambino e anime purganti\". Tutti e tre i dipinti sono attualmente collocati nella nuova chiesa di Santa Maria delle Grazie. Al 1573 risale il fonte battesimale in pietra scolpita. Attualmente la chiesa \u00e8 chiusa al culto.\nChiesa e convento di Sant'Antonio da Padova.\nLa chiesa e il convento di Sant'Antonio da Padova furono edificati a partire dal 1587 per volont\u00e0 dei duchi Guido D'Amato e Giulia Spinelli. La chiesa, originariamente intitolata a Santa Maria degli Angeli, venne officiata, fino alla soppressione degli ordini religiosi (1866), dai Frati Minori Osservanti che abitavano l'attiguo convento.La chiesa fu pesantemente ristrutturata intorno al 1960 e in quell'occasione furono abbattuti sei dei nove altari presenti, fu rifatto l'altare maggiore e sostituito il pavimento maiolicato. Inoltre per completare il pagamento dei lavori furono venduti molti arredi e alcune antiche tele.Il convento, costituito da due piani, si distribuisce attorno al chiostro quadrangolare che custodisce una cisterna ottagonale al centro. Il chiostro \u00e8 circondato da un portico con volte a crociera nel quale sono raffigurate scene di vita francescana. Al piano terra si trovano gli ambienti destinati all'uso diurno mentre al primo piano sono ubicate le celle, la foresteria e una grande sala utilizzata per le riunioni comunitarie. Il convento, dopo l'allontanamento dei frati, fu acquistato dal signor Vito Anghel\u00e8 e trasformato in frantoio e deposito. Oggi \u00e8 di propriet\u00e0 del Comune.\nChiesa Parrocchiale B.V. Maria delle Grazie (ex chiesa dell'Immacolata).\nIntitolata come l'antica S. Maria delle Grazie, parrocchia dalla sua edificazione avvenuta nel sec. XVI, \u00e8 stata costruita negli anni 1966-1973, sul luogo di un preesistente edificio religioso dedicato alla Vergine Immacolata e sede dell'omonima confraternita, abbattuto alla fine degli anni sessanta del Novecento.\nCappella SS. Crocifisso.\nL'attuale chiesetta \u00e8 stata costruita nel 1948, dal barone Salvatore Papaleo, dopo il crollo dell'antico tempio, del quale si conservano alcuni frammenti decorativi in pietra leccese nei locali inferiori del Palazzo ducale e nell'oratorio. L'antico luogo di culto, nel 1700 e nel 1800, era denominato comunemente chiesa di Santa Sofia. La Cappella \u00e8 sede della festa del SS. Crocifisso il 3 maggio di ogni anno.\nCappella Madonna del Carmine.\nMolto probabilmente l'edificio religioso risale al 1600 e venne edificato dai duchi D'Amato allora signori di Secl\u00ec. La chiesetta dedicata alla Vergine \u00e8 stata officiata fino agli anni sessanta del Novecento, oggi chiusa al culto a causa del precario stato di abbandono. Presenta un altare Maggiore e quattro altari laterali tutti affrescati.\nCappella Anime Sante del Purgatorio.\nLa Cappella \u00e8 stata costruita dai frati riformati nei primi decenni del 1600, sul lato sinistro della Chiesa Di Sant' Antonio da Padova. L'edificio \u00e8 formato da due piani: quello inferiore ospita un Oratorio- l'antica cappella cimiteriale dei monaci, con volta a stella peducci angolari e pignone centrale coevo alla chiesa; mentre quello superiore, costituito da un semplice ambiente voltato \u00e8 servito da una scale esterna. La Cappella \u00e8 stata utilizzata come ossario, attualmente \u00e8 l'Oratorio cimiteriale dedicato alle cosiddette Anime Dimenticate. La Cappella \u00e8 meta di pellegrinaggi soprattutto durante il mese di novembre e in occasione della festa delle Anime la quarta domenica di Quaresima.\nCappella Madonna di Luna.\nLa Cappella si trova in aperta campagna, \u00e8 caratterizzata da due vani uno che funge da aula liturgica, l'altro da altare Maggiore con al centro la Vergine con bambino. La Chiesa \u00e8 stata officiata fino alla seconda met\u00e0 del 1900 con una festa che si svolgeva in piena estate, attualmente \u00e8 chiusa al culto.\nCappella SS. Crocifisso della Masseria.\nLa Cappella appartiene alla masseria ed \u00e8 caratterizzata da un vasto ambiente che funge da aula liturgica con al centro l'altare Maggiore affrescato con l'icona del SS. Crocifisso.\nCroce dei Padri Passionisti.\nLa croce \u00e8 oggetto di profonda devozione dagli abitanti del paese, che l'addobbano in occasione di tutte le processioni.\nCalvario.\nIl Calvario si trova nei pressi del Convento e della chiesa di Sant' Antonio da Padova, \u00e8 stato edificato agli inizi del 1900 ed \u00e8 oggetto di culto soprattutto durante la settimana Santa.\nArchitetture civili.\nPalazzo Ducale.\nIl Palazzo Ducale venne edificato nella seconda met\u00e0 del XVI secolo dalla famiglia feudataria dei D'Amato, (vedi Francesco D'Amato con la consorte Caterina e i cinque figli tra cui la famosa Suor Chiara d'Amato) sul luogo di un preesistente fortilizio difensivo. Fu ristrutturato nel corso del Settecento in seguito ai danni subiti a causa del terremoto del 20 febbraio 1743.La dimora gentilizia si sviluppa su due piani con un piccolo cortile interno. Il piano inferiore \u00e8 caratterizzato da ampi locali utilizzati come magazzini, stalle e dispense per la conservazione dei prodotti. \u00c8 presente anche una piccola cappella. Da una scalinata settecentesca posta nel cortile si accede al piano superiore, adibito a residenza dei feudatari. Le stanze del piano nobile sono interessate da pregevoli affreschi. Di particolare rilievo \u00e8 la cosiddetta stanza degli \"uomini illustri\" nella quale sono conservati i busti di alcuni imperatori romani: Giulio Cesare, Ottaviano, Tiberio, Nerone, Tito e Vespasiano. Fra gli imperatori romani vi \u00e8 anche la figura di Carlo II d'Angi\u00f2, la cui presenza si giustifica col fatto che la famiglia D'Amato, di origine spagnola, era giunta in Italia al suo seguito. Nella sala con volta a schifo lunettata, sono rappresentati i cinque duchi D'Amato che si sono succeduti nel possesso del piccolo feudo; Sigismondo, Guido, Ottavio, Francesco e Antonio. Esternamente, caratterizza l'edificio, una singolare loggia angolare costituita da due arcate ogivali, oggi murate.Il palazzo, acquistato nel 1998, \u00e8 di propriet\u00e0 dalla locale amministrazione comunale.\nIl palazzo \u00e8 stato pi\u00f9 volte soggetto ad occupare le sagre tipiche del paese e le festivit\u00e0 natalizie.\nSociet\u00e0.\nEtnie e minoranze straniere.\nAl 31 dicembre 2020 a Secl\u00ec risultano residenti 13 cittadini stranieri.\nLingue e dialetti.\nIl dialetto parlato a Secl\u00ec \u00e8 il dialetto salentino nella sua variante centrale che corrisponde al dialetto leccese. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nAntica preghiera in dialetto dedicata a Sant'Antonio di Padova, il santo pi\u00f9 amato dai seclioti.\nTe Sichil\u00ec simu e Sant' Antoni intra lu core tenimu, na festa\npiccicca e una crande ne facimu. Li monaci te lu cumentu te lu seicentu, ne\nmandara sta tradizione e nui cumpatti e orgogliosi cu l'asta, li fochi, la\nparazione rendimu grazie allu Signore pe Sant' Antoni nosciu ca muti miraculi\nfice e muti ori riceviu pe ringraziamentu. Te Sichil\u00ec simu o piccicchi o crandi\ntutti s'ane vestuti te monaceddhi, le mamme, li preti sempre alla sua\nprotezione sane affidati. Carne, purpette, vestiti novi pe la prucissione, gli\nemigranti ca tornane pe Sant' Antoni nosciu ca tae lode allu Signore cu San\nPaulu e la Matonna te l'Angeli nosci. Amen\nCultura.\nIstruzione.\nScuole.\nNel comune di Secl\u00ec hanno sede una scuola dell'infanzia, una scuola primaria e una scuola secondaria di 1\u00ba grado appartenenti all'Istituto Comprensivo Statale di Neviano.\nEconomia.\nLa realt\u00e0 economica di Secl\u00ec \u00e8 stata caratterizzata, da secoli, dalla commercializzazione e dal consumo delle carni di cavallo. Importante \u00e8 per l'economia locale l'agricoltura e l'allevamento, ai quali si affiancano attivit\u00e0 commerciali del settore dell'arredamento e dell'edilizia. Nell'area al confine con il comune di Neviano si sviluppa la zona industriale del paese.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne: \"SP42 Secl\u00ec-Neviano-Collepasso\", \"SP50 Sannicola-Aradeo intersezione con SP42\", \"SP363 Galatone-Secl\u00ec-Aradeo\".\nFerrovie.\nNel comune \u00e8 presenta una stazione ferroviaria Secl\u00ec-Neviano-Aradeo posta lungo la linea Novoli-Gagliano del Capo delle Ferrovie del Sud Est.\nSport.\nCalcio.\nLa squadra di calcio \u00e8 l\"'A.S.D. Secl\u00ec 2014 Calcio\" che milita nel girone C di 1\u00aa Categoria. \u00c8 nata nel 2014.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34688", "revid": "125288145", "url": "https://it.wikipedia.org/wiki?curid=34688", "title": "Sogliano Cavour", "text": "Sogliano Cavour (\u03a3\u03bf\u03c5\u1e0d\u1e0d\u03b9\u03ac\u03bd\u03b1, \"Su\u1e0d\u1e0di\u00e0na\" o anche \"Sughi\u00e0na\" in griko, \"Sughi\u00e0nu\" in dialetto salentino, fino al 1862 chiamata \"Sogliano\") \u00e8 un comune italiano di abitanti della provincia di Lecce in Puglia.\nSituato nell'entroterra della penisola salentina, a met\u00e0 strada fra il mare Ionio e il mare Adriatico, dista 25\u00a0km dal capoluogo provinciale in direzione sud. All'inizio del XIX secolo insieme a Cutrofiano, Cursi, Cannole ed agli odierni comuni della Grec\u00eca Salentina formava parte dei Decatr\u00eda Chor\u00eda (\u03c4\u03b1 \u0394\u03b5\u03ba\u03b1\u03c4\u03c1\u03af\u03b1 \u03a7\u03c9\u03c1\u03af\u03b1), cio\u00e8 dei tredici paesi di Terra d'Otranto che conservavano la lingua e le tradizioni greche.\nGeografia fisica.\nTerritorio.\nSogliano Cavour sorge a 75 m s.l.m., in un'area esclusivamente pianeggiante. Il comune \u00e8 compreso tra i 71 e i 79 metri sul livello del mare e dal punto di vista geografico e paesaggistico si presenta particolarmente omogeneo. Il territorio presenta gli elementi tipici del fenomeno carsico e ad est dell'abitato \u00e8 situata una voragine (\"vora\" in gergo locale) nella quale convogliano le acque del ricco sistema di canali provenienti dalle zone pi\u00f9 alte a sud di Cutrofiano.\nIl territorio comunale, che si estende per 5,17\u00a0km\u00b2 nella parte centrale della provincia, confina a nord e a ovest con il comune di Galatina, a est con il comune di Corigliano d'Otranto, a sud con il comune di Cutrofiano.\nClima.\nDal punto di vista meteorologico Sogliano Cavour rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25,1\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nIl nome potrebbe derivare da \"Solium Jani\", poich\u00e9 si ritiene che nella localit\u00e0 venissero adorati il dio Sole e il dio Giano Bifronte. Secondo un'altra ipotesi potrebbe essere un prediale e derivare dal nome latino di persona \"Sollius\" con l'aggiunta del suffisso &lt;br&gt;\n\"-anus\" che indica possesso. Dai documenti storici sono deducibili i vari nomi adottati e mutati nel tempo: Sculano, Sulano, Sugliano, Suiano e, in griko, Suddi\u00e0na o Sughi\u00e0na. La specifica \"Cavour\" venne aggiunta dopo l'annessione al Regno d'Italia in onore allo statista piemontese, primo Presidente del Consiglio dei Ministri del nuovo Regno, per distinguersi dall'omonimo comune romagnolo nella provincia di Forl\u00ec.\nStoria.\nSecondo le interpretazioni di alcuni studiosi la nascita di Sogliano si fa risalire in epoca magno-greca oppure al periodo della dominazione bizantina. Un'antica leggenda tradizionale anticipa la sua origine alle popolazioni italiche che professavano il culto di Giano, il dio \"Bifronte\", o del dio Sole (del quale compare il simbolo anche sullo stemma).Di sicuro il casale ebbe origine durante il periodo magno-greco, risorse sotto l'Impero romano come \"granarium\" della vicina Soleto e dopo un periodo di decadenza si svilupp\u00f2 con i monaci basiliani, giunti nel Salento dall'Oriente per sfuggire alla lotta iconoclasta. I basiliani diedero un forte impulso all'economia locale e crearono numerosi luoghi di culto (grotte, cripte, cenobi). In questo periodo il paese \u00e8 denominato \"Sughiana\".In epoca normanna, il casale venne infeudato a varie famiglie nobiliari. Dal 1055 entr\u00f2 a far parte della Contea di Lecce, allora appartenente a Roberto il Guiscardo, e dal 1088 pass\u00f2 alla Contea di Soleto rimanendovi fino al 1648. Visse un periodo di massimo splendore durante il governo di Raimondello del Balzo Orsini. Nel 1664 il feudo fu acquistato dai Filomarini che lo vendettero, alla fine del XVII secolo, ai duchi Ferrari. Questi ultimi ne detennero il possesso fino all'eversione della feudalit\u00e0 (1806).\nMonumenti e luoghi d'interesse.\nArchitetture religiose.\nChiesa di San Lorenzo Martire.\nLa chiesa madre di San Lorenzo Martire risale presumibilmente al XV secolo e la sua intitolazione si deve ai Padri Agostiniani, fondatori del locale complesso monastico di Sant'Agostino, che nel XVII secolo favorirono il passaggio dal rito greco a quello latino. Nella met\u00e0 del XIX secolo, con l'aumento della popolazione, fu necessario ampliare l'edificio e la chiesa assunse l'aspetto e le dimensioni attuali. Sull'ingresso si pu\u00f2 leggere la scritta: \u201cAere collectitio et Familiae Micheli A. 1889 D.\u201d, che testimonia la grande generosit\u00e0 della famiglia Micheli che contribu\u00ec alle spese per ultimare i lavori. La ristrutturazione determin\u00f2 la fusione dell'antico stile barocco con il nuovo stile neoclassico.Intorno all'antica chiesa, rimasta al centro, furono aggiunte le navate laterali, il transetto e l'abside semicircolare. La facciata, di chiaro gusto neoclassico, \u00e8 semplice e lineare con un solo portale d'ingresso e termina con un timpano triangolare. L'interno, a croce latina, si sviluppa con tre navate separate da pilastri che sorreggono archi a tutto sesto. L'incrocio dei bracci \u00e8 dominato da una cupola affrescata con angeli che recano i simboli di San Lorenzo. Oltre al barocco altare maggiore in pietra leccese, sono presenti gli altari laterali dedicati alla Madonna del Rosario, alla Madonna Addolorata, a San Michele, a San Giuseppe e al Crocefisso. Di pregevole interesse artistico sono l'antico mosaico pavimentale nella navata di sinistra, il settecentesco organo a canne e la statua in legno policromo di San Lorenzo.\nChiesa di Maria Santissima Annunziata.\nLa chiesa di Maria Santissima Annunziata, annessa al monastero degli Agostiniani, fu ultimata nel 1660 cos\u00ec come ricorda la data incisa sul prospetto. Fu edificata su un complesso di grotte basiliane del quale rimane la cripta della Madonna del Riposo, a cui si accede tramite una scala posta al lato dell'altare maggiore.Presenta una sobria facciata inquadrata da due alte paraste nelle quali si aprono due nicchie contenenti le statue di Sant'Agostino e di San Nicola da Tolentino. Al centro \u00e8 il portale d'ingresso, incorniciato da due colonne con capitelli corinzi che sostengono il timpano su cui \u00e8 incisa l'epigrafe latina \"Deipare Semper Virgini\" e su cui troneggia la statua della \"Vergine\". In asse con il portale \u00e8 posta una finestra rettangolare sormontata dallo stemma araldico dei Filomarino, promotori della chiesa. L'interno, a navata unica, \u00e8 scandito da sei brevi cappelle che accolgono altrettanti altari laterali in pietra leccese dedicati al Crocifisso, all'Immacolata, a Santa Monica (a destra), a San Nicola da Tolentino, alla Nativit\u00e0 e a Sant'Agostino (a sinistra). Il presbiterio custodisce un barocco altare maggiore e un coro ligneo settecentesco. Arricchiscono l'edificio tre tele raffiguranti la Madonna del Buon Consiglio, la Madonna del Rosario e San Vincenzo Ferreri.\nMonastero degli Agostiniani.\nIl Monastero di Sant'Agostino risale alla prima met\u00e0 del XVII secolo. L'edificio ha una semplice facciata priva di elementi decorativi e gli ambienti si distribuiscono intorno al chiostro quadrangolare con porticato e cisterna centrale. Il porticato presenta quattro arcate per lato e ogni arcata poggia su quattro colonne lineari. Il monastero, ora sede del Municipio, \u00e8 di propriet\u00e0 del comune dal 1\u00ba settembre 1867, in seguito alla legge di soppressione degli ordini religiosi e al conseguente incameramento dello Stato delle propriet\u00e0 ecclesiastiche (1866). Tuttavia gli Agostiniani abitarono l'edificio sino al 1962, anno in cui gli ultimi Padri Agostiniani si trasferirono a Napoli.\nChiesa delle Anime Sante del Purgatorio.\nLa chiesa delle Anime Sante del Purgatorio sorge su un complesso di grotte basiliane dedicate a San Trifone. Il primo impianto risalirebbe al XIII secolo e successivamente l'edificio venne riedificato tra la fine del XVI e i primi anni del XVII secolo. Con l'abbattimento delle antiche mura urbiche del paese, fu ampliata e ristruttura nella prima met\u00e0 dell'Ottocento.Presenta una facciata essenziale con un sobrio portale e un rosone mistilineo. Sul frontone \u00e8 inciso \"Nella Deputazione di Lorenzo De Pascalisi A.D.1835\". L'interno \u00e8 ad aula unica, priva di decorazioni, con semplice altare maggiore. Sono conservate le statue lignee della Madonna del Carmine, dell'Addolorata e di Ges\u00f9 morto.\nSociet\u00e0.\nEtnie e minoranze straniere.\nAl 31 dicembre 2020 a Sogliano Cavour risultano residenti 100 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Sogliano Cavour \u00e8 il dialetto salentino nella sua variante centrale che corrisponde al dialetto leccese. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nNel comune di Sogliano Cavour hanno sede una scuola primaria e una scuola secondaria di primo grado appartenenti all'Istituto Comprensivo Statale di Cutrofiano. Ha sede inoltre una scuola dell'Infanzia paritaria, gestita dalle Suore Adoratrici del Sangue di Cristo.\nEconomia.\nL'economia cittadina \u00e8 prettamente agricola basata sulla produzione vitivinicola, olearea e sulla coltivazione degli ortaggi. \u00c8 presente una zona artigianale nella quale operano e hanno sede diverse attivit\u00e0 commerciali e produttive.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne \"SP138 Sogliano Cavour-Soleto\", \"SP139 Sogliano Cavour-intersezione SP363 Cutrofiano-Aradeo\", \"SP238Corigliano d'Otranto-Sogliano Cavour-Noha\", \"SP362 Galatina-Sogliano Cavour-Cutrofiano\".\nFerrovie.\nLe stazioni ferroviarie pi\u00f9 vicine sono quelle di \"Galatina\", posta sulla linea Zollino-Gallipoli, e di \"Corigliano d'Otranto\", posta sulla linea Lecce-Otranto, entrambe delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34690", "revid": "1516566", "url": "https://it.wikipedia.org/wiki?curid=34690", "title": "Spongano", "text": "Spongano (\"Spung\u00e0nu\" in dialetto salentino) \u00e8 un comune italiano di abitanti della provincia di Lecce in Puglia.\nSituato nel basso Salento, dista 44\u00a0km dal capoluogo provinciale in direzione sud-est.\nGeografia fisica.\nTerritorio.\nIl territorio del comune di Spongano, che occupa una superficie di 12,13\u00a0km\u00b2 nell'entroterra del basso Salento, \u00e8 stretto tra la Serra di Supersano e la costa orientale adriatico-ionica. Risulta compreso tra gli 81 e i 115 metri s.l.m.Il paesaggio rurale circostante \u00e8 caratterizzato dalla presenza di oliveti secolari, muretti a secco, pajare, masserie e monumenti megalitici. Il sottosuolo sponganese \u00e8 molto compatto e impermeabile, costituito com'\u00e8 da sabbione calcarenitico che impedisce l'assorbimento delle acque. Tuttavia il terreno presenta un cospicuo numero di inghiottitoi, le \"vore\" in dialetto locale, nelle quali defluiscono le grandi raccolte d'acqua.\nIl comune confina a nord con i comuni di Poggiardo e Ortelle, a nord e a ovest con il comune di Surano, a sud con il comune di Andrano, a est con il comune di Diso.\nClima.\nDal punto di vista meteorologico Spongano rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25,1\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate e un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nPer alcuni studiosi il nome deriverebbe da \"spongia\", che in latino significa \"spugna\", con riferimento alle caratteristiche del terreno su cui sorge il paese che, pur essendo composto da un sabbione tufaceo molto impermeabile e compatto presenta in alcuni punti delle profonde voragini capaci di assorbire le acque piovane come una spugna.\nAltri studiosi sostengono invece, che il nome derivi da \"spolium\" cio\u00e8 spoglie, avanzi, riferendosi ai resti delle popolazioni di Vaste oppure di Castro, citt\u00e0 messapiche distrutte dai Saraceni nel XII secolo. Tra i tanti studiosi, l'Arditi collega l'etimologia del toponimo al latino spolium \"quasi dir volesse spoglia di un altro luogo, sia Castro sia Vaste\".\nStoria.\nLa presenza del dolmen \"Piedi Grandi\" e di tre menhir, di cui il terzo nel 1607 venne trasformato in Osanna, induce a pensare che il territorio di Spongano sia stato frequentato dall'uomo sin dall'et\u00e0 preistorica.\nSecondo la tradizione orale il primo nucleo abitativo sarebbe stato fondato dai superstiti della citt\u00e0 di Vaste, distrutta da Guglielmo il Malo nel 1147.Le prime notizie certe si hanno a partire dal 1103 quando Spongano era soggettata a Tancredi d'Altavilla, signore del contado di Castro, successivamente assorbito da Ruggero II, Conte di Sicilia, sotto la quale rimane fino al 1134 quando passa al Regio Fisco. Nel 1270, la Contea di Castro, pass\u00f2 sotto il principato di Taranto. Il feudo di Spongano venne acquistato nel 1398 dagli Orsini Del Balzo, che prima con Raimondello, poi con la moglie Maria d'Enghien e con il figlio Giovanni Antonio Orsini Del Balzo, ne detennero il possesso sino al 1463, quando, con la morte del Principe, il casale pass\u00f2 al Regio Demanio. Successivamente, fu concesso ad Angilberto Del Balzo, genero di Giovanni Antonio. Dopo l'uccisione di questi, in quanto prese parte alla Congiura dei Baroni contro Ferdinando I di Napoli, nel 1516 Spongano torn\u00f2 a essere Comune demaniale.\nNel 1534 Carlo V concesse la Contea di Castro e i feudi dipendenti, tra cui Spongano, alla famiglia Gattinara. In seguito pass\u00f2 ai Ruiz de Castro e infine ai Lopez di Zunica, che vi governarono sino al 1777. Infine la storia di Spongano si intreccia con quella dei Baroni Bacile di Castiglione, ultimi feudatari che detennero il feudo sino al 1806, anno di eversione della feudalit\u00e0.In seguito segu\u00ec le sorti dell'Italia meridionale fino all'annessione al Regno d'Italia.\nSimboli.\nL'arma cittadina, adottata nel 1997, raffigura tre stelle e un fusto di canna posto in palo cimato da una sola spugna, il tutto d'oro su fondo rosso.\nLe stelle esprimono la fonte di luce di Spongano, prosperit\u00e0, abbondanza, benessere.\nIl vecchio stemma, al di sotto delle tre stelle, riportava l'icona di due spugne, con in mezzo il fusto di una canna ritta. L'immagine della \"canna\" richiamava la paludosit\u00e0 del terreno per il ristagno delle acque a causa della sua impermeabilit\u00e0, dove questa pianta erbacea trova il suo habitat ideale, mentre le \"due spugne\" alludevano all'assorbimento della gran parte delle acque piovane da parte degli inghiottitoi presenti sul terreno. Poich\u00e9 tale immagine procurava un certo imbarazzo in chi la osservava, in quanto richiamava un simbolo fallico, gli amministratori furono costretti dalle circostanze a modificarla.\nProfilo araldico dello stemma: \nProfilo araldico del gonfalone:\nStemma e gonfalone differenti erano stati concessi con D.P.R. del 9 gennaio 1959:\nDa notare che in realt\u00e0 sul bozzetto ufficiale del 1959 le tre stelle non si presentano esattamente come \"male ordinate\".\nMonumenti e luoghi d'interesse.\nArchitetture religiose.\nChiesa di San Giorgio.\nLa chiesa madre di San Giorgio fu edificata nel 1771 sul posto di un edificio precedente. Originariamente comprendeva solo la navata centrale mentre le due navate laterali furono aggiunte verso la met\u00e0 dell'Ottocento (la navata di destra fu costruita con il contributo dalla popolazione sponganese mentre quella di sinistra dal Barone Bacile di Castiglione).\nPresenta una sobria facciata in pietra leccese divisa in due ordini da un'aggettante trabeazione e terminante con un timpano mistilineo sul quale campeggia lo stemma di Spongano. La facciata \u00e8 scandita, nel primo ordine, da alte lesene ioniche intervallate dal portale principale, sormontato dalla statua in pietra dell'Immacolata, e dai due portali secondari in corrispondenza dei quali si aprono due piccole finestre ovali.\nL'interno, a tre navate, conserva nella navata destra gli altari della Sacra Famiglia, di Santa Vittoria e il battistero in marmo pregiato; nella navata sinistra gli altari della Madonna del Rosario, di Sant'Antonio da Padova, della Madonna del Buon Consiglio e del Sacramento. La zona absidale, di forma poligonale, \u00e8 interamente adorna di stucchi ed \u00e8 occupata dall'altare maggiore delimitato da una balaustra in ferro.\nL'abside \u00e8 inoltre arredata da due acquasantiere, dalle statue dei Santi Medici, dalla Madonna di F\u00e1tima e di San Rocco, da un pulpito in legno e da un Coro in noce intarsiato del 1975.\nL'edificio conserva anche le statue di San Giorgio e di Santa Vittoria, rispettivamente titolare e patrona della parrocchia.\nCappella dell'Immacolata.\nLa cappella dell'Immacolata risale al XVII secolo e fu ultimata nel 1636. Sub\u00ec radicali interventi di restauro nel corso del Settecento con i quali furono eliminati gli antichi altari laterali e fu rifatto l'altare maggiore. \u00c8 comunemente conosciuta come Congrega in quanto ospita dal 1778 la Confraternita dell'Immacolata Concezione.\nPresenta una semplice facciata in pietra leccese divisa in due ordini e conclusa con un timpano simile a quello della chiesa madre. Il portale d'ingresso riporta sull'architrave la data 1784 incisa in numeri romani.\nL'interno \u00e8 a navata unica impreziosito dall'altare maggiore su cui troneggia la statua della Titolare. Sulla parete retrostante \u00e8 posizionata una grande tela del 1653 raffigurante la Madonna Assunta e restaurata nel 1832. Sulle pareti laterali sono posizionate sei tele riguardanti il ciclo della vita della Madonna: l'Annunciazione, la Presentazione della Beata Vergine Maria, la Nativit\u00e0 di Maria, la Visita a Santa Elisabetta, la Purificazione della Beata Vergine Maria e l'Assunzione di Maria.\nCappella della Madonna del Rosario.\nLa cappella della Madonna del Rosario fu edificata nel 1628 e originariamente era dedicata a San Teodoro. Sub\u00ec radicali interventi di restauro nel corso dei secoli e alla fine dell'Ottocento venne interdetta al culto e venduta alla locale famiglia Stasi che la trasform\u00f2 in deposito agricolo.\nL'edificio, ad aula unica di piccole dimensioni, venne riconsacrato nel 1929 dopo essere stato acquistato da Salvatore Corvaglia, il quale vi colloc\u00f2 una statua della Madonna del Rosario.\nCappella del Carmine.\nLa cappella del Carmine \u00e8 una cappella gentilizia risalente al XVII secolo e parte integrante del settecentesco Palazzo Rini, anticamente Ruggeri.\nPresenta una semplice facciata sul cui portale \u00e8 incisa un'iscrizione latina recante l'intolazione dell'edificio, la data 1690 in numeri romani e il nome del fondatore Tommaso Ruggeri.\nL'interno \u00e8 ad aula rettangolare voltata a botte con altare maggiore in pietra leccese decorata sul quale campeggia un dipinto della Madonna del Carmine.\nCappella di Sant'Antonio.\nLa cappella di Sant'Antonio, originariamente intitolata alla Madonna dei Sette Dolori, rappresenta la cappella gentilizia dei Baroni Bacile che la edificarono nel 1747 e nella quale seppellivano i propri defunti.\nL'interno custodisce un piccolo altare maggiore sormontato dalla tela della Deposizione di Ges\u00f9; inoltre \u00e8 presente una statua lignea di Sant'Antonio di fine Settecento.\nLa cappella \u00e8 di propriet\u00e0 privata.\nArchitetture civili.\nPalazzo Bacile di Castiglione.\nIl Palazzo Bacile di Castiglione fu edificato nel XVI secolo. In origine era un castello, successivamente riconvertito in dimora signorile incorporando l'antica rocca medievale. Nella seconda met\u00e0 dell'Ottocento il barone Architetto e Studioso Filippo Bacile di Castiglione fece aggiungere un secondo piano in quanto necessitava di espanderne gli spazi per alloggiarvi i suoi quattordici figli (Filippo ha anche costruito la locale linea ferroviaria che ancora oggi collega Spongano con Lecce). Aggiundo sui finachi dell'edificio locali adibiti ai servizi con un coronamento sommitale a beccatelli neogotici.\nIl prospetto \u00e8 caratterizzato da un fastoso portale settecentesco di gusto tardo barocco decorato da un motivo a frangia e da un lungo balcone scandito da quattro arconi ciehci impostati su mensoloni. Dalla scala posta nell'androne d'ingresso si accede alle stanze nobili ottocentesche del primo piano voltate a crociera e a padiglione. Le stanze conservano ancora l'arredamento originale e l'antica biblioteca del barone Filippo.\nIl palazzo \u00e8 dotato di un frantoio ipogeo che occupa parte degli scantinati.\nTorre dell'Orologio.\nLa torre dell'Orologio fu costruita nel 1768 con funzione di Sedile, ovvero luogo di assemblea per pubblici parlamenti e banco di giustizia. Nell'Ottocento diventa Palazzo Podestarile e vengono aggiunti due nuovi ambienti.\nL'edificio, dotato di orologio pubblico e di campanile a vela, \u00e8 caratterizzato da uno stile tardo barocco con nicchia ospitante la statua della Madonna Immacolata.\nSulla facciata \u00e8 presente lo stemma civico del paese.\nCimitero Comunale.\nFondato fuori dal borgo lungo la via per Ortelle, di impianto ottocentesco, fu ampliato nel corso del Novecento. L'edificio all'esterno presenta una sobria architettura in stile neoromanico, il cui prospetto appare suddiviso in due ordini: al piano terra risulta scandito in tre porzioni volumetriche nel cui scomparto centrale vi \u00e8 l'accesso. A livello superiore, sulla trabeazione sommitale, si imposta al centro l'attico, di proporzioni eccezionali, coronato da una cornice aggettante e da un piccolo parapetto su cui si impostano i tre acroteri a palmette. Quello centrale si mostra molto pi\u00f9 accentuato rispetto agli acroteri angolari. Al centro, al piano terra, il portale di accesso arcuato, sulla cui centina si imposta la trabeazione con frontone sommitale a timpano triangolare. Dal portale si accede ad un andito coperto a volta aperto sul parco cimiteriale. A destra e a sinistra gli ambienti del famedio e del custode. All'interno sono state costruite tra la fine dell'Ottocento e gli inizi del Novecento alcune cappelle gentilizie la cui architettura rispecchia diversi stili di matrice eclettica. A destra e a sinistra subito dopo l'androne due cappelle si presentano in stile neo-romano umbertino o rinascimentale; in fondo, una in particolare, risulta in stile neoromanico pugliese. Pi\u00f9 avanti, altre ancora, risultano realizzate tra gli anni Sessanta del Novecento e gli anni Duemila e rispecchiano i diversi momenti dell'architettura degli ultimi cinquanta anni: alcune realizzate in periodo neo-razionalista; altre tra la fine degli anni Ottanta e gli inizi degli anni Duemila risultano rispecchiare in parte l'architettura post-moderna in chiave classicheggiante, corredate da sculture o colonne classiche; una in particolare sembra riconnettersi ad un'architettura concettuale e neo-realista che rimanda a visioni ruinistiche.\nSiti archeologici.\nDolmen Piedi Grandi.\nIl dolmen \"Piedi Grandi\" fu individuato nel 1930 da Paolo Graziosi e da Pasquale De Lorentiis. Il megalite \u00e8 alto 0,70\u00a0m e presenta un ingresso a E. La lastra di copertura \u00e8 rettangolare (110 x 120\u00a0cm) e posa su due ortostati monolitici e su un rialzo di roccia a W. Due fori non passanti si riscontrano sull'ortostato a S.\nMenhir Osanna.\nIl menhir Osanna \u00e8 un antico monolite trasformato in colonna votiva nel 1607, come testimonia la data incisa sul capitello. Anticamente posizionato nei pressi di Piazza Vittoria, fu pi\u00f9 volte spostato nel corso dei secoli fino all'attuale posizione. Il monumento, in seguito alla sua cristianizzazione, venne dotato di capitello sormontato da una croce in pietra, ora sostituita con una in ferro. La pietrafitta misura cm 291\u00a0di altezza.\nSterne Nove.\nLe Sterne Nove, espressione dialettale di Cisterne Nuove, sono serbatoi di acqua piovana realizzati nella seconda met\u00e0 del XIX secolo per far fronte alla scarsit\u00e0 delle risorse idriche. Le cisterne venivano riempite convogliando le acque piovane provenienti dal terrazzo della Chiesa Madre.\nSociet\u00e0.\nEtnie e minoranze straniere.\nAl 31 dicembre 2017 a Spongano risultano residenti 177 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Spongano \u00e8 il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nLa valorizzazione del dialetto locale e della cultura a esso legata \u00e8 perseguita dai Gruppi etno-musicali \"Menamenam\u00f2\" \"Cantori dei Menamenam\u00f2\" e specialmente dal gruppo \"Ballati Tutti Quanti\", ensemble dal respiro internazionale dal grande successo mediatico.\nCultura.\nIstruzione.\nScuole.\nNel comune di Spongano hanno sede una scuola dell'infanzia, una scuola primaria e una scuola secondaria di I grado appartenenti al locale Istituto Comprensivo Statale. \u00c8 presente anche una scuola dell'infanzia paritaria.\nEventi.\nFesta Patronale di Santa Vittoria.\nProtettrice cittadina \u00e8 Santa Vittoria, festeggiata l'8 agosto e il 23 dicembre. Il protettorato fu introdotto nella seconda met\u00e0 del XVII secolo con l'arrivo a Spongano della famiglia del barone Bacile, proveniente dalle Marche, dove la devozione per la Santa era molto sentita. Bellissima fanciulla romana, di nobili origini, visse nel III secolo donando la sua verginit\u00e0 al Signore e i suoi averi ai poveri, dopo la sua conversione religiosa. Secondo la leggenda, la Santa dovette, in vita, affrontare molte insidie fra cui quelle di draghi, di bestie feroci e altre, rimanendone indenne s\u00ec da convertire il proprio fidanzato, nobile pagano. Fu decapitata insieme al fratello Acisclo a Cordova, citt\u00e0 spagnola di cui sono patroni, vittime delle persecuzioni di Diocleziano.\n\u00c8 convinzione dei fedeli sponganesi che la Santa preservi il paese dalla grandine, ricordando quanto avvenne verso la fine dell'Ottocento quando, per sua intercessione, una violenta grandinata distrusse i raccolti delle campagne limitrofe, lasciando indenne quella di Spongano.\nLa Sacra Congregazione dei Riti, sotto il Papa Urbano VIII, il 21 febbraio 1767 aveva gi\u00e0 concesso di festeggiare la Santa nella seconda domenica di agosto.\nAttualmente i solenni festeggiamenti in onore della Santa si svolgono dal 7 al 9 agosto e prevedono l'esibizione di concerti bandistici e musicali, l'addobbo delle piazze e strade della cittadina con le caratteristiche luminarie e spettacoli di fuochi pirotecnici. Il culmine dei festeggiamenti si raggiunge l'8 agosto.\nNegli anni successivi venne anche avanzata la richiesta di poter festeggiare la Santa anche il 23 dicembre data indicata dal martirologio cristiano, e il 3 agosto 1785 il Vescovo di Castro Agostino Gorgoni acconsent\u00ec a tale richiesta.\nLe Panare.\nAlla vigilia del martirologio cristiano di Santa Vittoria, il 22 dicembre, si svolge una festa detta delle \"Panare\" (ceste di canna e virgulti di ulivo riempite di sansa e addobbate con palme, edera e altri abbellimenti combustibili) che nasce come festa dei frantoi e non ha un riferimento con la patrona anche se sulla gran parte delle panare viene posto un ritratto della stessa.\nIl tradizionale corteo delle \"Panare\" comincia nel primo pomeriggio e, al termine dello stesso, tali ceste vengono lasciate bruciare lentamente tutta la notte in un'area comune. La festa continua con musiche popolari e distribuzione di cibo tradizionale.\nTradizione vuole che il bruciare questi cesti simboleggi il rogo del sacrificio di Santa Vittoria.\nQuesto secondo le credenze popolari del luogo, in quanto la Santa mor\u00ec per mano di Taliarco, un commissario che cerc\u00f2 di convincerla ad adorare la Dea Dea Diana. Al rifiuto della Santa la trafisse con una spada il 18 dicembre del 253, e seppellita dai cittadini di Trebula Mutuesca (oggi Monteleone Sabino) il 23 dicembre dello stesso anno.\nFesta della Madonna di Lourdes.\nLa festa in onore della Madonna di Lourdes si tiene ogni anno l'ultimo sabato di maggio. I festeggiamenti, che si aprono con la tradizionale processione per le vie del paese, prevedono l'addobbo delle piazze e delle strade con le caratteristiche luminarie, l'esibizione di concerti bandistici, concerti dal vivo e uno spettacolo pirotecnico.\nSagra della Cunserva Mara.\nLa Sagra della \"Cunserva Mara\" \u00e8 una manifestazione culinaria organizzata dal gruppo Menamenam\u00f2 che si tiene il 14 agosto di ogni anno. Si tratta di una salsa, da spalmare sul pane o aggiungere alla pasta, prodotta con pomodori, peperoni piccanti, basilico, cipolla e sale, che, schiacciati e impastati in grandi piatti di terracotta, vengono essiccati al sole sui terrazzi delle abitazioni.\nFestival Rock: \"Rock Pride Fest\" e \"Spongstock\".\nLa cittadina ospita da alcuni anni due festival dedicati ai gruppi rock/metal attivi nell'underground salentino, con ospiti di fama nazionale. Tra le band che si sono esibite nelle passate edizioni anche Witche's Brew, Essenza, Graal, L'impero delle Ombre, Sawthis.\nEconomia.\nL'economia del centro si basa prevalentemente sulla produzione di olio, vino e ortaggi. Sviluppato \u00e8 anche il settore terziario e da alcuni anni \u00e8 sorta una zona industriale in cui operano aziende in diversi settori.\nInfrastrutture e trasporti.\nStrade.\nI collegamenti stradali principali sono rappresentati da:\noppure\nIl centro \u00e8 anche raggiungibile dalle strade provinciali interne: \"SP82 Surano-Spongano-Diso\", \"SP163 Spongano-Ortelle\", \"SP164 Spongano-intersezione SS 275\", \"SP165 Spongano-Castiglione d'Otranto\", \"SP251 Spongano-Andrano\", \"SP254 Spongano-Poggiardo\".\nFerrovie.\nLa cittadina \u00e8 servita dall'omonima stazione ferroviaria posta sulla linea Maglie - Gagliano delle Ferrovie Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34691", "revid": "1564499", "url": "https://it.wikipedia.org/wiki?curid=34691", "title": "Sternatia", "text": "Sternat\u00eca (\"Starna\u00ectta\" o semplicemente \u03a7\u03ce\u03c1\u03b1 in griko, traslitterato \"Ch\u00f3ra\") \u00e8 un comune italiano di abitanti della provincia di Lecce in Puglia.\nDistante 16,5\u00a0km dal capoluogo provinciale in direzione sud, fa parte della Grec\u00eca Salentina, isola linguistica del Salento in cui si parla un idioma di origine greca, il griko.\nGeografia fisica.\nTerritorio.\nIl territorio di Sternatia, che occupa una superficie di 16,51\u00a0km\u00b2 nella parte mediana della penisola salentina, risulta compreso tra i 65 e i 101 metri sul livello del mare. L'abitato sorge in un avvallamento dal sottosuolo tufaceo a 75\u00a0m s.l.m.; \u00e8 delimitato a est e a ovest dai lievi tratti delle serre salentine (\"Serra di Martignano\" e \"Serra di Soleto e dei Litar\u00e0\") caratterizzate da un aspro terreno con roccia affiorante e vegetazione sempreverde della macchia mediterranea. La zona a sud-ovest di Sternatia presenta invece distese di terre rosse mediterranee che ricoprono, seppur in sottile strato, la roccia sottostante.\nConfina a nord con i comuni di San Donato di Lecce e Caprarica di Lecce, a est con il comune di Martignano, a sud-est con il comune di Zollino, a sud e a ovest con il comune di Soleto.\nClima.\nDal punto di vista meteorologico Sternatia rientra nel territorio del Salento orientale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +24,7\u00a0\u00b0C. Le precipitazioni, frequenti in autunno e in inverno, si attestano attorno ai 626\u00a0mm di pioggia/anno. La primavera e l'estate sono caratterizzate da lunghi periodi di siccit\u00e0.Facendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nOrigini del nome.\nL'unica ipotesi scientificamente accreditata sull'origine del nome del paese \u00e8 quella del glottologo tedesco Gerhard Rohlfs, per il quale l'etimologia \u00e8 da ricercare nella parola di origine greca \"sterna\" ossia cisterna, com'\u00e8 dimostrato dalla presenza in loco di quattro grandi cisterne. Le altre ipotesi sono prescientifiche o di eruditi locali. Secondo le ipotesi di Luigi Tasselli, studioso vissuto nel XVII secolo, il toponimo deriverebbe dall'usanza che avevano le donne del luogo di piangere la perdita delle persone a loro care percuotendosi il petto (sterno): la fantasiosa ipotesi \u00e8 smentita di per s\u00e9 dal fatto che l'italiano sterno \u00e8 una parola dotta. Il nome potrebbe derivare anche dalla forma bizantina medioevale \"sterna dia chora\" col significato di luogo dissodato, sterrato. Lo storico locale Giorgio Leonardo Filieri suggerisce invece \"sterna-teia\" (cisterna, fonte sacra), da scartare per motivi fonetici. Sternatia, uno dei capoluoghi della Grec\u00eca Salentina, chiamato \"Starna\u00ectta\", \"Starnaditta\" o \"Sterna\u00edtta\" nel dialetto greco salentino locale, \u00e8 riportato come \u03c7\u1ff6\u03c1\u03b1 \u03a3\u03c4\u03b5\u03c1\u03bd\u03b1\u03b4\u03af\u03ba\u03c4\u03b7\u03c2 (traslitterato \"ch\u00f4ra Sternad\u00edktis\") in documenti medievali. Appellativo greco, dal quale si \u00e8 sviluppato il nome griko \"Ch\u00f3ra\", oggi maggiormente usato dagli abitanti del paese.\nStoria.\nSebbene la frequentazione del territorio sia attestata fin dal neolitico, et\u00e0 a cui risalivano i menhir visibili a Sternatia fino ai primi decenni del Novecento, il primo insediamento \u00e8 databile al periodo dell'Impero romano (III-V secolo d.C.). A quell'epoca risalgono le tracce di centuriazione del terreno e i rinvenimenti di frammenti ceramici in una zona esterna all'abitato denominata \"Tsukkal\u00e0\" (in griko \"luogo di cocci\"). Con la caduta dell'Impero romano d'Occidente, il Salento pass\u00f2 sotto il dominio bizantino fino all'arrivo dei Normanni nell'XI secolo. Sternatia divenne cos\u00ec uno dei centri principali dell'area ellenofona salentina; fu dotata di mura cittadine, furono costruiti un castello fortificato e torrioni di difesa. I Bizantini diffusero le loro leggi, le loro usanze e la loro lingua. Ancora oggi il griko, antico idioma di origine greca, viene parlato dai suoi abitanti. Allo sviluppo di Sternatia contribu\u00ec anche un importante centro di cultura gestito dai monaci basiliani, l'Abbazia di San Zaccaria, sede di copiatura e riproduzione libraria del vastissimo patrimonio culturale greco.Con la dominazione normanna, Tancredi d'Altavilla concesse nel 1192 il feudo a Berlinghiero Chiaramonte Maniace. Nel 1268 pass\u00f2 sotto il controllo di Enrico De Nocera, successivamente a Simone De Bellovedere e nel 1276 a Guglielmo di Pietravalle. Ebbe una certa importanza sotto gli Angioini i quali cedettero il feudo a Ugo Del Balzo nel 1301. A questi succedette il figlio Raimondo del Balzo che diede inizio nel 1334 alla costruzione delle prime mura (sebbene in passato ci fossero state le fortificazioni bizantine). Nel 1352 il casale di Sternatia entr\u00f2 a far parte della contea di Soleto insieme a Zollino, Sogliano, Galatina e Cutrofiano seguendone le vicende fino al 1463, anno della morte di Giovanni Antonio Orsini Del Balzo.Durante la Battaglia di Otranto fu il quartier generale delle milizie aragonesi al comando del duca di Calabria, futuro re di Napoli, Alfonso d'Aragona e delle truppe di Giulio Antonio Acquaviva, conte di Conversano. Nel 1481 dal castello di Sternatia part\u00ec la spedizione che liber\u00f2 Otranto dall'assedio dei Turchi avvenuto nell'agosto dell'anno precedente. Dagli Acquaviva, che nel frattempo ottennero il riconoscimento di aggiungere al proprio nome l'appellativo \"d'Aragona\", il casale pass\u00f2 a Girolamo Person\u00e8 nel 1593 e alla famiglia Cicala nel 1598. Dal 1733 al 1806, anno di soppressione della feudalit\u00e0, Sternatia appartenne ai marchesi Granafei.Nel 1808 a Sternatia fu aggregato il Comune di Martignano che ne rimase una frazione fino al 1832.\nSociet\u00e0.\nEtnie e minoranze straniere.\nAl 31 dicembre 2017 a Sternatia risultano residenti 21 cittadini stranieri.\nLingue e dialetti.\nA Sternatia, comune della Grec\u00eca Salentina, oltre al dialetto salentino (nella sua variante \"centrale\"), si parla il Griko. Il \"grecanico\" o \"griko\" (anche \"grico\") \u00e8 un dialetto (o gruppo di dialetti) di tipo neo-greco residuato probabilmente di una pi\u00f9 ampia e continua area linguistica ellenofona esistita anticamente nella parte costiera della Magna Grecia. I greci odierni chiamano la lingua \"Katoitali\u00f3tika\" (Greco: \u039a\u03b1\u03c4\u03c9\u03b9\u03c4\u03b1\u03bb\u03b9\u03ce\u03c4\u03b9\u03ba\u03b1, \"Italiano meridionale\"). La lingua, scritta in caratteri latini, presenta punti in comune con il neogreco e nel frattempo vocaboli che sono frutto di evidenti influenze leccesi o comunque neolatine. Da una rilevazione titolata \"Stato della grecit\u00e0 linguistica nell'isola neogreca di Terra d'Otranto\" effettuata tra l'aprile e il novembre 1964 da B. Spano, Sternatia risulta essere il comune della Grec\u00eca salentina con il pi\u00f9 alto numero di parlanti griko, cio\u00e8 il 74,9% del totale degli abitanti. Ancora oggi a Sternatia il griko \u00e8 generalmente usato, o anche solo compreso, tra la fascia d'et\u00e0 che va dai trent'anni in su.\nCultura.\nIstruzione.\nScuole.\nNel comune di Sternatia hanno sede una scuola dell'infanzia, una scuola primaria e una scuola secondaria di I grado appartenenti all'Istituto Comprensivo Statale di Soleto-Zollino-Sternatia.\nEconomia.\nL'economia di Sternatia, principalmente improntata sull'agricoltura con una buona produzione di olio extra vergine d'oliva e sull'allevamento, ha conosciuto negli ultimi decenni il potenziarsi del settore terziario legato alla gastronomia e allo sviluppo del turismo. Altra voce caratterizzante il territorio sternatese \u00e8 la presenza di cave estrattive.\nInfrastrutture e trasporti.\nStrade.\nI collegamenti stradali che interessano il comune sono:\nFerrovie.\nSternatia \u00e8 servita dall'omonima stazione ferroviaria posta sulla linea Lecce-Otranto gestita dalle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34693", "revid": "2230736", "url": "https://it.wikipedia.org/wiki?curid=34693", "title": "Surano", "text": "Surano, anticamente appellato Sorano, mentre in dialetto locale viene denominato \"Suranu\", \u00e8 un comune italiano di abitanti della provincia di Lecce in Puglia.\nSituato nel basso Salento, dista 44\u00a0km dal capoluogo provinciale. Fa parte dell'Unione dei Comuni delle Terre di Mezzo.\nGeografia fisica.\nTerritorio.\nIl territorio comunale, che occupa una superficie di 8,85\u00a0km\u00b2 nella parte sud-orientale della penisola salentina, presenta una morfologia pianeggiante ed \u00e8 compreso tra gli 88 e i 116 metri sul livello del mare. \u00c8 posto tra la serra di Supersano e la costa adriatica. La parte occidentale del comune ricade nel Parco dei Paduli, un'area rurale caratterizzata da un paesaggio dominato prevalentemente da estesi e maestosi uliveti e nella quale sopravvivono numerose specie vegetali e animali; \u00e8 il caso di alcuni esemplari di querce secolari, traccia dell'antico bosco di Belvedere.\nConfina a ovest e a nord con il comune di Nociglia, a nord con il comune di Poggiardo, a est con il comune di Spongano, a sud con i comuni di Andrano e Montesano Salentino.\nClima.\nDal punto di vista meteorologico Surano rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9,5\u00a0\u00b0C, mentre quella del mese pi\u00f9 caldo, agosto, si aggira sui +32,3\u00a0\u00b0C. Le precipitazioni medie annue, che si aggirano intorno ai 126\u00a0mm, presentano un minimo in primavera-estate e un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nIl nome potrebbe essere un prediale e deriverebbe dal nome latino di persona \"Surus\".\nStoria.\nSecondo le fonti medievali e rinascimentali l'antico centro era denominato Sorano, solo nei documenti ottocenteschi assume il nome attuale di Surano. Secondo l'erudito Giacomo Arditi le sue origini sarebbero da ricondurre alle rovine di \"Suranello\", un villaggio poco distante dalla citt\u00e0 messapica di Vaste distrutto dai Barbari intorno alla fine del V secolo. Ma questa \u00e8 una supposizione non suffragata da nessuna fonte certa. Lo stesso sito del leggendario \"Suranello\" non ha mai avuto un riscontro fisico certo. Sono anche discordanti i vari racconti di paese che lo vorrebbero esistito in diversi posti del feudo. Posti ormai entrati nel mito delle favole paesane. Chi lo vuole sorto in localit\u00e0 San Rocco, chi crede invece avesse avuto origine in una contrada dove attualmente si trovano concentrate tre masserie a ridosso dell'antico \"Bosco Belvedere\".\nAd onor del vero non mancano nel territorio suranese tracce del periodo preistorico. Un'antica traccia monumentale preistorica, che rimandasse ad una struttura trilitica tipica dei dolmen, era presente fin dagli anni settanta nel territorio di Surano in contrada Pozze lungo la strada che collegava il borgo con il paese limitrofo di Spongano. Il dolmen risulta per\u00f2 distrutto, in quanto non riconosciuto come tale da solerti bonifiche private adottate negli anni Settanta del Novecento, e non si \u00e8 conservata alcuna traccia.\nDi certo il borgo di Surano ha un'origine bizantina sia per l'impianto urbanistico che sulla base dell'esistenza di una cripta basiliana, scavata nel banco tufaceo, in prossimit\u00e0 dell'attuale Cappella di San Rocco. Tale cripta era forse dedicata a San Giovanni (Battista?) sulla base di un affresco, ormai perduto, ancora esistente alla fine degli anni '70. Il tessuto stesso del borgo di Surano farebbe ipotizzare un impianto bizantino. Testimonianza della fondazione bizantina sarebbero anche stati i vari frantoi ipogei esistiti a Surano. Fino agli anni '30 se ne contavano cinque, dei quali ne sono rimasti attualmente, quasi integri, almeno due; gli altri sono andati distrutti per l'incuria dell'uomo. A giustificare il numero ocnsistente di frantoi ipogei detti 'trappeti' vi \u00e8 poi la presenza, a ridosso del paese, di estese tenute di ulivi secolari, alcuni dei quali presentano tronchi del diametro di circa 2,50. A testimoniare la fondazione bizantina ed ellenofona vi \u00e8 la presenza, attualmente, nel paese di cognomi di origine grecofona. Ci\u00f2 testimonia ancora una fondazione del borgo risalente ad immigrazioni di popolazioni arrivate dalla zona greco-ortodossa-epirota. Anche termini d'uso comune nella lingua dialettale locale rimandano ad una radice ellenofona: \"'capasune, capasa, stria etc.\" E non \u00e8 un caso che il pi\u00f9 antico luogo di culto, come si accennava, presente in paese risulta una fondazione bizantina, la cripta di San Giovanni, con tracce di iconostasi, purtroppo ggi scomparse, sita nella zona del Borgo Pozze. Una zona ricca di falde superficiali, come attestato dalla presenza di numerosi pozzi, da cui il termine appunto 'pozze'. Una situazione che si riscontra nelle vicinanze dalla contrada Farnese, a ridosso del territorio limitrofo di Nociglia: in zona denominata 'Santu Lasi', anch'essa ricca di pozzi grazie ad una falda ancora pi\u00f9 superficiale. Il sito era posto lungo l'asse migratorio e si trovava al centro di una zona particolare per il delicato sistema acquitrinoso che si ricreava annualmente durante la stagione delle piogge e consentiva il ritrovo per un breve periodo del 'cavaliere d'Italia' (Himantopus himantopus), e di altre specie di uccelli. Purtroppo le bonifiche private degli ultimi anni hanno definitivamente fatto scomparire quel delicato eco-sistema.\nNotizie certe si hanno a partire dal 1190 quando il normanno Tancredi d'Altavilla, per ricompensare alcuni cavalieri che avevano servito fedelmente e con valore il conte Roberto suo avo, diede il feudo di Surano a Gabriele Guarino. La famiglia Guarini rimase feudataria ininterrottamente sino al 1806, anno di soppressione del regime feudale.\nNotizie relative al numero di fuochi (nuclei familiari) si ricavano dai censimenti a fini fiscali. Surano nel 1447 \u00e8 tassata per 17 fuochi, 5 fuochi nel 1483, segno evidente che nell'invasione otrantina dei turchi del 1480 Surano aveva subito una drastica riduzione del suo numero di abitanti, (prova, questa, della devastazione anche fisica che la maggior parte dei borghi salentini aveva subito durante l'attacco turco), e 8 fuochi nel 1508 e nel 1512-1513. Nel XVI e nel XVII secolo la popolazione sub\u00ec un graduale incremento. Agli inizi del Settecento contava 320 abitanti che diventarono 515 alla fine del secolo. Nel censimento napoleonico del 1805 contava 500 abitanti.\nMonumenti e luoghi d'interesse.\nArchitetture civili.\nCentro storico.\nIl borgo antico di Surano risale al periodo bizantino. Presenta una planimetria a maglia tendente all'ortogonalit\u00e0 anche se gli assi principali disattendono tale sistema. Il borgo antico non era dotato di una fortificazione vera e propria, ma era impostato urbanisticamente su un sistema di vicoli ciechi che consentivano la difesa a ridosso della struttura fortificata vera e propria rappresentata dal castello. I vicoli si distribuivano lungo le tre pi\u00f9 importanti direttrici stradali tra loro ortogonali (via Fosso, via Santa Lucia e via Nociglia); per la maggior parte privati, erano caratterizzati da una struttura cosiddetta a telescopio (diventavano sempre pi\u00f9 stretti per creare una difficolt\u00e0 oggettiva di manovra ad eventuali attacchi). Tale carattere urbanistico \u00e8 stato alterato tra la prima e la seconda met\u00e0 del Novecento, in seguito all'espansione del paese.\nRimangono esempi di case a corte con tipologia tipica della casa contadina salentina dove vivevano pi\u00f9 famiglie appartenenti in genere allo stesso ramo familiare. Tale tipologia chiamata dal volgo \"curte\" era costituita da un'ampia corte dove si disponevano le \"casae\" delle varie famiglie. In genere un'unit\u00e0 abitativa era costituita da una stanza per l'abitazione e una piccola stalla. I due ambienti prospettavano sulla corte comune che risultava chiusa da un portone posto nella parete a vela che dava sul vicolo (su quella parete a vela veniva a volte ricavato un Mignano). La vita della comunit\u00e0 si svolgeva all'interno di questa corte chiusa chiamata anche \"ghetonia\", in lingua greco-salentina, ovvero vicinato, che oltre ad avere un'accezione sociale, assume anche un significato specificatamente urbanistico. Il termine, evidentemente trasformato nel tempo, molto probabilmente, pu\u00f2 derivare sia da una parola in uso nella lingua albanese che nella lingua greca. Infatti con i termini \"gjitonia\" (termine arb\u00ebresh) e '\u03b3\u03b5\u03b9\u03c4\u03bf\u03bd\u03b9\u03ac (parola greca), appunto, si sogliono indicare in genere un \"intorno\" o un \"vicinato\".\nArchitetture militari.\nSino alla met\u00e0 del XVI secolo il casale di Surano era dotato di un castello con tanto di fosso e posto a ridosso del borgo. La fortezza medievale, fu integrata da un ulteriore torre datata tra la fine del Cinquecento e gli inizi del Seicento. Successivamente la struttura castellare medievale \u00e8 stata in parte demolita e sostituita dal Palazzo ottocentesco. Il torrione scampato alle demolizioni ottocentesche risulta munito da caditoie in corrispondenza di porte e finestre. Nel territorio comunale risulta interessante un'ulteriore torre costruita tra la fine del XV e gli inizi del XVI secolo, fuori dal centro abitato, facente pare del complesso di una Masseria fortificata di propriet\u00e0 privata e posta nel territorio di Surano lungo la direttrice Lecce-Leuca. La torre, costruita in carparo locale, conserva ancora il coronamento a finti beccatelli nella parte sommitale, mentre presenta caditoie in corrispondenza delle aperture. Sella terrazza sommitale pu\u00f2 riconoscere anche un podio reggi bandiera, ancora perfettamente integro. La torre faceva parte del sistema di presidi militari posti a controllo del territorio e comunicava direttamente con la torre di Castiglione e la torre del castello di Nociglia, lungo l'asse lecce-Leuca, mentre traguardava trasversalmente il territorio del Bosco Belvedere attraverso la torre (ormai scomparsa) posta in localit\u00e0 \"turriceddra\" verso Torrepaduli e Ruffano. Torre attualmente in territorio di Supersano, i cui primi presidi risalgono ad epoca messapica (o forse preistorica). La struttura basamentale della torre, infatti, presenta un alto podio che lascia intravedere una struttura a \"specula\" riutilizzata in periodo normanno e trasformandola in \"motta\".\nSociet\u00e0.\nEtnie e minoranze straniere.\nAl 31 dicembre 2017 a Surano risultano immigrati 53 cittadini stranieri. La nazionalit\u00e0 pi\u00f9 rappresentata \u00e8 quella marocchina con 32 residenti.\nLingue e dialetti.\nIl dialetto parlato a Surano \u00e8 il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nNel comune di Surano hanno sede una scuola dell'infanzia, una scuola primaria e una scuola secondaria di I grado appartenenti all'Istituto Comprensivo Statale di Poggiardo\nEconomia.\nL'economia \u00e8 rappresentata soprattutto dall'agricoltura, in particolare dalla produzione di olio d'oliva. \u00c8 un importante centro commerciale del basso Salento; a partire dagli anni novanta, sulla Strada statale 275 di Santa Maria di Leuca, si \u00e8 sviluppata una zona industriale che ha determinato l'insediamento di numerose realt\u00e0 commerciali e industriali.\nTra le attivit\u00e0 pi\u00f9 tradizionali e rinomate vi sono quelle artigianali, che si distinguono per le arti della tessitura e del ricamo, ispirate sia per le tecniche sia per i temi decorativi alla cultura saracena.\nInfrastrutture e trasporti.\nStrade.\nI collegamenti stradali che interessano il comune sono:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34694", "revid": "1516566", "url": "https://it.wikipedia.org/wiki?curid=34694", "title": "Surbo", "text": "Surbo \u00e8 un comune italiano di abitanti della provincia di Lecce in Puglia.\nSituato nel Salento centrale, \u00e8 un'enclave nel territorio della citt\u00e0 capoluogo, dal cui centro dista 5\u00a0km in direzione nord. Comprende anche il borgo di Giorgilorio, da cui dista 1,8\u00a0km. Fa parte del Gruppo di azione locale Valle della Cupa e del Parco del Negroamaro.\nGeografia fisica.\nTerritorio.\nIl territorio comunale, che occupa una superficie di nella parte nord-orientale della provincia di Lecce, presenta una morfologia pianeggiante ed \u00e8 compreso tra i 15 e i 52 metri sul livello del mare. \u00c8 parte della Valle della Cupa, ossia di quella porzione di pianura salentina intorno al capoluogo caratterizzata da una grande depressione carsica. Nella vasta pianura attorno al paese si estendono grandi uliveti.\nIl territorio comunale di Surbo \u00e8 interamente circondato da quello del comune di Lecce, del quale \u00e8 pertanto un'enclave.\nClima.\nDal punto di vista meteorologico Surbo rientra nel territorio del Salento orientale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai , mentre quella del mese pi\u00f9 caldo, agosto, si aggira sui . Le precipitazioni, frequenti in autunno ed in inverno, si attestano attorno ai di pioggia/anno. La primavera e l'estate sono caratterizzate da lunghi periodi di siccit\u00e0.\nFacendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nOrigini del nome.\nSecondo lo studioso Giovanni Alessio il toponimo Surbo deriverebbe dal greco bizantino \"So\u00f9rbon\", ad indicare la sorba, il frutto del sorbo che dovette essere pianta selvatica comune e diffusa nel territorio del paese: ad avvalorare questa tesi le origini greche dei monaci di Cerrate e di San Giorgio. Il nome di derivazione bizantina si lega quindi alle origini del casale, nato come propaggine dello stesso nucleo basiliano di San Giorgio.\nL'opinione diffusa che il nome derivi dal latino \"suburbium\", cio\u00e8 \"sub-urbe\" (sobborgo, periferia), ovvero sobborgo della citt\u00e0 di Lecce, non trova fondamento. La vicinanza alla citt\u00e0 di Lecce ha in effetti conferito naturalezza e fascino a tale etimologia; tuttavia, in epoca normanna, Surbo non era l\u2019unico \"suburbium\" di Lecce: pi\u00f9 vicino era il casale di Pettorano, nell'immediata periferia a nord-est della citt\u00e0. Per questa ragione alcuni storici tendono ad avvalorare la tesi dell'origine bizantina.\nStoria.\nDi origine medioevale, il feudo di Surbo \u00e8 documentato per la prima volta in un diploma del normanno Tancredi d'Altavilla datato 1180, in cui il re cede terre e casali al monastero dei Santi Niccol\u00f2 e Cataldo di Lecce. Tuttavia il territorio circostante fu abitato sin dall'antichit\u00e0; i ritrovamenti di alcuni oggetti in bronzo (ora conservati presso il Museo nazionale archeologico di Taranto), risalenti alla prima met\u00e0 del XII secolo a.C., testimonierebbero i contatti tra gli Iapigi e il mondo egeo. Nel 1190 il casale di Surbo, facente parte della contea di Lecce, viene ceduto da Tancredi alla zia Emma, badessa benedettina del convento di San Giovanni Evangelista in Lecce. Successivamente il potere laico della citt\u00e0 di Lecce si rafforz\u00f2 sempre di pi\u00f9 e Surbo divenne feudo dei Sindaci di Lecce fino al XVI secolo. Costitu\u00ec a tutti gli effetti un \"casale de corpore\" della citt\u00e0, dalla quale dipendeva amministrativamente ed economicamente.Dal 1528 si succedono vari feudatari: i Pirro delli Falconi, i Capece. Nel 1643 il feudo di Surbo passa al nobile napoletano Livio Pepe, che lo acquista direttamente dalla Regia Camera. Da questi, intorno alla met\u00e0 del XVIII secolo, passa ai Severino conti di Pisignano e quindi nel 1757 viene acquistato da Giuseppe Romano di Brindisi. Nel 1805 subentra la famiglia Patrizi di Brindisi che govern\u00f2 solo per un anno; nel 1806 Giuseppe Bonaparte promulg\u00f2 le leggi eversive della feudalit\u00e0 con le quali abol\u00ec il feudalesimo nel Regno di Napoli.\nSimboli.\nProfilo araldico dello stemma: \nProfilo araldico del gonfalone:\nLo stemma comunale ha elementi simili a quello della Citt\u00e0 di Lecce.\nMonumenti e luoghi d'interesse.\nArchitetture religiose.\nChiesa di Santa Maria del Popolo.\nIl primo impianto della Chiesa di Santa Maria del Popolo (Surbo) venne edificato tra XIII e XIV secolo, ma fu oggetto, nel corso dei secoli, di numerose trasformazioni volte ad allargarne la struttura. La facciata conserva gli archetti in stile romanico della fase pi\u00f9 antica, interrotti in un angolo dalla torretta dell'orologio costruita nel 1586. Il portale cinquecentesco, delimitato da due colonne, presenta una mezzaluna con la raffigurazione della Madonna affiancata da figure oranti. Nel 1802, per iniziativa del sindaco Tommaso Mazzarella, l'originario rosone venne sostituito da un finestrone cos\u00ec come recita l'iscrizione posta sulla cornice dello stesso. Sul portale secondario di ingresso c'\u00e8 una lunetta con il Cristo risorto che esce dal sepolcro.L'interno, a croce latina e a navata unica, \u00e8 impreziosito da tredici altari, adorni con tele del Seicento e del Settecento e da un fonte battesimale seicentesco. Di particolare interesse \u00e8 il cosiddetto \"Cappellone di Sant'Oronzo\" o Altare del Santissimo, opera seicentesca in stile barocco di Ambrogio Martinelli di Copertino e antico sepolcro della famiglia Pepe, Baroni di Surbo. L'altare, sormontato da una cupola, presenta un altorilievo in cartapesta raffigurante la Gloria di Sant'Oronzo, realizzato nel 1902 da Umberto Negro. Intorno, tra colonne tortili e putti, si dispongono raffigurazioni di sante con i simboli del loro martirio mentre sulla sommit\u00e0 dominano le statue della Beata Vergine, di San Francesco Saverio e di Sant'Antonio da Padova. A sinistra dell'altare \u00e8 possibile ammirare ci\u00f2 che resta della Cappella del Presepe con un affresco del Cinquecento raffigurante la Nativit\u00e0 di Cristo.\nChiesa di San Vito.\nLa chiesa di San Vito, in origine conosciuta con il titolo di San Salvatore, fu eretta nella prima met\u00e0 del XVII secolo. La facciata \u00e8 suddivisa in due ordini da una cornice a dentelli e termina con un timpano triangolare spezzato che accoglie la statua del Cristo benedicente. Gli ordini, spartiti in tre zone da lesene ioniche, sono movimentati da nicchie vuote. Il portale d'ingresso, posto in asse con il finestrone rettangolare dell'ordine superiore, reca un'iscrizione latina che ricorda la devozione verso il Salvatore che spinse la popolazione ad edificare la chiesa.L'interno \u00e8 ad aula unica e si caratterizza per l'elaborato altare maggiore dedicato alla Trasfigurazione di Ges\u00f9. L'altare presenta un dipinto ovale con la raffigurazione del volto di Cristo, circondato da raggi solari, e della sua trasfigurazione, alla quale assistono gli apostoli Pietro, Giacomo e Giovanni. Sul dipinto campeggia una scritta in latino dalla quale si evince la data di consacrazione della chiesa, il 1645, e la dedicazione. Tra le colonne dell'altare sono inserite le statue di Sant'Antonio da Padova e di San Domenico di Guzm\u00e1n. Sulla parete destra \u00e8 presente l'altare minore di San Vito.Dal 1891, nella chiesa ha sede la Confraternita delle Anime Sante del Purgatorio e Maria SS.ma del Monte Carmelo. Al 1892 risale la statua della Madonna del Carmine realizzata dal leccese Giuseppe Manzo.\nChiesa di San Giuseppe.\nLa chiesa di San Giuseppe, originariamente sotto il titolo della Nativit\u00e0 della Beata Vergine, risale al XVII secolo e compare per la prima volta nella visita pastorale di Monsignor Luigi Pappacoda nel 1653. La facciata \u00e8 inquadrata da due alte paraste e termina con un timpano triangolare spezzato. Gli unici elementi decorativi sono il portale d'ingresso e il finestrone rettangolare, entrambi architravati. L'interno si sviluppa ad aula unica, divisa in due campate con copertura voltata a spigolo. L'altare maggiore, dedicato alla Nativit\u00e0 di Maria, fu realizzato nel 1661 da Ambrogio Martinelli. Al centro dell'altare, fra colonne tortili arricchite da elementi vegetali e zoomorfi dorati, \u00e8 presente la tela raffigurante la Nativit\u00e0 della Vergine con Sant'Anna. Sovrastano l'altare le statue di San Giuseppe (al centro), di Sant'Ignazio di Loyola e di San Bernardino da Siena (ai lati). Sulle pareti laterali della navata sono collocati gli altari dei Santi Cosma e Damiano e di San Giuseppe, di fattura successiva.\nChiesa di Maria SS. di Loreto.\nLa chiesa di Maria SS. di Loreto \u00e8 databile ai primi anni del Seicento; una visita pastorale del vescovo Scipione Spina nel 1610 la menziona con il titolo di Santo Stefano. Nel corso dei secoli ha subito numerose modifiche, l'ultima delle quali negli anni cinquanta ne ha fortemente alterato l'originaria fisionomia. Presenta una sobria facciata, divisa in due ordini da una cornice dentellata. Il portale d'ingresso \u00e8 fiancheggiato da due lesene corinzie che sorreggono l'architrave, mentre la finestra \u00e8 decorata con volute e testine angeliche. L'interno \u00e8 a due navate, divise da pilastri che sorreggono la volta a botte lunettata della navata maggiore. Un arco trionfale separa la navata dal presbiterio, che accoglie l'altare con la statua della Madonna di Loreto. Sulla parete destra \u00e8 addossato l'altare del Cuore di Ges\u00f9, proveniente dalla chiesa di Chiesa di Santa Maria del Popolo (Surbo) e qui rimontato negli anni cinquanta del Novecento. Nella navata laterale vi sono gli altari di San Giuseppe da Copertino, di Santo Stefano e della Madonna Immacolata. Inoltre \u00e8 conservato un seicentesco dipinto ad olio raffigurante un'icona della Madonna, vestita con manto blu e abito rosso decorato con fiori e ornamenti in oro, che tiene in braccio Ges\u00f9 Bambino.\nChiesa di San Pantaleone.\nLa chiesa di San Pantaleone fu edificata nel 1887. Dal febbraio del 1897 \u00e8 sede dell'omonima Confraternita. Presenta una semplice facciata, con portale affiancato da due nicchie contenenti le statue di San Pantaleone e dell'Immacolata. L'interno, ad aula unica, fu rimodernato in seguito al Concilio Vaticano II; venne eliminato l'altare maggiore in pietra leccese e sostituito con un crocifisso disposto su una lastra marmorea.\nChiesa di Santa Maria d'Aurio.\nLa chiesa di Santa Maria d'Aurio \u00e8 la testimonianza architettonica pi\u00f9 antica del casale medievale di Aur\u00eco, scomparso tra il XV e il XVI secolo. La chiesa, che ricade in territorio di Lecce, rappresenta il nucleo storico della nascita del casale che dar\u00e0 poi origine al paese di Surbo. Risale al XII secolo ed \u00e8 in stile romanico. Presenta una facciata a capanna, decorata con un motivo ad archetti pensili che si ripetono anche lateralmente. Il portale \u00e8 sormontato da una lunetta ed \u00e8 fiancheggiato da due leoni stilofori, probabile basamento di un piccolo protiro. L'interno \u00e8 ripartito in tre navate da otto colonne, di cui solo quattro portanti, con capitelli a motivo vegetale, su cui si impostano archi acuti. Rimangono deboli tracce di affreschi, in particolare i resti di una Madonna col Bambino databile agli inizi del XV secolo.\nArchitetture civili.\nPalazzo Baronale.\nIl palazzo baronale \u00e8 adiacente alla chiesa di San Vito. Dell'originario edificio rimane solo un balcone sorretto da mensole con figure apotropaiche e lo stemma dei Pepe - Severino che sovrasta il portale d'ingresso.\nArchitetture militari.\nTorre dei Cavallari.\nLa Torre dei Cavallari \u00e8 situata di fronte alla chiesa di Santa Maria d'Aurio; la strada che separa la torre dalla chiesa segna il confine tra il territorio comunale di Surbo e quello di Lecce. Fu realizzata nel XVI secolo e faceva parte del sistema difensivo che comprendeva le torri costiere e le masserie fortificate. Ha una forma cilindrica leggermente rastremata verso l'alto e termina con un ballatoio. Fu probabilmente sede di una guarnigione di guardie a cavallo (i \"Cavallari\") che avevano il compito di controllare il territorio dalle incursioni turche.\nSociet\u00e0.\nEvoluzione demografica.\nIl Comune di Surbo \u00e8 interessato da alcuni decenni da un notevole incremento di popolazione proveniente prevalentemente dal Comune di Lecce e causato dall'immediata vicinanza alla citt\u00e0.\nEtnie e minoranze straniere.\nAl 31 dicembre 2017 a Surbo risultano residenti 337 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Surbo \u00e8 il dialetto salentino nella sua variante centrale che corrisponde al dialetto leccese. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nReligione.\nSurbo fa parte dell'arcidiocesi di Lecce. Rientra nella vicaria e nell'unit\u00e0 pastorale di Squinzano. Le parrocchie presenti nel comune di Surbo sono 3: Chiesa di Santa Maria del Popolo (Surbo), Santa Lucia, Madonna della Fiducia (Giorgilorio).\nCultura.\nIstruzione.\nScuole.\nNel comune di Surbo hanno sede tre Scuole dell'infanzia (una nella frazione di Giorgilorio), due Scuole primarie (una nella frazione di Giorgilorio) e una scuola secondaria di primo grado. Tali scuole statali costituiscono due Istituzioni scolastiche autonome:\n- la Direzione didattica di Surbo \"V. Ampolo\" che comprende la scuola primaria e i due plessi di scuola dell'infanzia di Surbo (codice istituzionale LEEE081009);\n- l'Istituto comprensivo che comprende la scuola secondaria di primo grado di Surbo e la primaria e l'infanzia di Giorgilorio (codice istituzionale LEIC89900C).\nSono presenti anche tre Scuole dell'infanzia private.\nEconomia.\nL'economia di Surbo, prevalentemente agricola sino agli inizi degli anni settanta, ha trasformato radicalmente la sua fisionomia originaria. In passato era importante la produzione della calce, attivit\u00e0 poi abbandonata. Con la nascita della zona industriale di Lecce-Surbo, si sono insediate numerose aziende. Nel 1973 ha aperto i battenti lo stabilimento Fiat-Cnh, specializzato nella produzione di macchine agricole e movimento terra.\nInfrastrutture e trasporti.\nStrade.\nIl comune \u00e8 interessato dalle seguenti direttrici stradali:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nHanno sede nel comune: la societ\u00e0 di calcio F.C. Football Sporting Club Surbo che ha disputato campionati dilettantistici e la societ\u00e0 di pallavolo Frimarc Sport Surbo."}
{"id": "34698", "revid": "125851482", "url": "https://it.wikipedia.org/wiki?curid=34698", "title": "Codice a barre", "text": "Il codice a barre \u00e8 un codice di identificazione costituito da un insieme di elementi grafici a contrasto elevato destinati alla lettura per mezzo di un sensore a scansione e decodificati per restituire l'informazione in essi contenuta.\nStoria.\nL'idea dei codici a barre fu sviluppata da Norman Joseph Woodland e Bernard Silver, all'epoca studenti di ingegneria dell'Universit\u00e0 di Drexel. Il 7 ottobre 1948 l'idea nacque dopo aver ascoltato le esigenze di automatizzare le operazioni di cassa da parte del presidente di un'azienda del settore alimentare.\nUna delle prime idee era stata quella di utilizzare il Codice Morse stampato ed esteso in senso verticale, realizzando cos\u00ec barre strette e barre larghe. In seguito utilizzarono dei codici a barre ovali e brevettarono la loro invenzione per la prima volta nel 1952.\nI primi tentativi di riconoscere i codici a barre con un fotomoltiplicatore originariamente utilizzato per la lettura ottica delle bande audio dei film non ebbero successo: l'eccessivo rumore dei dispositivi termoionici, il calore generato dalla lampada utilizzata per l'illuminazione e il peso risultante dall'insieme erano ostacoli insormontabili in quanto le lampade allo xeno, l'unica fonte luminosa all'epoca abbastanza intensa, avevano prezzi improponibili, specie quelle a flusso continuo.\nIl successivo sviluppo della tecnologia laser permise ai lettori di essere costruiti a prezzi pi\u00f9 accessibili e lo sviluppo dei circuiti integrati permise la decodifica vera e propria dei codici. Silver mor\u00ec nel 1963 a soli 38 anni, prima di vedere le numerose applicazioni pratiche del suo brevetto.\nNel 1972, un grande magazzino di Cincinnati fece degli esperimenti con un lettore con l'aiuto della RCA, ma i codici a barre ovali si macchiavano facilmente o si producevano delle sbavature durante la stampa, per cui l'esperimento fu un insuccesso. Nel frattempo, Woodland svilupp\u00f2 presso IBM i codici a barre lineari, che furono adottati il 3 aprile 1973 con il nome \"UPC\" \"(Universal Product Code)\". Il 26 giugno 1974 presso un supermarket a Troy, nell'Ohio, il primo prodotto (un pacchetto di gomme americane) veniva venduto utilizzando un lettore di codici a barre. Quel pacchetto di gomme si trova ora nello Smithsonian's National Museum of American History. Nello stesso anno si pens\u00f2 di introdurre anche in Europa un sistema simile che fosse compatibile con UPC, cos\u00ec nel 1977 venne fondata a Bruxelles dai rappresentanti di 12 Paesi europei, tra cui l'Italia, la \"European Article Numbering Association\" che in seguito venne chiamata EAN e che dal 2005 \u00e8 conosciuta a livello internazionale col nome di GS1. Nel 1978 nasce in Italia quella che oggi \u00e8 GS1 Italy: si chiama \"Indicod\" ed \u00e8 formata da 60 imprese associate, che oggi sono diventate circa .\nNel 1992, Woodland ha ricevuto dal presidente statunitense George H. W. Bush la medaglia nazionale per la tecnologia.\nTipologia.\nI codici a barre si dividono in codici lineari e codici bidimensionali (Matrix).\nLineari.\nTra i tipi pi\u00f9 diffusi in Italia, senz'altro si trova il codice EAN (European Article Number) che viene utilizzato nella grande distribuzione, seguito dal Farmacode o codice 32 (una rielaborazione matematica del Codice 39), adottato per l'identificazione dei farmaci e delle specialit\u00e0 vendibili al banco nelle farmacie. Sempre nella grande distribuzione, si pu\u00f2 trovare lo Universal Product Code per i prodotti importati da Regno Unito, Australia, Nuova Zelanda, Canada, Stati Uniti. Sempre nell'ambito della grande distribuzione, a partire dal 2014 \u00e8 possibile usare la famiglia di codici a barre GS1 DataBar per la sua caratteristica di memorizzare un maggior numero di informazioni in minor spazio.\nNell'ambito industriale hanno trovato grande diffusione il codice 128 (soprattutto attraverso lo standard GS1-128), il codice 39 (alfanumerico) e il 2/5 (si legge \"2 di 5\") interlacciato (anche nello standard ITF-14). A seconda del tipo di codice adottato vi sono dei limiti nel ridimensionamento, nel numero e nel tipo caratteri rappresentabili. Ad esempio, il gi\u00e0 citato codice EAN13 pu\u00f2 rappresentare solo dodici caratteri numerici, il codice UCC/EAN-128, utilizzato nel settore medico, pu\u00f2 rappresentare l'intero set di caratteri ASCII.\nLa maggior parte dei codici ha un codice di controllo (\"check digit\") che l'unit\u00e0 di lettura \u00e8 in grado di ricalcolare e verificare per assicurare la corretta lettura e l'integrit\u00e0 dei dati. Il codice a barre lineare \u00e8 composto da un susseguirsi di elementi ovvero un susseguirsi di barre e spazi. La barra \u00e8 l'elemento scuro del codice a barre, formato da un segmento verticale.\nLo spazio \u00e8 l'elemento chiaro del codice a barre e separa due barre tra loro.\nPer modulo si intende la larghezza dell'elemento (barra o spazio) pi\u00f9 stretto. Gli altri spessori sono un multiplo del modulo.\nCiascuna sequenza di barre e linee deve essere preceduta e seguita da un'area di riposo (q\"uiet zone\") ovvero un'area chiara. Per permettere di capire se il codice a barre \u00e8 stato letto per intero, l'informazione \u00e8 preceduta da un carattere di start e seguita da un carattere di stop. Alcuni codici a barre hanno i caratteri di start e di stop uguali tra loro (es. CODE 39), in altri sono diversi (es. code 128). La caratteristica di avere i caratteri di start e stop diversi \u00e8 usata da alcuni codici a barre per determinare la direzione del codice a barre e quindi permettere la lettura da entrambi i sensi. Per permettere la correttezza della lettura del codice a barre, \u00e8 previsto un codice di controllo. In alcuni codici a barre il codice di controllo \u00e8 esplicito e fa parte dell'informazione (ES. EAN e UPC), in altri, il codice di controllo \u00e8 implicito e non fa parte dell'informazione (es. Code 128).\nSi definiscono codici a barre discreti, i codici a barre lineari in cui solo le barre portano l'informazione. Nei codici continui sia le barre che gli spazi portano informazioni. Nei codici a barre discreti, ogni carattere del codice a barre ha lo stesso numero di barre e spazi e ne rende quindi facile la rappresentazione con un font di caratteri (es. Code 39). Nei codici a barre continui, ciascun carattere pu\u00f2 avere una lunghezza diversa. Tra i codici a barre lineari, ce ne sono alcuni che per gli elementi (barre e spazi) prevedono solo due spessori (largo e stretto). Altri prevedono un numero variabile di spessori. Per quelli con due soli spessori, il rapporto tra la larghezza degli elementi stretti e quelli larghi \u00e8 compreso tra 2 e 3. Ciascun tipo di codice a barre definisce i caratteri ammessi (es. solo numerici, alfanumerici, alcuni caratteri speciali). Alcuni di questi portano nel loro nome il numero massimo di caratteri rappresentabili (es. code 128 si chiama cos\u00ec perch\u00e9 pu\u00f2 rappresentare 128 simboli, code 39 pu\u00f2 rappresentare 39 simboli diversi). Per altri tipi di codici a barre la lunghezza del codice \u00e8 fissa: \"EAN 13\" ha una lunghezza fissa di 13 caratteri, \"UPC A\" di 12 caratteri. La specifica \"CODE 128C\" del \"code 128\" prevede una lunghezza di cifre pari (in quanto in ogni \"elemento\" vengono memorizzate due cifre numeriche). Alcuni tipi di codici a barre possono essere \"Stacked\" ovvero impilati. Un esempio \u00e8 dato dai GS1 DataBar Stacked Omnidirectional, GS1 DataBar Expanded Stacked e GS1 DataBar Stacked\nBidimensionali (Matrix).\nSono codici a barre a 2 dimensioni, adatti per essere letti con apparecchi fotografici e smartphone.\nLettura.\nLa tipologia dei lettori di codici a barre \u00e8 andata ampliandosi con l'avvento di nuove tecnologie e con la miniaturizzazione della componentistica elettronica.\nTipo di collegamento.\nOltre ai lettori di codice a barre collegati ad un personal computer o ad un registratore di cassa, ci sono lettori dotati di memoria e quindi in grado di immagazzinare un certo numero di letture prima che vi sia la necessit\u00e0 di scaricarle utilizzando un'unit\u00e0 base (detta \"calamaio\" nel caso delle penne ottiche). Altri lettori sono dotati di un trasmettitore di piccola potenza per comunicare in tempo reale ad un'unit\u00e0 ricevente i dati che vengono letti.\nTecnologia di lettura.\nPer quanto riguarda i codici a barre lineare, la tecnologia prevalente e pi\u00f9 affidabile impiega uno o pi\u00f9 raggi laser, abbinato di solito ad una testina oscillante e in taluni casi ad un sistema di specchi, al fine di moltiplicare le probabilit\u00e0 che qualsiasi codice stampato su un oggetto venga letto al primo tentativo.\nEsistono anche dei lettori pi\u00f9 economici che utilizzano una barra di LED per illuminare i codici a barre e un sensore CCD (\"Charged Coupled Device\"). Si ottengono cos\u00ec dispositivi pi\u00f9 leggeri e pi\u00f9 resistenti, adatti per scanner da impugnare, che per\u00f2 devono essere portati quasi a contatto con i codici a barre da leggere. Inoltre, in ambito industriale, le ultime tecnologie permettono la lettura del codice a barre tramite l'acquisizione di un'immagine fornita da un sistema video. Questo, tramite l'apposito software, permette di \"fotografare\" l'oggetto, riconoscere nella fotografia il codice a barre da leggere e successivamente interpretarlo.\nPer quanto riguarda i codici a barre bidimensionali, la tecnologia pi\u00f9 diffusa \u00e8 quella fotografica.\nApplicazioni.\nQualsiasi informazione utile alla gestione del magazzino e del movimento delle merci pu\u00f2 essere codificata con codici a barre.\nLa spesa per la loro stampa \u00e8 infatti spesso trascurabile, visto che il relativo disegno \u00e8 solitamente inserito direttamente nel bozzetto dell'etichettatura o dell'imballaggio della merce.\nNel caso in cui la stampa e l'applicazione dei codici a barre avvengano in fasi successive, esistono sistemi di stampa a trasferimento termico o laser che rendono l'operazione non solo veloce, ma anche affidabile come la stampa offset.\nAnche le pubblicazioni e i periodici, per facilitare l'identificazione e la classificazione, utilizzano i codici a barre, come previsto dai sistemi internazionali di codifica ISBN e ISSN.\nI codici a barre permettono l'identificazione dei convogli in transito in alcune tratte ferroviarie o nelle linee della metropolitana.\nIl codice a barre \u00e8 presente anche nel retro della tessera sanitaria e codifica il codice fiscale.\nSi possono trovare codici a barre anche sulle carte fedelt\u00e0, usati per rappresentarne il codice identificativo che \u00e8 associato al titolare della carta stessa.\nNella cultura di massa.\nL'Apocalisse e il numero della Bestia.\nSecondo una leggenda metropolitana i codici a barre lineari applicati su tutti i prodotti commerciabili nel mondo occidentale contengono in forma cifrata il numero 666, il cosiddetto numero della Bestia: tale numero sarebbe rappresentato dalle tre barre \"di divisione\", di forma uguale, delle quali una centrale separa la prima parte del codice dalla seconda, e le altre due sono poste al principio e alla fine del codice: tali barre sono in effetti formate da due righe sottili di uguale misura, identiche a quelle rappresentanti nel codice il numero 6.\nTale combinazione ha dato adito a molte congetture: in particolare trovando una corrispondenza con un passo di una delle profezie dell'Apocalisse di san Giovanni () che riporta:\nTuttavia le tre barre di separazione, pur richiamando quella corrispondente al numero 6, non rappresenterebbero alcuna cifra all'interno del codice stesso: sono semplicemente linee di riferimento utilizzate dai dispositivi di lettura per capire dove inizia e dove finisce lo stesso.\nNel film \"Hitman - L'assassino\" il personaggio presenta un codice a barre sulla nuca."}
{"id": "34699", "revid": "1705737", "url": "https://it.wikipedia.org/wiki?curid=34699", "title": "William Wallace", "text": "La visione popolare consolidata spesso descrive Wallace come una \"persona del popolo\", in contrasto con il connazionale Roberto di Scozia, che era di nobile lignaggio. Tuttavia, a seguito delle eroiche imprese conseguite, Wallace divenne ben presto simbolo della libert\u00e0 tanto agognata dal popolo scozzese.\nBiografia.\nContesto storico.\nDopo la morte di Margherita di Scozia, John Balliol vantava un diritto al trono scozzese. Comunque, venne ritenuto necessario che un arbitro indipendente venisse invitato in Scozia, cos\u00ec che nessuna accusa di parzialit\u00e0 potesse venirgli mossa. Con un gesto folle, gli scozzesi invitarono Edoardo I d'Inghilterra a decidere della successione al trono scozzese. Invece di giungere come arbitro indipendente, egli si present\u00f2 al confine anglo-scozzese con una grossa armata e annunci\u00f2 di essere un capo supremo, venuto a risolvere una disputa in uno stato vassallo, costringendo ogni re potenziale a rendergli omaggio. Dopo aver ascoltato tutte le pretese, Edoardo scelse John Balliol, come re di quello che descriveva come lo stato vassallo di Scozia.\nNel marzo del 1296, Balliol rinunci\u00f2 a rendere omaggio a Edoardo, e per la fine del mese Edoardo prese d'assalto Berwick-upon-Tweed, saccheggiando le citt\u00e0 di confine e spargendo molto sangue. In aprile, sconfisse gli scozzesi nella battaglia di Dunbar nel Lothian, ed entro luglio aveva costretto Balliol ad abdicare al castello di Kincardine. Edoardo si rec\u00f2 a Berwick in agosto per ricevere formale omaggio da circa 2.000 capi scozzesi, avendo precedentemente rimosso la Pietra del destino dal Palazzo di Scone, reggia dei re scozzesi. La Scozia veniva a trovarsi sotto l'effettivo dominio inglese.\nInfanzia.\nLa famiglia di Wallace discendeva da Richard Wallace (Richard il Gallese), un possidente terriero che visse sotto i primi membri della famiglia Stuart, poi famiglia reale a pieno titolo. Wallace nacque a Elderslie, nel Renfrewshire (vicino a Kilmarnock, Ayrshire) attorno al 1270, il che lo rendeva ancor giovane negli anni di maggior splendore personale, tra il 1297 e il 1305. Esistono poche fonti di informazione contemporanee sulla giovent\u00f9 di Wallace, e si pone molto affidamento sul resoconto di Harry il Cieco, scritto attorno al 1470, circa due secoli dopo la nascita di Wallace. Egli ci dice che nacque nell'Ayrshire, suo padre era Sir Malcolm Wallace di Riccarton, e che aveva due fratelli, Malcolm e John. Il nome del padre di William, secondo una lettera datata 1297, potrebbe essere anche Alan.\nWilliam ricevette la sua educazione da due zii che erano sacerdoti, e quindi godette di una cultura superiore alla media dell'epoca, conoscendo sia il francese che il latino. Harry il Cieco non fa menzione del fatto che abbia mai lasciato la nazione, o che avesse avuto alcuna esperienza militare prima del 1297. Una registrazione dell'agosto 1296 fa semplicemente riferimento a \"un ladro, un William le Waleys\", a Perth. Secondo alcuni storici, come Andrew Fisher, Wallace avrebbe avuto qualche esperienza militare, probabilmente come soldato mercenario. Walter Bower afferma che Wallace era un uomo alto, con il corpo di un gigante, forti braccia e gambe. Secondo Harry il Cieco, Wallace era alto due metri.\nLe prime imprese di Wallace.\nL'anno seguente, il 1297, vide l'inizio dell'ascesa di Wallace. Secondo la leggenda locale dell'Ayrshire, Wallace venne fermato da due soldati inglesi per dei pesci che aveva pescato. La discussione degener\u00f2 in una vera e propria rissa, con il risultato che Wallace uccise i soldati. Un mandato per il suo arresto venne emesso poco dopo. Vera o falsa che sia questa storia, \u00e8 chiaro che Wallace nutriva da lungo tempo un odio per gli inglesi, basato in parte sulla morte del padre per mano loro, avvenuta nel 1291. Wallace vendic\u00f2 ulteriormente la perdita del padre vincendo battaglie a Loudoun Hill (nei pressi di Darvel, Ayrshire) e ad Ayr.\nA maggio combatt\u00e9 assieme a Sir William Douglas, a Scone, mettendo in fuga l'amministratore giudiziario inglese. I sostenitori della sempre pi\u00f9 popolare rivolta soffrirono un duro colpo quando a luglio i nobili scozzesi scesero a patti con l'Inghilterra, a Irvine, e in agosto Wallace lasci\u00f2 la sua base nella Foresta di Selkirk per unirsi all'esercito di Andrew de Moray, a Stirling. Moray aveva dato il via a un'altra sollevazione, e a Stirling le loro forze congiunte si prepararono a incontrare gli inglesi in battaglia.\nLa battaglia di Stirling Bridge.\nL'11 settembre 1297 vide una decisiva vittoria per Wallace e gli scozzesi a Stirling Bridge. Nonostante fossero in ampia inferiorit\u00e0 numerica, le forze scozzesi guidate da Andrew de Moray (un importante nobile, in quanto primogenito), e con Wallace come capitano, misero in rotta l'esercito inglese. L'esercito di professionisti del Conte del Surrey, forte di tremila cavalieri e 10.000 fanti, and\u00f2 incontro al disastro quando attravers\u00f2 il fiume da nord. Il ponte era troppo stretto perch\u00e9 molti soldati potessero attraversarlo assieme (probabilmente non pi\u00f9 di tre uomini affiancati), cos\u00ec mentre gli inglesi attraversavano, gli scozzesi li attesero e li uccisero man mano che passavano.\nI soldati inglesi iniziarono a ritirarsi mentre i loro compagni dalle retrovie spingevano in avanti, e sotto un peso eccessivo, il ponte croll\u00f2, facendone affogare molti. All'insaputa dell'esercito inglese caduto nel panico, parte delle forze scozzesi aveva guadato il fiume pi\u00f9 a monte. Con l'esercito inglese diviso sulle due rive del fiume, le due forze scozzesi pressarono le due met\u00e0 dell'esercito inglese verso il fiume. Fu una vittoria schiacciante e un'enorme iniezione di fiducia per l'esercito scozzese. Hugh Cressingham, il tesoriere di Edoardo in Scozia, venne ucciso nel corso della battaglia. Successivamente alla vittoria, Wallace venne nominato cavaliere e Guardiano di Scozia il 13 marzo 1298. Sfortunatamente, de Moray venne ferito gravemente in battaglia e mor\u00ec tre mesi dopo. La loro alleanza si era rivelata di successo, ma ora Wallace era da solo e con difficolt\u00e0 ancor pi\u00f9 grandi da affrontare.\nLa battaglia di Falkirk.\nUn anno dopo, comunque, la situazione si rovesci\u00f2. Il 15 giugno 1298 gli inglesi avevano invaso la Scozia a Roxburgh. Saccheggiarono il Lothian e riconquistarono alcuni castelli, ma non riuscirono a far scendere in campo Wallace. Gli scozzesi avevano adottato una strategia di terra bruciata e gli errori commessi dagli addetti ai rifornimenti lasciarono gli inglesi con scarso cibo e morale basso, ma la ricerca di Wallace da parte di Edoardo si sarebbe conclusa a Falkirk.\nWallace aveva posizionato i suoi lancieri in quattro \"schiltron\" \u2013 formazioni circolari a riccio, circondate da un muro difensivo di pali di legno. Gli inglesi ottennero un vantaggio attaccando per primi con la cavalleria, e seminando la morte tra gli arcieri scozzesi disposti fuori delle formazioni difensive. I cavalieri scozzesi fuggirono e gli uomini di Edoardo iniziarono ad attaccare gli \"schiltron\". Non \u00e8 chiaro se il fattore decisivo fu il lancio di frecce e pietre da parte della fanteria, o un attacco portato dalla cavalleria.\nAd ogni modo, si aprirono presto dei varchi negli \"schiltron\" e gli inglesi li sfruttarono per annientare le ultime resistenze. Gli scozzesi persero molti uomini, ma Wallace riusc\u00ec a sfuggire, anche se il suo orgoglio e la reputazione militare ne vennero gravemente danneggiati. Alla fine di settembre del 1298 Wallace aveva deciso di cedere il titolo di Guardiano a Robert Bruce, conte di Carrick, e a John Comyn di Badenoch, il fratellastro dell'ex sovrano John Balliol. Bruce si riconcili\u00f2 con Edoardo nel 1302, mentre Wallace respinse questa decisione di fare la pace. Egli trascorse un po' di tempo in Francia, in una presunta missione diplomatica.\nCattura ed esecuzione di Wallace.\nSir William riusc\u00ec a sfuggire agli inglesi fino al maggio 1305, quando Sir John de Menteith, un cavaliere scozzese leale a Edoardo I d'Inghilterra, lo cattur\u00f2 nei pressi di Glasgow. Dopo un processo sommario, le autorit\u00e0 inglesi lo giustiziarono atrocemente il 23 agosto 1305, a Smithfield (Londra), nella maniera tradizionale riservata ai traditori: egli venne impiccato e quindi squartato. La sua testa venne infilzata su un palo e posta sul London Bridge. Il governo inglese espose le sue membra, come si usava allora per i condannati a morte, nelle citt\u00e0 principali: Londra, Newcastle, Berwick, Edimburgo e Perth.\nStoriografia di Wallace.\nSebbene ci siano problemi con la scrittura di una biografia attendibile di molti personaggi medievali, i problemi con quella di Wallace sono maggiori. Non si sa molto di lui al di l\u00e0 della sua campagna militare del 1297-1298 e delle ultime settimane della sua vita nel 1305. Negli ultimi anni anche il suo luogo di nascita e il nome di suo padre sono stati contestati.\nPer aggravare la cosa, i successivi resoconti \"biografici\", a volte scritti per propaganda, altre volte semplicemente per intrattenimento, hanno offuscato la possibilit\u00e0 di una biografia storicamente credibile fino a tempi relativamente recenti. Alcuni racconti hanno copiato acriticamente elementi del poema epico, The Acts and Deeds di Sir William Wallace, Knight of Elderslie, scritto intorno al 1470 da Blind Harry il menestrello. Harry prese spunto dalla tradizione orale, descrivendo eventi di 170 anni prima, e non \u00e8 un descrittore autorevole delle imprese di Wallace. Gran parte del poema \u00e8 chiaramente in disaccordo con i fatti storici noti e le registrazioni del periodo. Molti elementi attribuiti al condottiero furono creati ispirandosi a motivi cavallereschi tradizionali, spesso prendendo in prestito gesta di altri famosi eroi.\nIl romanticismo in Scozia si impadron\u00ed di Wallace dopo che Robert Burns scrisse nel 1793 la ballata 'Scots Wha Hae' e i nazionalisti scozzesi lo commemorarono nel Wallace Monument dedicato nel 1869."}
{"id": "34704", "revid": "1318658", "url": "https://it.wikipedia.org/wiki?curid=34704", "title": "Atto di Unione", "text": ""}
{"id": "34705", "revid": "958185", "url": "https://it.wikipedia.org/wiki?curid=34705", "title": "Michel de Montaigne", "text": "Tra i filosofi pi\u00f9 celebri del Rinascimento francese, la sua produzione \u00e8 caratterizzata dalla fusione di aneddoti casuali e della propria autobiografia con riflessioni intellettuali.\nBiografia.\nMontaigne nacque da una famiglia di mercanti di Bordeaux nobilitata due generazioni prima. Il suo bisnonno, Ramon Eyquem, nel 1477, aveva acquistato un castello del XIV secolo a Saint-Michel-de-Montaigne, nel P\u00e9rigord, e in questo modo acquis\u00ec il titolo di \"Seigneur de Montaigne\", che trasmise a figli e nipoti.\nTra costoro, Pierre Eyquem fu il primo a installarsi in modo permanente nel castello, che fece ristrutturare e fortificare. Aveva combattuto in Italia e sposato nel 1528 Antoinette de Louppes, di origini marrane, figlia di un mercante di Tolosa. Pierre Eyquem ricevette il titolo nobiliare nel 1511 e fu eletto sindaco della stessa Bordeaux nel 1554.\nMichel fu il primo figlio della coppia a sopravvivere, e divenne il maggiore di sette tra fratelli e sorelle. Suo padre gli offr\u00ec un'educazione secondo i principi dell'umanesimo del XVI secolo. Secondo lo stesso Montaigne, fu inviato a balia in un povero villaggio perch\u00e9 si abituasse \u00ab\"al modo di vivere pi\u00f9 umile e comune\"\u00bb (\"Saggi\", III, 13). Ritorn\u00f2 al castello all'et\u00e0 di tre anni, e gli fu dato come precettore un medico tedesco di nome Hortanus, che ebbe ordine di parlargli solo in latino, come anche il resto della famiglia. A tredici anni Michel, conoscendo solo il latino, \u00e8 inviato al collegio della Guyenne a Bordeaux, luogo insigne dell'umanesimo bordolese, dove impara il francese, il greco antico, la retorica e il teatro.\nNon si sa se fu a Tolosa o a Parigi che comp\u00ec, probabilmente tra il 1546 e il 1554, gli studi di diritto indispensabili alle sue attivit\u00e0 future. Nel 1557 divenne consigliere alla \"Cour des Aides\" (Corte degli Aiuti) di P\u00e9rigueux che fu in seguito unita al Parlamento di Bordeaux. L\u00ec esercit\u00f2 le sue funzioni per tredici anni, con diverse missioni alla corte di Francia. Dal 1561 al 1563 fece parte della corte di Carlo IX.\nNel 1558 incontr\u00f2 \u00c9tienne de La Bo\u00e9tie, suo collega in parlamento, di tre anni pi\u00f9 anziano, con cui strinse un'affettuosa e intensa amicizia e del cui pensiero, intriso di stoicismo, sub\u00ec l'influenza.\nIl 23 settembre 1565 spos\u00f2 Fran\u00e7oise de La Chassaigne, pi\u00f9 giovane di dodici anni, figlia di Joseph de La Chassaigne (1515-1572), signore di Javerlhac, consigliere del re e presidente del Parlamento di Bordeaux nel 1569. Con Fran\u00e7oise ebbe sei figlie, di cui sopravvisse la sola L\u00e9onor de Montaigne. Sembra che il matrimonio non avesse una grande importanza nella vita affettiva di Montaigne; i coniugi dormivano separati, cosa frequente all'epoca, e Montaigne, preso da altre attivit\u00e0, lasciava volentieri la gestione delle sue propriet\u00e0 alla moglie.\nLo segn\u00f2 profondamente invece la sua amicizia con \u00c9tienne de La Bo\u00e9tie, iniziata nel 1558. La prematura morte dell'amico, quattro anni dopo, lasci\u00f2 un vuoto incolmabile in Montaigne, come risulta dalle espressioni commoventi contenute nel saggio De l'amiti\u00e9:\nNel 1568 mor\u00ec il padre, a cui Michel era stato molto legato.\nLa prima opera pubblicata da Montaigne, composta per adempiere a un desiderio del padre, fu la traduzione dal latino dell'opera postuma di Raymond Sebond (1435-1486), \"Theologia naturalis, sive liber creaturarum\" (seconda edizione del 1488), col titolo \"La th\u00e9ologie naturelle de Raymon Sebon\" (1569).\nIl ritiro a vita privata e la stesura dei \"Saggi\".\nDal 1570, ritiratosi nelle sue terre, si dedic\u00f2 agli studi e alla meditazione.\nAmmiratore di Virgilio e di Cicerone, come si conviene a un umanista, scelse l'uomo, e s\u00e9 stesso in particolare, come oggetto di studio nella sua opera principale, i \"Saggi\", a cui lavora a partire dal 1571. Commentando i classici, come Plutarco, Seneca e Lucrezio, Montaigne analizz\u00f2 la condizione umana e la quotidianit\u00e0, con una rara capacit\u00e0 d'introspezione libera da pregiudizi. Il suo progetto era quello di togliere le maschere e gli artifici per rivelare il vero s\u00e9.\nOpera senza precedenti per sincerit\u00e0 e introspezione, \u00e8 il ritratto di uno scettico per il quale sono da condannare le dottrine troppo rigide e le certezze cieche. I \"Saggi\" si possono considerare come esperimenti nel campo dei costumi e della morale, oltre che tentativi di autoanalisi, e la loro influenza fu molto ampia sulla filosofia francese e occidentale.\nI Saggi sono un \"brouillard\", un insieme non ordinato di pensieri informi. Sono frutto di un lavoro solitario e corrispondono ad un libro in movimento, proprio perch\u00e9 vennero pubblicate diverse edizioni. Montaigne dimostra di conoscere le intere opere degli autori che menziona, discutendone le citazioni e formulando un pensiero peculiare. Inoltre, egli \u00e8 interessato a seguire l\u2019Io nelle sue mutazioni, nel suo vagabondaggio interiore, un Io molteplice e non simile a s\u00e9 stesso, ma contenente moltitudine e mutamento.\nI Saggi non sono diacronici, non seguono una cronologia ben definita, proprio perch\u00e9 Montaigne \u00e8 pi\u00f9 interessato allo stato d\u2019animo in continuo movimento piuttosto che alla storia. \u00c8 fedele al suo modo di raccontare l\u2019Io, malgrado le cospicue contraddizioni presenti all\u2019interno dell\u2019opera, poich\u00e9 per il filosofo francese le contraddizioni sono il motore di tutte le nostre azioni, tant\u2019\u00e8 che non sono presenti correzioni nei Saggi, al massimo aggiunte.\n\u00c8 presente anche una dedica al lettore, dove Montaigne afferma che il suo \u00e8 un \u201clibro sincero\u201d. Non l\u2019ha scritto per gloria o compiacenza, ma per scopo privato, dedicandolo ad amici e parenti cosicch\u00e9 una volta morto possano ricordarlo per le sue qualit\u00e0 ed i suoi difetti. Egli si racconta precisamente come \u00e8 ed evoca l\u2019immagine della nudit\u00e0, perch\u00e9 nudo \u00e8 l\u2019Io che viene narrato e discusso.\nDurante le guerre di religione, Montaigne, cattolico, ag\u00ec come moderatore, rispettato sia dal cattolico Enrico III che dal protestante Enrico di Navarra, a cui lo legava una solida amicizia. Nel 1577, quest'ultimo, diventato re di Navarra, lo nomin\u00f2 \"gentilhomme de sa Chambre\".\nL'inclusione nell'Indice dei libri proibiti.\nDurante un viaggio di de Montaigne a Roma nel 1580, giunto alla dogana, gli ispettori perquisirono i suoi bauli e sequestrarono tutti i libri che vi trovarono, compresa una copia dei \"Saggi\". L'opera di de Montaigne fu esaminata dai collaboratori del Maestro del sacro palazzo apostolico, il domenicano Fabri da Lucca, che attuarono le prime censure compilate tra il 1580 e il 1581, e in seguito comunicate dallo stesso Fabri da Lucca a de Montaigne, affinch\u00e9 ne tenesse conto nelle future edizioni dei \"Saggi\". De Montaigne annot\u00f2 sul suo diario di non essere stato avvertito di tanto rigorose procedure, di trovarle inusitate rispetto ad altre citt\u00e0 d'Italia, di non comprendere i criteri della censura romana, e aggiunse di attendersi una lunga inchiesta.\nTra i motivi delle censure fu incluso lo scetticismo di Montaigne nei confronti di miracoli, visioni, incantesimi e altre credenze di tipo soprannaturale, compresa la stregoneria, che erano oggetto di diffusa convinzione presso i suoi contemporanei. Secondo Montaigne era necessario ricorrere alle spiegazioni mediche, riguardo ai fenomeni di presunta stregoneria, e somministrare terapie per sofferenze mentali a persone psichicamente turbate, piuttosto che accendere roghi per bruciare pretesi servi del maligno. Inoltre gli fu contestato di aver fatto largo uso del termine \"fortuna\" (termine ritenuto pregno di determinismo astrale); di ritenere crudelt\u00e0 le esecuzioni capitali in cui si ecceda nel tormento del condannato; e di aver lodato i meriti letterari e poetici di autori eretici (in particolare Teodoro di Beza), che secondo Montaigne avrebbero dovuto essere riconosciuti indipendentemente dalle posizioni religiose dell'autore.\nLe edizioni successive dei \"Saggi\", espurgate secondo le indicazioni del domenicano Fabri da Lucca, non furono incluse negli Indici dei libri proibiti successivi, ma l'opera di de Montaigne ricevette una condanna definitiva il 28 gennaio 1676, emessa dalla Congregazione dell'Indice dei libri proibiti e protrattasi sino al 1966, che comportava la proibizione dell'opera in qualunque lingua fosse scritta. Il documento di condanna, redatto dal francescano Antonio Gillius, denunciava i \"Saggi\" come opera gravemente pericolosa, poich\u00e9 molto sospetta di eresia, e corruttiva dei buoni costumi, in forza del suo carattere licenzioso ed empio.\nI \"Saggi\" furono condannati anche dalle autorit\u00e0 calviniste a Ginevra nel 1602, che attraverso il teologo Simon Goulart dapprima censurarono il testo e in seguito lo proibirono definitivamente come opera che formava gli uomini all\u2019ateismo.\nUn diario di viaggio.\nNel 1580 e nel 1581 effettu\u00f2 un lungo viaggio in Francia, Svizzera, Germania ed Italia, nella speranza di trovare beneficio nelle acque termali per combattere la calcolosi renale di cui soffriva. Dopo aver sostato brevemente a Verona ed a Venezia, fu a Roma, dove rimase fino all'aprile del 1581, ricevuto con tutti gli onori. A maggio ripart\u00ec e visit\u00f2 pi\u00f9 approfonditamente la Toscana (passando per le Marche dove fu impressionato favorevolmente dalla citt\u00e0 di Macerata), che aveva gi\u00e0 attraversato nell'autunno dell'anno precedente. Rimase impressionato anche da Empoli, Lucca, Pistoia e altri centri minori, ma non da Firenze che trov\u00f2 incomparabilmente meno bella di Venezia. Si trattenne lungamente a Bagni di Lucca, per sottoporsi alla cura delle acque.\nA settembre dello stesso anno, ebbe notizia della sua nomina a sindaco di Bordeaux e prese la via del ritorno. Le annotazioni sul lungo viaggio furono da lui raccolte nel Journal du voyage en Italie par la Suisse et l'Allemagne - Diario del viaggio in Italia attraverso la Svizzera e la Germania - pubblicato soltanto due secoli dopo, nel 1774 con il titolo \"Journal du Voyage de Michel de Montaigne en Italie, par la Suisse et l\u2019Allemagne, en 1580 et 1581\". Si tratta di un libro contenente varie notizie sull'Italia (usi, costumi, tradizioni).\nRitorno alla vita politica.\nRientrato in patria, il filosofo svolse con competenza il suo biennio di sindaco, e venne rieletto per altri due anni. In quest'ultimo periodo, ebbe modo di dimostrarsi abile diplomatico, mediando fra il capo protestante Enrico di Navarra (futuro re col nome di Enrico IV), il capo cattolico Enrico di Guisa ed il maresciallo de Matignon, al fine di evitare che la citt\u00e0 di Bordeaux venisse coinvolta nella guerra civile scoppiata nel 1584 a seguito della morte dell'erede designato duca d'Angi\u00f2.\nAlla scadenza del mandato (1585), nella regione di Bordeaux scoppi\u00f2 un'epidemia di peste. Montaigne dovette allontanarsi dalle sue terre, e passata l'epidemia, si ritir\u00f2 nel suo castello ed inizi\u00f2 l'elaborazione del terzo libro dei \"Saggi\", che sarebbe stato pubblicato nel 1588.\nLa \"Tour de la librairie\".\nLa \"Tour de la librairie\" (torre della biblioteca), al terzo piano della quale Montaigne si ritirava ad elaborare i suoi lavori letterari, era un edificio cilindrico, e resta ancor oggi l'unica parte conservata del Castello di Montaigne a Saint-Michel-de-Montaigne.\nNel 1587 fu assalito e derubato in viaggio verso Parigi, ed arrivato nella citt\u00e0, venne imprigionato per qualche ora, in seguito ai tumulti scoppiati. Nel 1588 il filosofo conobbe Marie de Gournay, un'appassionata ammiratrice delle sue opere.\nLa morte lo sorprese nel 1592, mentre lavorava ai suoi \"Saggi\". La ricchezza e la variet\u00e0 di esperienze della sua vita ed il ruolo importante ricoperto danno un valore particolare alle sue osservazioni psicologiche ed alle sue riflessioni morali.\nL'importanza del pensiero di Montaigne.\nLa filosofia montaignana vuole far uscire la mente dal sonno dogmatico, dalle catene dell\u2019autorit\u00e0 che impediscono un corretto esercizio dell\u2019intelletto, dagli \"idola\" della modernit\u00e0 e dal loro universalismo, facendo cadere la maschera ed accogliendo la tolleranza ed il pluralismo. \u00c8 un pensiero che dichiara di odiare ogni forma di tirannia, che adotta lo scetticismo come arma distruttiva e che elogia il principio di contraddizione, rinunciando cos\u00ec alla infantile pretesa di una \"philosophia perennis\", ovvero di certezze assolute e indiscutibili. La filosofia che Montaigne esperisce \u00e8, contro ogni forma di razionalismo assoluto, filosofia della contraddizione perch\u00e9 la verit\u00e0 stessa \u00e8 contraddizione, proliferazione di forme prodotte dalla natura, continua \"inventio\" e \"dispositio\" immaginative, passato-futuro che attende ancora la filosofia. In un noto passo di \"Des coches\", Montaigne afferma che \u00abNoi non procediamo, vagabondiamo piuttosto, e giriamo qua e l\u00e0. Passeggiamo sui nostri passi\u00bb. Emerge cos\u00ec lo scetticismo metodico e non nichilista, che mette alla prova lo scetticismo con lo scetticismo stesso e risolve la contraddizione scettica con il \"\u201cQue sais-je?\u201d\", integrandolo con altre domande che permettono a Montaigne di distanziarsi dallo scetticismo classico: \"che cosa devo dire, che cosa devo fare e cosa posso sperare?\"\nCon questa arma, il filosofo francese attua un\u2019importante opera di decostruzione della metafisica classica, propedeutica di altre decostruzioni che avrebbero definito un nuovo rapporto tra filosofia e teologia, la prima senza dubbio pi\u00f9 utile della seconda. Secondo Montaigne, la dimensione pi\u00f9 autentica della filosofia \u00e8 quella della saggezza, che insegna come vivere per essere felici ed in equilibrio con s\u00e9 stessi.\nMa come pu\u00f2 la ragione scettica trarre queste conclusioni? Sesto Empirico, filosofo scettico greco, richiama un interessante aneddoto secondo cui il pittore Apelle, non riuscendo a dipingere la schiuma proveniente dalla bocca di un cavallo, gett\u00f2 la spugna intrisa di colori contro la tela e la spugna vi lasci\u00f2 un\u2019impronta che sembrava proprio schiuma. E proprio come con la rinuncia Apelle ottenne il suo scopo, cos\u00ec gli scettici devono comportarsi allo stesso modo per quanto riguarda la ricerca della verit\u00e0, ossia sospendendo il giudizio e giungendo alla tranquillit\u00e0 assoluta. Ovviamente la soluzione di Montaigne \u00e8 pi\u00f9 articolata, arricchita di venature sofistiche, epicuree e stoiche, ma se l\u2019uomo \u00e8 misero, allora bisogna cogliere il senso di questa miseria; se \u00e8 limitato, bisogna cogliere il senso di questa limitazione; se \u00e8 mediocre, bisogna cogliere il senso di questa mediocrit\u00e0. Ma se capiremo questo, capiremo di conseguenza che la grandezza dell\u2019uomo sta proprio nella sua mediocrit\u00e0. Inoltre, \u00e8 evidente che gli uomini non sono tutti uguali fra di loro, cosicch\u00e9 bisogna che ciascuno si costruisca una saggezza a propria misura, non essendo possibile stabilire i medesimi principi per tutti. Ciascuno non pu\u00f2 essere saggio se non della propria saggezza; il saggio deve saper dire s\u00ec alla vita, imparando ad accettarla e amarla cos\u00ec com\u2019\u00e8.\nLo scopo dichiarato della sua opera \u00e8 \"descrivere l'uomo, e pi\u00f9 particolarmente s\u00e9 stesso\".\n\"L'argomento del mio libro sono io\" scriver\u00e0 nelle prime pagine dei \"Saggi\", ed in essi parler\u00e0 a lungo delle sue caratteristiche fisiche, del suo temperamento, dei suoi sentimenti, delle sue idee e degli avvenimenti della sua vita. Il suo fine \u00e8 quello di conoscersi e di conquistare la saggezza. Il sentimento di una vita pienamente accettata e quindi goduta, la serena attesa della morte, considerata un evento naturale da attendere senza timore, rendono questo libro estremamente umano.\nMontaigne stima che la variabilit\u00e0 e l'incostanza sono due delle sue caratteristiche principali. Egli descrive la sua debole memoria, la sua capacit\u00e0 di sciogliere i conflitti senza farvisi implicare emotivamente, il suo disgusto per gli uomini che inseguono la celebrit\u00e0 e i suoi tentativi per distaccarsi dalle cose del mondo per prepararsi alla morte. Il suo celebre motto: \"Che cosa conosco?\" appare come il punto di partenza di tutto il suo pensiero filosofico.\nL'opera del filosofo d\u00e0 al lettore l'impressione che l'attivit\u00e0 pubblica abbia impegnato l'autore esclusivamente nel tempo libero, mentre la sola cosa essenziale per Montaigne rimane la conoscenza di s\u00e9 e la ricerca della saggezza. Nei \"Saggi\" viene raffigurato un uomo in tutta la sua complessit\u00e0, consapevole delle sue contraddizioni, animato da due sole passioni: la verit\u00e0 e la libert\u00e0.\nIl filosofo fu tra i pionieri del pensiero moderno. Studiando s\u00e9 stesso, giunse all'accettazione della vita con tutte le sue contraddizioni. La condizione umana ideale \u00e8 per Montaigne l'accettazione di s\u00e9 stessi e degli altri con tutti i difetti e con tutti gli errori che la natura umana comporta. Gli ultimi anni dello scrittore furono confortati dall'affettuosa presenza di Marie de Gournay, che egli volle come figlia adottiva. E fu proprio Maria a curare - insieme a Pierre de Brach - un'edizione delle opere di Montaigne, apparsa postuma nel 1595.\nL'influenza dello scrittore \u00e8 stata grandissima per tutta la letteratura europea. I \"Saggi\" sono considerati una delle opere pi\u00f9 significative ed originali del rinascimento. Sostanzialmente sono brani di varia lunghezza, struttura, soggetto ed umore. Taluni sono di estrema brevit\u00e0, mentre altri - pi\u00f9 estesi - affrontano problemi specifici di quel tempo come, ad esempio, l'uso della tortura come mezzo di prova.\nLo stile di Montaigne \u00e8 allegro e spregiudicato: passa velocemente da un pensiero all'altro. Le sue considerazioni sono costantemente puntellate con citazioni di classici greci e latini. Giustifica questa abitudine con l'inutilit\u00e0 di \"ridire peggio qualcosa che un altro \u00e8 riuscito a dire meglio prima\".\nMostra la sua avversione per la violenza e per i conflitti fratricidi tra cattolici e protestanti che avevano cominciato a massacrarsi nello stesso periodo in cui appariva il Rinascimento, deludendo le speranze che gli umanisti avevano riposto in esso. Per Montaigne, bisogna evitare la riduzione della complessit\u00e0 a opposizioni nette, all'obbligo di schierarsi, e privilegiare la ritirata scettica come risposta al fanatismo.\nGli umanisti avevano creduto di ritrovare nel Nuovo Mondo l'Eden, mentre Montaigne deplora che la sua conquista porti sofferenze a coloro che si tenta di ridurre in schiavit\u00f9. Egli provava pi\u00f9 orrore per la tortura che i suoi simili infliggevano a degli esseri viventi che per il cannibalismo di quegli Indiani d'America che si chiamavano \"selvaggi\", e che ammirava per il privilegio che riservavano al loro capo di \"marciare verso la guerra per primo\".\nCome molti uomini del suo tempo (Erasmo, Tommaso Moro, Guillaume Bud\u00e9) Montaigne constatava un relativismo culturale, riconoscendo che le leggi, le morali e le religioni delle differenti culture, anche se spesso molto diverse e distanti, hanno tutte qualche fondamento.\nSoprattutto Montaigne \u00e8 un grande sostenitore dell'umanesimo. Se crede in Dio, si sottrae a qualsiasi speculazione sulla sua natura, e poich\u00e9 il s\u00e9 si manifesta nelle contraddizioni e nelle variazioni, pensa che debba essere spogliato delle credenze e dei pregiudizi che l'impacciano.\nScetticismo e animalismo.\nGli scritti di Montaigne sono contrassegnati da un pessimismo e da uno scetticismo rari al tempo del Rinascimento. Citando il caso di Martin Guerre, egli pensa che l'umanit\u00e0 non possa raggiungere la certezza e rigetta le proposizioni assolute e generali. Secondo Montaigne, non possiamo prestare fede ai nostri ragionamenti perch\u00e9 i pensieri ci appaiono senza atto di volont\u00e0: non sono in nostro controllo. Perci\u00f2, nella \"Apologia di Raymond Sebond\", egli afferma che noi non abbiamo ragione di sentirci superiori agli animali.\nD'altra parte, l'affermazione che l'uomo non \u00e8 superiore agli animali non \u00e8 unicamente strumentale alla demolizione delle certezze della ragione. Montaigne, cos\u00ec come tocca il tema della schiavit\u00f9 ribaltando e negando la tesi aristotelica dello \"schiavo naturale\", ribalta anche la tradizionale concezione antropocentrica che pone l'uomo al vertice della natura e \u2013 ispirandosi alle critiche di Plutarco alle crudelt\u00e0 sugli animali \u2013 nega che l'uomo abbia il diritto di opprimere gli animali, dato che essi, come lui, soffrono e provano sentimenti. Inoltre Montaigne deplora, nel saggio \"Della crudelt\u00e0\", la barbarie della caccia, esprimendo la sua compassione nei confronti degli animali innocenti e senza difese verso i quali, anzich\u00e9 esercitare una \u00absovranit\u00e0 immaginaria\u00bb, l'uomo dovrebbe riconoscere un dovere di rispetto.\nL'Educazione.\nMontaigne dedica particolare attenzione all\u2019educazione e alla pedagogia, come illustrato anche nel capitolo ventiseiesimo del primo libro dei Saggi. Secondo il filosofo francese, la pedagogia ha il compito pi\u00f9 difficile, perch\u00e9 per allevare i neonati ci vuole molta scienza. Sembra che seguire e farsi guidare dalla natura sia la via maestra, ma non \u00e8 facile riconoscere nei bambini le indicazioni naturali: \u00abI piccoli degli orsi, dei cani, rivelano chiaramente la loro inclinazione naturale. Ma gli uomini, immergendosi immediatamente fra usanze, opinioni, leggi, mutano o si mascherano facilmente\u00bb. Dunque \u00e8 difficile distinguere cosa \u00e8 naturale nei bambini, e l\u2019occasione per Montaigne di parlarne gli viene offerta dalla prima maternit\u00e0 dell\u2019aristocratica Charlotte Diane de Foix, contessa di Gurson e alla quale si rivolge idealmente. Dopo aver indugiato sulla propria formazione che, secondo lui, gli ha fornito i rudimenti di tutti i saperi senza aver attecchito vera conoscenza, Montaigne esprime la propria opinione affermando che l\u2019educazione del fanciullo ha un ruolo importante nella vita di ogni essere umano. Bisogna affiancare ad esso un maestro dall\u2019animo nobile e forte affinch\u00e9 lo guidi e non riempia la sua testa di nozioni sterili come fosse un imbuto. Montaigne si innalza contro il principio di autorit\u00e0, asserendo che il bambino deve comportarsi come le api che lavorano il miele, ossia apprendendo gli insegnamenti e facendoli propri, trasformandoli fino a modellare un proprio pensiero peculiare. Il precettore dovr\u00e0 quindi non solo leggere e spiegare, ma anche far esercitare il discepolo nel formulare un proprio giudizio sugli argomenti e le situazioni pi\u00f9 disparate, perch\u00e9 conoscere a memoria non equivale a sapere. \u00c8 ripetizione, non c\u2019\u00e8 movimento e Montaigne \u00e8 contro la memoria libresca. Il fanciullo deve diventare autonomo, libero, in grado di decidere da s\u00e9, senza che gli venga semplificata la strada perch\u00e9 sono proprio le difficolt\u00e0, i dolori della vita a formare la sua futura indole elastica. Lo strumento del precettore deve essere la \"moderazione\" e non la forza, inoltre bisogna viaggiare, vedere cose nuove e non legarci troppo ai nostri costumi, altrimenti rischiamo di cadere nella trappola del pregiudizio. Nell'Educazione, Montaigne aborrisce i castighi e la costrizione in tutte le sue varie forme. Il metodo seguito nell'esposizione, che tende a toccare pi\u00f9 temi contemporaneamente, rende talvolta laborioso seguire la linea di sviluppo del suo pensiero.\nL'Amicizia.\nNel libro primo dei Saggi, capitolo ventottesimo, Montaigne tratta il tema dell'amicizia. Sono due le fonti principali:\n1) L\"'Etica Nicomachea\" di Aristotele, ottavo libro;\n2) Cicerone ed il suo testo sull\u2019Amicizia.\nMontaigne parla dell\u2019amico \u00c9tienne de La Bo\u00e9tie, filosofo francese, pi\u00f9 precisamente della sua morte che gli arrec\u00f2 grande sofferenza. Estrapola alcuni insegnamenti dall\u2019Etica Nicomachea, ove lo Stagirita comunica ad i suoi allievi che l\u2019amicizia \u00e8 una virt\u00f9, ed \u00e8 necessaria alla vita. Difatti, nessuno sceglierebbe di vivere senza amici, inoltre non esiste l\u2019amicizia fra persone che non hanno buon animo ma solo fra virtuosi. Anche le citt\u00e0 sono legate da un rapporto di amicizia, l\u2019amicizia \u00e8 il cemento della comunit\u00e0 ed \u00e8 prioritaria anche rispetto alla giustizia.\nCicerone, parlando dell\u2019amicizia, sostiene che non bisogna stancarsi delle vecchie amicizie come se fossero cose. L\u2019amicizia deve essere longeva, un legame che dura da tempo \u00e8 gi\u00e0 sintomo di qualit\u00e0, di garanzia; l\u2019amicizia deve essere tutelata, protetta e allevata. Il vero amico \u00e8 un altro te stesso, Montaigne dichiara che La Bo\u00e9tie era una parte di s\u00e9, a dimostrazione che l\u2019amicizia \u00e8 una coincidenza di 2 in 1 e che dobbiamo amare il nostro amico come amiamo noi stessi.\nMontaigne cita un altro esempio, quello di Achille e Patroclo. Li esamina come amanti, dove Achille riveste il ruolo dell\u2019amante, ovvero colui che si muove verso l\u2019amato, ma nell\u2019amicizia questo non succede poich\u00e9 non c\u2019\u00e8 alcuna posizione di privilegio. Inoltre, il filosofo afferma che l\u2019amicizia non pu\u00f2 essere numerosa, l\u2019amicizia perfetta \u00e8 solo una ed \u00e8 indivisibile.\nAll\u2019interno del libro, vengono analizzati anche altri legami tra persone basati su affinit\u00e0 di sentimenti. Quanto alla relazione padre-figlio, essa ruota intorno al rispetto dei secondi verso i primi, e dunque comporta dei limiti: ad esempio, i padri non possono comunicare tutti i loro pensieri ai figli, n\u00e9 i figli possono rimproverare o correggere i padri, come invece un amico pu\u00f2 fare. In aggiunta, padre e figlio possono sviluppare caratteri distinti che rendono impossibile quell\u2019intima comunione che caratterizza la vera amicizia. Montaigne prende poi in considerazione il legame erotico-affettivo, che pu\u00f2 instaurarsi tra un uomo e una donna. Anche in questo caso, non \u00e8 possibile parlare di amicizia, perch\u00e9 l\u2019amore \u00e8 un sentimento irragionevole, mutevole, incerto, scandito da un continuo alternarsi di grande passione a raffreddamento. L\u2019amicizia \u00e8 invece contrassegnata dalla costanza, dalla stabilit\u00e0, inoltre l\u2019amore affonda le proprie radici nei piaceri della carne, mentre l\u2019amicizia ha una natura spirituale che la preserva dalla discontinuit\u00e0.\nRelativismo etico-culturale in Montaigne.\nNel libro primo dei Saggi, capitolo ventunesimo, Montaigne descrive il tema della diversit\u00e0 e dei selvaggi che anticipa per certi versi la sensibilit\u00e0 relativistica.\nTutto \u00e8 relativo agli usi e ai costumi. Ad esempio Pirro, re dell'Epiro, come tutti i greci considerava i romani dei barbari ma dovette ricredersi quando vide lo schieramento del loro esercito. Il filosofo francese vuole dimostrare che non bisogna accettare per vero ci\u00f2 che proviene dai corridoi, infatti noi chiamiamo barbaro ci\u00f2 che non appartiene alla nostra cultura, alla nostra morale, il diverso. Egli parla del Nuovo Mondo e degli indiani di America, ai suoi tempi considerati esseri inferiori e \u201coggetti\u201d fra le mani di spagnoli e portoghesi. L\u2019eco che arriva in Europa di queste conquiste stimola la nascita di due partiti, coloro che consideravano questi abitanti creature di Dio e coloro che invece li vedevano semplicemente come schiavi e creature da sfruttare. Per Montaigne, i veri barbari sono gli europei che non si possono giustificare, perch\u00e9 mettendo sulla bilancia la durezza della loro vita rispetto a quella degli indiani di America, il confronto non regge. Gli europei sono corrotti e stanno vivendo un periodo di profonda crisi morale, come dimostrato anche dalle guerre di religione che in quegli anni insanguinavano l\u2019intero territorio europeo. Montaigne, dunque, condanna gli aspetti negativi del Vecchio Mondo a favore del Nuovo Mondo. Pi\u00f9 che chiamare specifici popoli \u201cselvaggi\u201d, dovremmo denominarli \u201cselvatici\u201d, perch\u00e9 sono cresciuti secondo la dimensione pi\u00f9 sincera della natura e sono quindi puri. Loro vivono facendo a meno di tutto ci\u00f2 che secondo noi ci rende colti, rivelandosi comunque superiori agli europei poich\u00e9 non conoscono l\u2019invidia, l\u2019avarizia ecc. Montaigne descrive l\u2019America come un Paradiso terrestre dove nessuno si ammala, quella dei selvatici \u00e8 infatti una vita semplice, sana e, malgrado essi mangino i loro nemici, non saranno mai selvaggi al pari dei portoghesi poich\u00e9 gli indiani non hanno conosciuto la civilt\u00e0, i portoghesi s\u00ec ma ne fanno un utilizzo pessimo, \u00e8 molto pi\u00f9 barbarico torturare un corpo vivo come fanno gli europei piuttosto che praticare il cannibalismo.\nMontaigne inaugura cos\u00ec un nuovo modo di guardare e pensare i costumi e le istituzioni di popoli lontani, che devono essere studiati con lo sguardo di chi cerca di comprendere e non di giudicare. \u00abOra mi sembra, per tornare al mio discorso, che in quel popolo non vi sia nulla di barbaro e di selvaggio, a quanto me ne hanno riferito, se non che ognuno chiama barbarie quello che non \u00e8 nei suoi usi; sembra infatti che noi non abbiamo altro punto di riferimento per la verit\u00e0 e la ragione che l\u2019esempio e l\u2019idea delle opinioni e degli usi del paese in cui siamo. Ivi \u00e8 sempre la perfetta religione, il perfetto governo, l\u2019uso perfetto e compiuto di ogni cosa. Essi sono selvaggi allo stesso modo che noi chiamiamo selvatici i frutti che la natura ha prodotto da s\u00e9 nel suo naturale sviluppo: laddove, in verit\u00e0, sono quelli che col nostro artificio abbiamo alterati e distorti dall\u2019ordine generale che dovremmo piuttosto chiamare selvatici. In quelli sono vive e vigorose le vere e pi\u00f9 utili e pi\u00f9 naturali virt\u00f9 e propriet\u00e0, che invece noi abbiamo imbastardite in questi, soltanto per adattarle al piacere del nostro gusto corrotto [\u2026] . Quei popoli dunque mi sembrano barbari in quanto sono stati in scarsa misura modellati dallo spirito umano, e sono ancora molto vicini alla loro semplicit\u00e0 originaria [\u2026] . Possiamo dunque ben chiamarli barbari, se li giudichiamo secondo le regole della ragione, ma non confrontandoli con noi stessi, che li superiamo in ogni sorta di barbarie\u00bb.\nDunque in un panorama caratterizzato dal prevalere di atteggiamenti eurocentrici, Montaigne esalta l\u2019infinita variet\u00e0 riscontrabile fra i popoli, in cui diversit\u00e0 non \u00e8 sinonimo di inferiorit\u00e0. Anticipa cos\u00ec l\u2019interculturalismo che, infatti, tende a ribadire la specificit\u00e0 culturale di ogni popolo attraverso un progetto di integrazione del diverso negli usi e nei costumi del paese d\u2019accoglienza.\nReligione in Montaigne.\nMontaigne \u00e8 stato pi\u00f9 volte additato come calvinista, poich\u00e9 afferma che il rapporto fra credente ed Altissimo deve essere diretto ed intimo.\nLa sua riflessione religiosa \u00e8 peculiare. Non crede nelle eccessive certezze che portano al fanatismo e alla violenza, dichiarando che dobbiamo avere il cuore puro quando preghiamo. Difatti, spesso imploriamo Dio erroneamente, anche per cause ingiuste e improprie. Dio \u00e8 s\u00ec generoso, ma prima di tutto \u00e8 \"giusto\", perch\u00e9 la giustizia viene sempre prima di qualunque altra cosa.\nInoltre, secondo il filosofo, \u00e8 meglio mostrarsi per quello che si \u00e8 piuttosto che apparire benevoli in pubblico e compiere poi atti ipocriti e peccaminosi in privato. Egli dipinge un\u2019epoca di crisi in cui la religione viene usata come strumento. La religione non pu\u00f2 essere affrontata a cuor leggero, \u00e8 una \u201cdisciplina\u201d da esaminare con i guanti. La cristianit\u00e0 \u00e8 decaduta perch\u00e9 l\u2019uomo ha permesso che si parlasse ovunque di religione, nell\u2019Antica Grecia ci\u00f2 non accadeva perch\u00e9 era l\u2019Oracolo di Delfi a trattare di queste tematiche. Anche i musulmani proibiscono l\u2019uso del nome di Dio nei discorsi comuni. Esiste una sacralit\u00e0 che va rispettata, quando invochiamo Dio dobbiamo farlo con seriet\u00e0 e spirito religioso.\nAltri temi trattati.\nTra i temi trattati di maggior interesse ci sono anche la virt\u00f9, il dolore, la morte.\nOgni problema viene analizzato con grande acume ed introspezione. Ad esempio, Montaigne si pone domande sulla morte e sul modo migliore di prepararsi ad essa. La morte non \u00e8 improvvisa, arriva gradualmente, sottrae energie e funzioni intellettive giorno dopo giorno. Ci riduce, ed in questo la natura \u00e8 pietosa. Illustra poi il suo metodo per affrontare il dolore della malattia, ed afferma l'esigenza di un sistema educativo che privilegi l'intelligenza e non la memoria - \"sapere a memoria non significa sapere\" - presupponendo la formazione di un uomo di sano giudizio, dotato di spirito critico che gli permetta di reagire adeguatamente in tutte le circostanze. Inoltre, ammira gli indigeni americani per la loro lealt\u00e0 e semplicit\u00e0 di costumi, ed analizza la vera e la falsa amicizia affidandosi all'esperienza umana pi\u00f9 che alle teorie astratte.\nNumerosi lettori rimasero considerevolmente affascinati dall'autoritratto dell'autore che il libro traccia. Montaigne non rifugge dal descriversi pieno di paradossi e di contraddizioni. I \"Saggi\" rappresentano il primo autoritratto della letteratura europea ed hanno avuto un influsso decisivo su scrittori, letterati e filosofi successivi come Blaise Pascal, Jean-Jacques Rousseau e Marcel Proust.\nDa un punto di vista strettamente filosofico, si pu\u00f2 osservare che il pensiero di Montaigne resta troppo sfumato per poter rientrare in un sistema filosoficamente rigido, ed \u00e8 passato da una fase stoica (1572-1573) ad una scettica nel 1576, prima di raggiungere una posizione autonoma. Per l'esistenza e la natura di Dio, si affida alla rivelazione, ma il suo pensiero si colloca molto vicino all'agnosticismo, ed infatti pi\u00f9 della fede pone in rilievo il dubbio, che considera un incentivo che mantiene il giudizio sempre attento ed ancestralmente vivido.\nEredi di Montaigne.\nNella storia della filosofia, i principali eredi dell'opera di Montaigne sono Rousseau, Pascal, Ralph Waldo Emerson, Friedrich Nietzsche, Emil Cioran ed Edgar Morin."}
{"id": "34706", "revid": "22416", "url": "https://it.wikipedia.org/wiki?curid=34706", "title": "Onifai", "text": "Onifai (\"Oni\u00e0i\" in sardo) \u00e8 un comune italiano di 711 abitanti della provincia di Nuoro in Sardegna\nStoria.\nL'area fu abitata gi\u00e0 in epoca prenuragica, nuragica e romana, per la presenza sul territorio di varie testimonianze archeologiche.\nDurante il medioevo appartenne al Giudicato di Gallura e fece parte della curatoria di Orosei. \nNel 1296, con la morte dell'ultimo giudice Nino Visconti, il territorio passa sotto il controllo diretto della repubblica di Pisa, e successivamente, nel 1323, sotto il dominio aragonese. \nIn quell'epoca Onifai fu incorporata nella baronia di Orosei, feudo regio, di cui condivise le sorti e la storia fino al riscatto avvenuto nel 1839 con la soppressione del sistema feudale.\nDal 1927 al 1946 form\u00f2, con le vicine Galtell\u00ec, Loculi e Irgoli, un\u2019unica entit\u00e0 comunale di Irgoli - Galtell\u00ec.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera era di 19 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nLa variante del sardo parlata a Onifai \u00e8 quella nuorese baroniese."}
{"id": "34713", "revid": "547992", "url": "https://it.wikipedia.org/wiki?curid=34713", "title": "Clelia", "text": "Clelia () \u00e8 una figura della mitologia romana, presa in ostaggio da Porsenna.\nIl racconto.\nPorsenna, lucumone etrusco di Chiusi, era alleato dei Tarquini e la ricevette come ostaggio dai romani, assieme a altre nobili fanciulle, nel 507 a.C. al termine dell'assedio di Roma, ma la ragazza decise di fuggire dal campo etrusco, per cui visto che gli etruschi avevano portato i cavalli al fiume, si mischi\u00f2 ad essi e attravers\u00f2 il Tevere a nuoto sotto la pioggia di frecce etrusche, per raggiungere Roma. Porsenna pretese la sua restituzione e fu accontentato, ma, ammirandone il coraggio, la liber\u00f2, inviolata (era solito che le prigioniere venissero molestate), le don\u00f2 un cavallo le permise di scegliere altri ostaggi da liberare. Della sua figura leggendaria esistono due versioni.\nClelia, con altre nove ragazze, fu consegnata a Porsenna dai Romani come pegno per un patto di pace tra loro e gli Etruschi. Clelia incoraggi\u00f2 le compagne a fuggire dall'accampamento etrusco attraversando il Tevere a nuoto, mischiate ai cavalli degli Etruschi. Cos\u00ec facendo, Clelia rimase sulle sponde del fiume per sorvegliare le ragazze in fuga. Una sentinella di Porsenna (o lui in persona) trov\u00f2 la ragazza e la consegn\u00f2 a Porsenna che la liber\u00f2 estasiato dal suo coraggio.\nClelia fu consegnata a Porsenna da sola per pegno di pace (o assieme ad altri giovani, secondo Livio). Era una ragazza ribelle e cerc\u00f2 quindi un espediente per scappare dall'accampamento etrusco. Si ingegn\u00f2 e trov\u00f2 il modo: attraversare il Tevere a nuoto. Arrivata a Roma, Porsenna venne a sapere che era fuggita e ne pretese la restituzione. Fu cos\u00ec che i Romani riconsegnarono la ragazza, che il re etrusco non solo protesse, ma onor\u00f2, permettendole di scegliere gli altri ostaggi da liberare e che Clelia indic\u00f2 in alcuni dei pi\u00f9 giovani. \nUna volta conclusa la pace, i Romani immortalarono il gesto di estremo coraggio della ragazza con una statua equestre in cima alla Via Sacra, un luogo molto frequentato. La statua esisteva ancora in epoca classica e Seneca dice che manc\u00f2 solo a Clelia di essere annoverata tra gli uomini, visto l'altissimo onore con cui era stata premiata: la sua statua era quasi un muto rimprovero ai giovani che si facevano trasportare in comode lettighe in citt\u00e0. "}
{"id": "34717", "revid": "228587", "url": "https://it.wikipedia.org/wiki?curid=34717", "title": "Diana (disambigua)", "text": ""}
{"id": "34724", "revid": "54253", "url": "https://it.wikipedia.org/wiki?curid=34724", "title": "Studi di genere", "text": "Gli studi di genere (o gender studies, come vengono chiamati nel mondo anglosassone), in sessuologia e sociologia, rappresentano nell\u2019educazione sessuale un approccio multidisciplinare e interdisciplinare allo studio dei significati socio-culturali della sessualit\u00e0 e dell'identit\u00e0 sessuale.\nStoria.\nNati in Nord America a cavallo tra gli anni settanta e ottanta nell'ambito degli studi culturali, si diffondono in Europa Occidentale negli anni ottanta. Si sviluppano a partire da un certo filone del pensiero femminista e trovano spunti fondamentali nel post-strutturalismo e decostruzionismo francese (soprattutto Michel Foucault e Jacques Derrida), negli studi che uniscono psicologia e linguaggio (Jacques Lacan e, in una prospettiva postlacaniana, Julia Kristeva). Di importanza specifica per gli studi di genere sono anche gli studi gay e lesbici e il postmodernismo.\nQuesti studi non costituiscono un campo di sapere a s\u00e9 stante, ma rappresentano innanzitutto una modalit\u00e0 di interpretazione. Sono il risultato di un incrocio di metodologie differenti che abbracciano diversi aspetti della vita umana, della produzione delle identit\u00e0 e del rapporto tra individuo e societ\u00e0, tra individuo e cultura. Per questo motivo una lettura \"\"gender sensitive\", attenta agli aspetti di genere, \u00e8 applicabile a pressoch\u00e9 qualunque branca delle scienze umane, sociali, psicologiche e letterarie, dalla sociologia alle scienze etno-antropologiche, alla letteratura, alla filosofia, alla teologia, alla politica, alla demografia, ma anche in matematica, biologia, fisica, chimica, informatica, ecc.\nSoprattutto ai loro inizi, ma in parte anche oggigiorno, gli studi di genere sono caratterizzati da una impronta politica ed emancipativa. Non si limitano quindi a proporre teorie e applicarle all'analisi della cultura, ma mirano anche a realizzare cambiamenti in ambito della mentalit\u00e0 e della societ\u00e0. Sono strettamente legati ai movimenti di emancipazione femminile, omosessuale e delle minoranze etniche e linguistiche e spesso si occupano di problematiche connesse a oppressione razziale ed etnica, sviluppo delle societ\u00e0 postcoloniali e globalizzazione.\nSesso e genere (sex e gender).\nTradizionalmente gli individui vengono divisi in uomini e donne sulla base delle loro differenze biologiche. Nel sentire comune, infatti, il sesso e il genere costituiscono un tutt'uno. Gli studi di genere propongono invece una suddivisione, sul piano teorico-concettuale, tra questi due aspetti dell'identit\u00e0:\nSecondo i teorici degli studi di genere, sesso e genere non costituiscono due dimensioni contrapposte ma interdipendenti: sui caratteri biologici si innesca il processo di produzione delle identit\u00e0 di genere. Traducono le due dimensioni dell'essere uomo e donna. Il genere sarebbe invece un prodotto della cultura umana e il frutto di un persistente rinforzo sociale e culturale delle identit\u00e0 creato quotidianamente attraverso una serie di interazioni, che tendono a definire le differenze tra uomini e donne . A livello sociale \u00e8 necessario testimoniare continuamente la propria appartenenza di genere attraverso il comportamento, il linguaggio, il ruolo sociale. Si parla a questo proposito di ruoli di genere. In sostanza, il genere sarebbe un carattere appreso e non innato: secondo queste teorie maschi e femmine si nasce, mentre uomini (mascolini) e donne (femminili) si diventa.\nIl rapporto tra sesso e genere varia a seconda delle aree geografiche, dei periodi storici, delle culture di appartenenza. I concetti di maschilit\u00e0 e femminilit\u00e0 sono quindi concetti dinamici che devono essere storicizzati e contestualizzati. Ogni societ\u00e0 definisce quali valori attribuire alle varie identit\u00e0 di genere, in cosa consiste essere uomo o donna.\nLa prima formulazione del concetto di genere nell'accezione utilizzata da questo tipo di studi venne formulata dall'antropologa Gayle Rubin nel suo \"The Traffic in Women\" (Lo scambio delle donne) del 1975. La studiosa parla di un \"sex-gender system\" in cui il dato biologico viene trasformato in un sistema binario asimmetrico in cui il maschile occupa una posizione privilegiata rispetto al femminile, al quale \u00e8 legato da strette connessioni da cui entrambi derivano una reciproca definizione .\nIl genere in psicologia e neurologia.\nLa letteratura scientifica in ambito psicologico non definisce il genere in termini certi e assoluti. Sebbene si sia scritto molto sull'argomento, esplorando le differenze fra maschile e femminile, pochi esplorano in pratica le cause che oggettivamente producono tali differenze . Il dibattito sulla importanza relativa che ricopre il contrasto natura e ambiente sociale sembra destinato a rimanere senza soluzioni a breve ; la considerazione di come i fattori genetici o culturali/ambientali possano influenzare lo sviluppo acquista ancora maggiore importanza alla luce delle moderne istanze di rivalutazione del ruolo della donna.\nStoricamente, una parte della ricerca psicologica legata al lavoro degli psicologi comportamentisti americani suggeriva che la personalit\u00e0, cos\u00ec i diversi comportamenti, fossero da attribuire ad apprendimenti condizionati, o a processi di imitazione, e non a fattori puramente biologici. Un'altra branca della biologia del comportamento, l'etologia, suggeriva invece che personalit\u00e0 e comportamenti fossero significativamente influenzati dal patrimonio genetico e fossero innati. Lo sviluppo parallelo del comportamentismo e dell'etologia ha generato quella che \u00e8 conosciuta come la diatriba natura-cultura, innato-appreso, che ha dominato il dibattito scientifico nel corso del '900.\nMolto utilizzati nell'ambito innatista sono stati gli studi sui gemelli omozigoti ed eterozigoti. Un importante studio americano, il Minnesota Study of Twins Reared Apart, convolse 59 coppie di gemelli omozigoti e 47 di gemelli eterozigoti. Ogni partecipante allo studio venne sottoposto a numerosi test di personalit\u00e0 e alla misurazione del quoziente intellettivo. I dati evidenziarono che i gemelli omozigoti, tra loro molto pi\u00f9 simili geneticamente, lo erano anche in diverse dimensioni psicologiche studiate rispetto ai gemelli eterozigoti, anche quando i primi erano cresciuti in famiglie e contesti sociali molto differenti. Verso la fine degli anni '90, il dibattito novecentesco della relazione tra innato ed appreso, ha visto un definitivo superamento con la nascita dell'epigenetica, ossia lo studio di come il contesto ambientale influenzi l'espressione genetica. Il dibattito natura-cultura fa quindi ormai parte della storia della biologia del comportamento. Ed \u00e8 residuale in altri ambiti di studio non dominati dall'evidenza empirica e dai dati sperimentali. Il ruolo che i geni e l'ambiente hanno sul comportamento e sulla personalit\u00e0 \u00e8 infatti ampiamente documentato dalla letteratura scientifica internazionale.\nDifferenze sessuali.\nRispetto alle differenze sessuali, diverse ricerche hanno evidenziato come i cervelli di uomini e donne sarebbero strutturalmente molto pi\u00f9 simili di quanto si \u00e8 creduto in passato e la mascolinizzazione e la femminilizzazione del cervello riguarderebbero specifiche aree o funzioni, rendendo la dicotomia tra comportamenti \"maschili\" e \"femminili\" molto meno rigida rispetto al passato. Nello specifico la psicobiologia parla di \"mascolinizzazione\", \"femminilizzazione\", di \"demascolinizzazione\" e \"defeminilizzazione\" del cervello proprio per riferirsi a come determinati comportamenti sessualmente dimorfici si manifestino. Studi sul modello animale hanno scoperto che la mancanza di una precoce esposizione al testosterone femminilizza e demascolarizza i comportamenti riproduttivi di ratti adulti mentre una precoce iniezione di testosterone in ratti femmina ne mascolinizza e defemminilizza il comportamento sessuale da adulti.\nDifferenze anatomofunzionali tra i cervelli di maschi e femmine sono comunque presenti (ad es. il cervello di un uomo tende ad essere il 15% pi\u00f9 grande di quello di una donna, probabilmente in virt\u00f9 della maggior volume corporeo complessivo) anche se nella maggior parte queste differenze sono lievi e rilevabili solo su base statistica. Inoltre le differenze strutturali osservate non sono ancora state direttamente correlate a comportamenti osservabili, e molte di queste si sviluppano durante la pubert\u00e0. Secondo alcuni autori la maggior parte delle differenze attribuite al sistema nervoso maschile e quello femminile non sarebbero innate, ma emergerebbero invece da diversi fattori, non ultimi gli ambienti culturali e sociali entro cui gli individui crescono e si formano. \u00c8 innegabile comunque le differenti concentrazioni testosterone e estrogeni negli uomini e nelle donne modifichi e plasmi il comportamento.\nGli studi sul comportamento umano in relazione alle differenze sessuali hanno infatti evidenziato come molti comportamenti umani siano sovrapponibili e che gli unici dimorfismi sessuali siano quelli collegati ai comportamenti relativi alla riproduzione. La presenza o assenza di testosterone nelle fasi perinatali sembra essere uno dei fattori determinanti questo dimorfismo anche nell'uomo suppur non sia l'unico fattore. altre differenze sessuali tra uomini e donne riguarda diversi aspetti, dal comportamento di gioco, alle interazioni sociali, alla reattivit\u00e0 al dolore, all'emotivit\u00e0, e alle risposte allo stress. \nAltre differenze riguardano la suscettibilit\u00e0 di maschi e femmine a diverse patologie psichiatriche o atipie dello sviluppo. Ad esempio la schizofrenia, i disturbi dello spettro autistico e la dislessia sono pi\u00f9 presenti in soggetti di sesso maschile. Mentre altri disturbi come la depressione maggiore e i disturbi del comportamento alimentare sono pi\u00f9 presenti in soggetti di sesso femminile. La presenza di queste differenze non \u00e8 per\u00f2 in contrasto con le ipotesi sul ruolo dell'ambiente sulle differenze di genere, in quanto, proprio alla luce dell'epigenesi, alcune differenze potrebbero essere correlabili ad influenze ambientali agenti sulla produzione di questi ormoni, influenzandone cos\u00ec il fenotipo comportamentale. Infine l'esistenza di processi di mascolinizzazione e femminilizzazione del cervello e del comportamento non esclude che esistano comportamenti femminili in soggetti di sesso maschile e viceversa ma semplicemente che ci siano caratteristiche del comportamento che sono influenzate dalla presenza e dalla produzione di ormoni sessuali. Come dimostrano le ricerche sul modello animale.\nInsegnamento universitario.\nUno studio del 2013 ha identificato 57 insegnamenti collegati agli studi di genere all'interno di corsi di laurea universitari italiani, pari a circa lo 0,001 % dell'offerta formativa complessiva. Per confronto, negli Stati Uniti d'America esistono 1097 corsi universitari afferenti all'area dei \"Women Studies\". In Italia, gli studi di genere non compongono uno specifico settore scientifico-disciplinare (SSD) ma, quando affrontati, lo sono prevalente negli insegnamenti di sociologia, lingua e letteratura straniera (soprattutto inglese) e storia.\nIn Italia l'Universit\u00e0 Federico II di Napoli pubblica dal 2006 la rivista La camera blu, interamente dedicata agli studi di genere.\nTeoria del gender.\nDurante la seconda met\u00e0 degli anni '90, alcuni intellettuali cattolici, tra i quali Dale O'Leary, fornirono una rilettura degli studi di genere, affermando che fosse in atto una \u00abpromozione organizzata\u00bb di tali istanze, volta a smantellare la differenza tra uomo e donna con un \u00abprogressivo distacco dalla realt\u00e0\u00bb. Queste riletture degli studi di genere hanno dato vita alla teoria del gender, che \u00e8 stata ampiamente supportata dalla Chiesa cattolica, soprattutto in Italia e Francia, nel decennio seguente alla pubblicazione nel 2003 del \"Lexicon. Termini ambigui e discussi su famiglia, vita e questioni etiche\" da parte del Pontificio consiglio per la famiglia. Secondo gli studiosi delle teorie di genere questa interpretazione \u00e8 \"complottista\" e \"distorta\", portata avanti per delegittimare sia le istanze femministe, sia quelle portate avanti da parte della comunit\u00e0 LGBT."}
{"id": "34728", "revid": "297059", "url": "https://it.wikipedia.org/wiki?curid=34728", "title": "Docetismo", "text": "Il docetismo \u00e8 una dottrina cristologica, ovvero una concezione sulla vera natura del Cristo. Il suo nome deriva dal verbo greco \"dok\u00e9in\", che significa \"apparire\", e trov\u00f2 nel teologo gnostico Basilide un suo grande assertore. Essa si riferisce alla convinzione che le sofferenze e l'umanit\u00e0 di Ges\u00f9 Cristo fossero apparenti e non reali; tale convinzione \u00e8 ritenuta eretica dalla Chiesa. Il filosofo e orientalista Henry Corbin ha inoltre esteso il significato del termine \"docetismo\", per indicare una teoria della conoscenza visionaria che sarebbe comune a diverse correnti spirituali e di gnosi nelle tre religioni abramitiche (ebraismo, cristianesimo, islam). \nOrigine.\nQuesta dottrina nasce e si sviluppa principalmente nell'ambito delle comunit\u00e0 gnostiche nei primi secoli dell'era cristiana, grazie soprattutto all'insegnamento di Basilide. In effetti spesso gli gnostici utilizzarono questa dottrina per rimuovere quello che essi consideravano lo \"scandalo della crocifissione\". Tale concezione fu il frutto della riflessione di vari maestri gnostici; gi\u00e0 Simon Mago aveva elaborato il concetto che il Cristo non avesse sofferto sulla croce, perch\u00e9 sostituito da altri (secondo lo stesso Basilide, lo sostitu\u00ec Simone di Cirene) o perch\u00e9 l'intero episodio della crocifissione sul Calvario era stato soltanto un'illusione.\nDottrina.\nLa natura fittizia del corpo di Cristo.\nSecondo i docetisti, non era concepibile che in Ges\u00f9 Cristo potessero convivere contemporaneamente natura umana e divina, essendo queste rappresentazioni, rispettivamente, del Male e del Bene. Da questa considerazione deriva che Cristo non poteva avere un corpo umano reale, ma soltanto un corpo etereo (o apparente). Ne consegue che nell'eucaristia non vi potrebbe essere il corpo di Cristo, dal momento che esso \u00e8 una creatura \"priva di sostanza\". Questa concezione \u00e8 quindi opposta alla transustanziazione. Data l'opposizione tra spirito (il bene) e la materia (il male), la redenzione dell'uomo passa attraverso la purificazione progressiva dalla materia al fine di trasformarsi in puro spirito. Solo cos\u00ec il Verbo divino non si sarebbe degradato diventando carne o materia. \nLe reazioni.\nNel \"Vangelo secondo Giovanni\", viene esposta una tesi completamente opposta:\nGiovanni, sostenendo la corporeit\u00e0 vera del Cristo, getta le basi per la formulazione di una teoria completamente opposta: Cristo \u00e8 vero Uomo; il \"Logos\" \u00e8 diventato carne. Stessa posizione viene ripresa da Giovanni nella sua \"Prima Lettera:\"\nSu questa scia, nel corso del secolo successivo (III secolo) Ippolito di Roma inser\u00ec, come professione di fede dei catecumeni (\"Costituzione di Ippolito\") una professione antidocetista. Anche Sant'Ignazio di Antiochia fu uno dei primi e pi\u00f9 strenui oppositori del docetismo, in quanto autore di testi antidocetisti come le lettere \"Ai Tralliani \"e \"Agli Smirnesi\"."}
{"id": "34735", "revid": "1106276", "url": "https://it.wikipedia.org/wiki?curid=34735", "title": "Insieme di Mandelbrot", "text": "L'insieme di Mandelbrot o frattale di Mandelbrot \u00e8 uno dei frattali pi\u00f9 popolari, conosciuto anche al di fuori dell'ambito matematico per le suggestive immagini multicolori che ne sono state divulgate.\n\u00c8 l'insieme dei numeri complessi formula_1 per i quali la successione definita da:\n\u00e8 limitata.\nNonostante la semplicit\u00e0 della definizione, l'insieme ha una forma complessa il cui contorno \u00e8 un frattale. Solo con l'avvento del computer \u00e8 stato possibile visualizzarlo.\nL'insieme prende il nome da Beno\u00eet Mandelbrot, colui che nel suo libro \"Les Objets Fractals: Forme, Hasard et Dimension\" (1975) rese popolari i frattali.\nStoria.\nL'insieme di Mandelbrot si colloca nel campo della dinamica complessa, il cui studio inizia con i matematici francesi Pierre Fatou e Gaston Julia all'inizio del XX secolo. I primi disegni dell'insieme di Mandelbrot risalgono al 1978 e fanno parte di uno studio di Robert Brooks e Peter Matelski riguardante i gruppi kleiniani; \u00e8 Beno\u00eet Mandelbrot nel 1980 a visualizzare per primo la forma che oggi porta il suo nome e a riconoscere che si tratta di un frattale.\nLo studio approfondito di questo insieme comincia nel 1984 con il lavoro dei matematici Adrien Douady e John H. Hubbard, che ne scoprono molte fondamentali propriet\u00e0 e gli danno il nome di Mandelbrot.\nL'articolo di copertina del numero di \"Scientific American\" dell'agosto 1985, tradotto in italiano su \"Le Scienze\" nell'ottobre dello stesso anno, rappresenta un'immagine creata da Beno\u00eet Mandelbrot, Heinz-Otto Peitgen e John H. Hubbard; in quell'articolo l'insieme \u00e8 definito \"l'oggetto pi\u00f9 complesso esistente in matematica\" e, grazie anche alle colorate immagini che accompagnano l'articolo, inizia la popolarit\u00e0 dell'insieme anche presso il grande pubblico. I matematici Heinz-Otto Peitgen e Peter Richter diventano famosi promuovendo l'insieme con fotografie, libri e raccolte d'immagini.\nIl lavoro di Douady e Hubbard coincide con una grande crescita d'interesse nella dinamica complessa e lo studio dell'insieme di Mandelbrot \u00e8 subito un elemento centrale di questo campo. Una lista completa di tutti i matematici che da allora contribuiscono alla comprensione di questo insieme \u00e8 al di l\u00e0 degli scopi di questa voce, ma una tale lista includerebbe senz'altro ai primi posti Mikhail Lyubich, Curt McMullen, John Milnor, Mitsuhiro Shishikura e Jean-Christophe Yoccoz.\nDefinizione formale.\nL'insieme di Mandelbrot formula_3 \u00e8 definito a partire da una famiglia di polinomi quadratici complessi:\nnella forma:\ndove formula_1 \u00e8 un parametro complesso.\nPer ogni formula_1 si considera il comportamento della successione\nformula_8\nottenuta iterando formula_9 a partire dal punto formula_10; questa pu\u00f2 o divergere all'infinito oppure essere limitata. L'insieme di Mandelbrot \u00e8 definito come l'insieme dei punti formula_1 tali che la corrispondente successione \u00e8 limitata.\nPi\u00f9 formalmente, se formula_12 indica l'\"n\"-esima iterata di formula_9 (cio\u00e8 formula_9 composta con s\u00e9 stessa \"n\" volte), l'insieme di Mandelbrot \u00e8 il sottoinsieme del piano complesso dato da:\nSi pu\u00f2 dimostrare che se il modulo di formula_16 \u00e8 maggiore di formula_17 allora la successione diverger\u00e0 e quindi il punto formula_1 sar\u00e0 esterno all'insieme di Mandelbrot.\nRappresentazione grafica.\nDal punto di vista matematico, l'insieme di Mandelbrot \u00e8 semplicemente un insieme di numeri complessi. Ogni numero complesso formula_1 pu\u00f2 appartenere a formula_3 oppure no. Una rappresentazione grafica rigorosa dell'insieme di Mandelbrot si ottiene colorando tutti i punti formula_1 che appartengono a formula_3 di nero e gli altri di bianco.\nLe immagini multicolori che si vedono sono generate colorando i punti esterni all'insieme in dipendenza di \"quanto velocemente\" la sequenza formula_23 diverge all'infinito. Il minimo valore di formula_24 per cui formula_25 \u00e8 un indice di quanto \"lontano dal contorno\" si trova un punto e viene utilizzato per la rappresentazione \"a colori\". Paradossalmente, i punti colorati che conferiscono il fascino al frattale di Mandelbrot sono proprio quelli che \"non\" appartengono all'insieme.\nRelazione con gli insiemi di Julia.\nL'insieme di Mandelbrot permette di indicizzare gli insiemi di Julia. Ad ogni punto del piano complesso corrisponde un diverso insieme di Julia; tale insieme \u00e8 connesso se il punto in questione appartiene all'insieme di Mandelbrot, ed \u00e8 invece non connesso se il punto non vi appartiene.\nIntuitivamente, gli insiemi di Julia pi\u00f9 \"interessanti\" (ovvero quelli dalle forme meno banali) corrispondono a punti che si trovano vicino al bordo dell'insieme di Mandelbrot; punti molto all'interno generano insiemi di Julia dalle forme geometriche semplici, mentre i punti esterni, lontani dal bordo, generano insiemi di Julia formati da molti piccoli insiemi non connessi.\nGeneralizzazioni e varianti.\nL\u2019insieme di Mandelbrot pu\u00f2 essere generalizzato dagli esponenti formula_26 superiori a 2 per formula_27 \u21a6 formula_28. Queste generalizzazioni si chiamano \u00ab Multibrot \u00bb."}
{"id": "34736", "revid": "1718925", "url": "https://it.wikipedia.org/wiki?curid=34736", "title": "Burgraviato", "text": "Il Burgraviato (\"Burggrafenamt\" in tedesco, \"Burgraviat\" in ladino) \u00e8 la zona attorno a Merano (Alto Adige) nonch\u00e9 il nome della comunit\u00e0 comprensoriale il cui capoluogo \u00e8 la stessa Merano. Il nome deriva dal \"Burggraf\" della Contea del Tirolo, ovvero dal burgravio del conte tirolese e il di lui distretto amministrativo che form\u00f2 il nucleo antico di questa contea. La forma italiana del comprensorio si deve all'adattamento fonetico del termine tedesco originario. Ne fanno parte: la Val Passiria, la Val d'Ultimo, l'Alta Val di Non e l'area meranese della Valle dell'Adige. Confina a ovest con la Val Venosta, a sud con la comunit\u00e0 comprensoriale Oltradige-Bassa Atesina, a nordest con l'Alta Valle Isarco e a sudest con la comunit\u00e0 comprensoriale Salto-Sciliar (sull'altipiano del Salto). Dopo Merano, il principale comune \u00e8 Lana.\nComuni.\nIl \"comprensorio\" Burgraviato/Burggrafenamt consta di 26 comuni estesi su 1.101\u00a0km\u00b2 e con 88.300 abitanti (2001) di cui oltre i 3/4 sono di madre lingua tedesca e circa 1/4 italiana:"}
{"id": "34738", "revid": "78273", "url": "https://it.wikipedia.org/wiki?curid=34738", "title": "DOCG", "text": ""}
{"id": "34739", "revid": "2218033", "url": "https://it.wikipedia.org/wiki?curid=34739", "title": "Denominazione di origine controllata", "text": "La denominazione di origine controllata, nota con l'acronimo DOC, non \u00e8 un vero e proprio marchio poich\u00e9 comune ad una grossa variet\u00e0 di prodotti, ma una denominazione utilizzata in enologia che certifica la zona di origine e delimitata della raccolta delle uve utilizzate per la produzione del prodotto sul quale \u00e8 apposto il marchio. Il marchio \u00e8 il simbolo apposto sul prodotto che lo identifica, per cui possiamo avere diversi marchi con lo stesso acronimo DOC. Esso viene utilizzato per designare un prodotto di qualit\u00e0 e rinomato, le cui caratteristiche sono connesse all'ambiente naturale ed ai fattori umani e rispettano uno specifico disciplinare di produzione approvato con decreto ministeriale.\nTali vini, prima di essere messi in commercio, devono essere sottoposti in fase di produzione ad una preliminare analisi chimico-fisica e ad un esame organolettico che certifichi il rispetto dei requisiti previsti dal disciplinare; il mancato rispetto dei requisiti ne impedisce la messa in commercio con la dicitura DOC. Il marchio fu ideato negli anni cinquanta dall'avvocato romano Rolando Ricci, funzionario dell'allora ministero dell'agricoltura. La denominazione di origine controllata fu istituita con il decreto-legge del 12 luglio 1963, n. 930, che si applica anche ai vini \"Moscato Passito di Pantelleria\" e \"Marsala\".\nDal 2010 la classificazione DOC, cos\u00ec come la DOCG, \u00e8 stata ricompresa nella categoria comunitaria DOP.\nElenco di vini DOC.\nSi riporta di seguito l'elenco dei vini DOC italiani suddivisi per regione in ordine alfabetico."}
{"id": "34741", "revid": "1632387", "url": "https://it.wikipedia.org/wiki?curid=34741", "title": "Scala pentatonica", "text": "Una scala pentatonica (dal greco , \"penta\", \"cinque\" e , \"tonos\", \"tensione\", derivato dal verbo \u03c4\u03b5\u03af\u03bd\u03c9 ovvero \"tein\u014d\", \"tendere, allungare\", che ha originato anche il termine tono) \u00e8 una scala musicale composta da cinque note (nota anche come scala pentafonica, dal greco \u03c0\u03ad\u03bd\u03c4\u03b1 e \u03c6\u03c9\u03bd\u03ae, \"phon\u00e9\", \"suono\").\nLe scale pentatoniche sono molto comuni in quasi tutte le culture musicali, a partire da numerosi tipi di musica folk (ad esempio la musica celtica, il folk ungherese, il folk albanese, il gamelan indonesiano o i canti huayno andini) fino alla musica africana occidentale ed i suoi derivati di stampo afro-americano come lo spiritual, il jazz, il blues e, soprattutto, il rock. Anche nella musica classica la scala pentatonica \u00e8 stata ampiamente utilizzata, ad esempio in numerose composizioni di Claude Debussy.\nTipi di scale pentatoniche.\nLe scale pentatoniche note nel sistema musicale temperato occidentale sono tutte anemitoniche, ovvero prive di intervalli di semitono, e dato che sono scale composte solo da cinque gradi (in particolare non \u00e8 possibile identificare i due gradi che tipicamente danno alla scala diatonica maggiore una spinta alla risoluzione verso gradi vicini, cio\u00e8 il quarto ed il settimo grado) non hanno la tendenza a risolvere verso la tonica o la dominante.\nIn altri sistemi musicali vi sono tuttavia casi in cui gli etnomusicologi descrivono scale pentatoniche emitoniche (ovvero con intervalli di semitono), anche se spesso, trattandosi di temperamenti non equabili, parlare di semitoni \u00e8 una approssimazione.\nAd esempio, in alcune aree dell'Africa occidentale, sono diffuse scale pentatoniche che, se semplificate e rappresentate mediante il sistema temperato, contengono intervalli di seconda minore (per esempio Do, Re\u266d, Mi\u266d, La\u266d e Sol).\nPentatoniche \"maggiori\" e \"minori\".\nLe pentatoniche classiche sono dunque caratterizzate non solo dalla loro mancanza di intervalli di semitono, ma anche dal fatto che ciascuna delle cinque note pu\u00f2 essere nota finale (e tonica).\nDunque \u00e8 improprio distinguere fra una scala pentatonica maggiore e minore, ma \u00e8 comunque evidente \u00abcome nella scala pentatonica siano contenuti i due modelli tonali\u00bb maggiore e minore.\nIl modo classico di costruire una pentatonica \u00e8 quello di prendere cinque note consecutive dal circolo delle quinte: ad esempio Do, Sol, Re, La e Mi, che riordinate formano una pentatonica di Do.\nSulla base di queste cinque note si possono distinguere varie scale pentatoniche anemitoniche, le quali si formano semplicemente spostando i due intervalli di terza minore che le caratterizzano (mai consecutivi): la pentatonica \"maggiore\" \u00e8 quella con una terza maggiore tra i primi tre suoni, ed \u00e8 in pratica basata su una scala diatonica maggiore senza il quarto ed il settimo grado:\nSe trasponiamo la scala pentatonica di Do in Sol\u266d otteniamo Sol\u266d, La\u266d, Si\u266d, Re\u266d e Mi\u266d, che sono i cinque tasti neri del pianoforte:\nVengono poi chiamate \"minori\" le pentatoniche costruite su una scala minore naturale priva del secondo e del sesto grado. Di fatto le note che si ottengono sono le medesime della pentatonica \"maggiore\" costruita sulla relativa scala diatonica maggiore: ad esempio la pentatonica \"minore\" di La ha le stesse note di una pentatonica \"maggiore\" di Do, semplicemente suonata a partire dal La, e presenta un intervallo di terza minore in partenza:\nSi noti che, aggiungendo una nota a questa scala (il quarto grado aumentato) si ottiene la scala blues, composta da sei note (ad esempio: La, Do, Re, Re\u266f, Mi, Sol).\nEsempi.\nLe scale pentatoniche, come accennato, sono molto comuni nei canti tradizionali e nella musica folk.\nUn brano con l'intera melodia basata su una pentatonica \"maggiore\" \u00e8 la canzone popolare \"Oh! Susanna\" scritta da Stephen Foster, oppure l'inno cristiano \"Amazing Grace\".\nUn esempio in \"minore\" \u00e8 la canzone tradizionale canadese \"Land of the Silver Birch\".\nAnche nel jazz la pentatonica (e la sua analoga scala blues a sei note) sono molto comuni: un esempio \u00e8 la parte iniziale della melodia di \"In a Sentimental Mood\" di Duke Ellington, oppure la melodia di \"I got rhythm\" un noto standard di George Gershwin.\nNella canzone contemporanea \u00e8 stata utilizzata da Paolo Conte nella melodia di \"Aguaplano\", dall'omonimo album del 1987.\nNella musica classica, oltre al citato Debussy , sono numerosissimi gli esempi:\nDato il senso \"orientaleggiante\" che le melodie pentatoniche forniscono, in particolare quando armonizzate per quarte, molto spesso sono utilizzate come espediente musicale da parte dei compositori di musica classica (ad esempio le citate \"Madama Butterfly\" e \"Turandot\") e da film per richiamare atmosfere orientali o comunque inconsuete.\nIl \"sistema pentatonico\".\nSecondo l'etnomusicologo Constantin Br\u0103iloiu le scale pentatoniche, molto presenti in tutte le culture musicali, possono caratterizzare non solo un tipo di scala musicale, ma un \"sistema pentatonico\" indipendente dal o comunque antecedente (nella sua evoluzione etnomusicologica) il sistema modale diatonico.\nLe scale pentatoniche sono formate da due gruppi di note (separati da un intervallo di terza minore), composti rispettivamente da tre e due note distanti un tono fra loro. Ad esempio nella pentatonica di Sol abbiamo il gruppo {Sol - La - Si} ed il gruppo {Re - Mi}.\nBr\u0103iloiu chiama il gruppo di tre note pycnon (dal greco antico \u03c0\u03c5\u03ba\u03bd\u03bf\u03c2, cio\u00e8 \"pycnos\" che significa \"spesso\", \"forte\").\nSe consideriamo la pentatonica di Sol il pycnon \u00e8 composto dal gruppo {Sol - La - Si}, la sua importanza deriva dal fatto che ha una successione di note separate da due intervalli di un tono (mentre nel gruppo Re - Mi sono solo due note separate da un tono, e dunque potrebbero anche essere parte di un pycnon di un'altra scala).\nIl pycnon dunque rappresenta il principale punto di riferimento per l'ascoltatore.\nNello sviluppo etnomusicologico delle melodie e delle scale vi sono poi note che non fanno parte della pentatonica, che sono note di passaggio caratterizzate da una incerta intonazione, e che Br\u0103iloiu indica con il termine musicale cinese pien (\"abbellimento\").\nQuesti gradi esterni alla pentatonica sono in genere note di passaggio, spesso sull'accento debole della ritmica, ed hanno anche una certa indeterminazione d'altezza: esse sono sottoposte a forze contrastanti, ovvero la consonanza (che tende a inserirle nella loro collocazione all'interno del circolo delle quinte) oppure all'attrazione verso gradi vicini dal punto di vista melodico. Nella musica occidentale (caratterizzata da scale diatoniche e temperamento equabile) la soluzione vincente \u00e8 stata quella della consonanza, ma in altre musiche e sistemi vi sono state evoluzioni e soluzioni differenti, come l'equalizzazione verso gradi intermedi.\nDovendo dunque assegnare una numerazione ai gradi del \"sistema pentatonico\" analogamente a quanto correntemente fatto per i gradi della scala diatonica avremo cinque gradi principali \"forti\" abbelliti da gradi \u00absecondari (semitonali) toccati molto pi\u00f9 raramente in ragione della loro maggiore tensione\u00bb (i \"pien\").\nAd esempio:\nSu questi gradi (che a differenza dei modi diatonici hanno una relativa indifferenza funzionale, ovvero non esercitano attrazioni armoniche o melodiche) possono dunque essere costruiti diversi modi che, secondo Br\u0103iloiu, giustificano l'esistenza di un sistema musicale pentatonico.\nLe ricerche etnomusicologiche sembrano mostrare che questi principi sono applicabili a numerose culture: si trovano sistemi pentatonici nella musica cinese , in Africa e nell'Europa dell'Est.\nLe scale pentatoniche nelle diverse culture musicali.\nSe consideriamo sistemi musicali non temperati \u00e8 complicato definire i precisi rapporti di frequenza utilizzati nelle diverse culture musicali.\nAd esempio se pensiamo alla pentatonica come derivata dalla scala pitagorica mediante sequenze di quinte giuste (il principio del circolo delle quinte) i rapporti delle frequenze fra le varie note della scala pentatonica sono (se considerato il rapporto tra nota pi\u00f9 alta e pi\u00f9 bassa): 9/8 - 9/8 - 32/27 - 9/8 - 32/27. Se invece consideriamo la scala come derivata dalla scala naturale allora otteniamo: 9/8 - 10/9 - 6/5 - 10/9 - 6/5.\n\u00c8 quindi molto difficile identificare esattamente la relazione fra le note dei vari sistemi musicali, e vi \u00e8 sempre la tendenza, nell'ascoltatore occidentale, ad incasellare le note nel sistema temperato.\nOriente.\nCome accennato in precedenza l'evoluzione etnomusicologica delle scale le ha spinte da un lato verso la consonanza e dunque il diatonismo tipico della musica occidentale, dall'altra verso soluzioni razionali in cui il \u00abgrado si colloca allora a met\u00e0 dell'intervallo da riempire\u00bb . In questo modo nascono scale pentatoniche equalizzate con gradi all'incirca equidistanti ed equamente suddivisi nell'ottava, come la scala pentatonica anemitonica nota come slendro tipica della musica di Giava e Bali (il gamelan: ).\nUn analogo atteggiamento razionalista port\u00f2, probabilmente, ad equalizzare l'ottava su sette gradi all'incirca equidistanti, da cui verr\u00e0 - in Thailandia - \u00abestratta la pentatonica usuale (il che faciliter\u00e0 la trasposizione su strumenti ad accordatura fissa come lo xilofono)\u00bb .\nLa scala pentatonica \u00e8 alla base della musica cinese e mongola.\nIn particolare sono in uso in Cina i cinque modi che si ottengono suonando la pentatonica partendo da un grado differente; questi modi \"diaoshi\" sono: \"gong\", \"shang\", \"jue\", \"zhi\" e \"yu\" .\nAnche la musica giapponese utilizza un sistema analogo: i suoni fondamentali del flauto giapponese shakuhachi compongono una scala pentatonica minore.\nLa scala yo \u00e8 usata nei canti buddisti giapponesi sh\u014dmy\u014d e nella musica imperiale gagaku . Questo tipo di scala non \u00e8 altro che il quarto modo di una pentatonica anemitonica maggiore, ad esempio la scala yo di Re, equivalente alla scala cinese \"diaoshi zhi\", \u00e8:\nAmerica.\nLa scala minore pentatonica \u00e8 molto utilizzata nelle canzoni folk della cultura Appalachia nordamericana (nella zona compresa fra lo stato di New York verso sud fino all'Alabama e alla Georgia).\nI canti folkloristici dei nativi americani Piedi Neri sono spesso basati su scale pentatoniche.\nLe scale pentatoniche (maggiori e minori) sono alla base della musica andina, come ad esempio le danze tradizionali huayno.\nJazz.\nL'armonia classica occidentale e quella jazzistica di stampo tonale, sono fondamentalmente basate su accordi caratterizzati da intervalli di terza. Quando John Coltrane e Miles Davis introdussero l'improvvisazione modale (\"Kind of Blue\", 1959 e \"My Favorite Things \", 1960) si rivel\u00f2 di grande importanza l'utilizzo di scale pentatoniche, in quanto le melodie costruite su queste scale sono per loro natura ambigue, in bilico fra i relativi modi maggiori (modo ionio, lidio e misolidio) e minori (modo eolio, frigio e dorico). Contemporaneamente i pianisti McCoy Tyner e Bill Evans iniziarono a sviluppare accompagnamento con voicing costruiti per quarta.\nLe pentatoniche maggiori e minori, con i relativi voicing per quarte, sono entrati nello stile di numerosissimi musicisti jazz come Art Tatum, Chick Corea ed Herbie Hancock, ed anche ovviamente nella fusion nel rock e nel blues.\nEducazione musicale.\nLa scala pentatonica ha un ruolo piuttosto rilevante in alcune metodologie educative, come ad esempio la Orff Schulwerk. La metodologia ideata da Carl Orff enfatizza i benefici dell'improvvisazione musicale, che - a livelli elementari - \u00e8 pi\u00f9 semplice ed efficace utilizzando le scale pentatoniche.\nInfatti una scala pentatonica di Do, suonata su un accordo di Do maggiore {Do - Mi - Sol}, ha tutti i gradi corrispondenti o consonanti con la triade {Do - Mi - Sol}, ed \u00e8 priva del quarto grado (Fa) che sarebbe dissonante con il Do maggiore, in quanto ad un semitono di distanza dal Mi. Ragionamento analogo vale per l'equivalente minore. Questo significa che un allievo alle prime armi pu\u00f2 concentrarsi sull'espressivit\u00e0 e la creativit\u00e0 melodica con una scala pentatonica senza fare evidenti errori armonici.\nAnche nel metodo didattico del musicista ed educatore ungherese Zolt\u00e1n Kod\u00e1ly le scale pentatoniche rivestono un ruolo importante nelle prime fasi di apprendimento, in quanto \u00abpi\u00f9 consone alla sensibilit\u00e0 dei bambini\u00bb e dato che \u00abl'intonazione di queste melodie viene realizzata con facilit\u00e0 e sicurezza proprio a causa dell'assenza dei semitoni\u00bb .\nAnche per coloro che studiano la tecnica dell'improvvisazione le scale pentatoniche possono essere un primo gradino di apprendimento. Queste scale sono adatte per improvvisare con un buon grado di libert\u00e0 anche su armonie relativamente complesse, ad esempio :\nScala cinese.\nLa cosiddetta scala cinese \u00e8 una scala musicale composta da cinque note (scala pentatonica).\nSi basa su cinque gradi fondamentali: \nInoltre le note hanno anche altri parallelismi col mondo fisico. Si pu\u00f2 ad esempio usare la scala cinese suonando i soli tasti neri di un pianoforte.\nLa sua formula \u00e8 quindi: \nFurono in seguito inserite nella scala cinese altre due note, il \"BIANGONG\" e il \"BIANZHI\", ma questa scala non fu mai molto usata e la pentatonica rimase sempre la scala pi\u00f9 importante ed usata in Cina."}
{"id": "34743", "revid": "92723", "url": "https://it.wikipedia.org/wiki?curid=34743", "title": "Linda Tee Cutchin", "text": "Biografia.\nDopo gli studi in Florida, acquis\u00ec nel 1968 un Master in Fine Arts (M.F.A.) presso il Pratt Institute a New York. In una video intervista realizzata da Jane Scott Productions ha raccontato con testi, immagini e filmati il suo tormentato rapporto con i genitori alcolizzati (la madre, artista, mor\u00ec a 45 anni). Nel 1972 si trasfer\u00ec in California, dove, dopo un matrimonio durato 7 anni, si un\u00ec alla comunit\u00e0 lesbica. Cominci\u00f2 ad esporre attorno alla met\u00e0 degli anni sessanta e si dedic\u00f2 inoltre alla pubblicazione di riviste femministe, di racconti e di poesie.\nDopo un breve periodo in cui si occup\u00f2 di educazione sessuale, si orient\u00f2 verso la fotografia, che divenne poi il suo principale mezzo d'espressione. Svolgeva un'intensa attivit\u00e0 sia come critica d'arte sia come membro di associazioni nazionali per la diffusione e il sostegno dell'arte femminista e lesbica. Realizzava le sue opere spaziando anche nella produzione di ceramiche e di sculture di grandi dimensioni. Nel 1995 ha esposto nella mostra \"In A Different Light\" presso lo University Art Museum, UC Berkeley. Nel 1996 una sua personale \"Sexual Politics\" \u00e8 stata presentata presso lo Armand Hammer Museum, UCLA."}
{"id": "34747", "revid": "3", "url": "https://it.wikipedia.org/wiki?curid=34747", "title": "Tee A. Corinne", "text": ""}
{"id": "34748", "revid": "122934458", "url": "https://it.wikipedia.org/wiki?curid=34748", "title": "Palazzo Contarini del Bovolo", "text": "Palazzo Contarini del Bovolo \u00e8 un edificio tardo gotico di Venezia, ubicato nel sestiere di San Marco, in prossimit\u00e0 di campo Manin, e affacciato sul rio di San Luca.\nStoria.\nIl palazzo fu costruito tra il Tre e il Quattrocento come dimora dei Contarini \"di San Paternian\", che dalla fine del Quattrocento, per via dell'aggiunta della scala a chiocciola, furono soprannominati \"dal Bovolo\". Nel 1499 Pietro Contarini (forse Pietro di Giovanni, suocero di quel Pietro Maria Del Bovolo che nel 1502 spos\u00f2 Contarina Contarini), Marco Contarini e Giovanni Battista Contarini, senatori della Serenissima Repubblica di Venezia, fecero aggiungere verso il cortile interno un piccolo corpo di fabbrica in stile rinascimentale, caratterizzato da una serie di logge aperte con archi a tutto sesto o ribassati.\nNel 1717 il complesso pass\u00f2 a Giovanni Minelli che aveva sposato Elisabetta di Pietro Maria Contarini, ultima rappresentante della famiglia. All'inizio dell'Ottocento fu acquistato dalla ditta Emery, dalla quale fu affittato ad Arnoldo Marseille che vi apr\u00ec nel 1803 un albergo detto \"del Maltese\" (da qui la denominazione della corte del Maltese sulla quale si affaccia il palazzo). Nel 1852 fu ceduto per testamento alla parrocchia di San Luca e divenne sede della Congregazione di carit\u00e0.\nNel 1859, l'allora litografo Wilhelm Tempel condusse le sue prime osservazioni astronomiche dal belvedere della torre, con un telescopio di sua propriet\u00e0. Qui scopr\u00ec, il 2 aprile 1859, la cometa C/1859 G1, ed il 19 ottobre 1859 la Nebulosa di Merope nell'ammasso aperto delle Pleiadi. Il palazzo appartiene tuttora all'IRE di Venezia, acronimo per Istituzioni di ricovero e di educazione.\nArchitettura.\nL'edificio, trovandosi frapposto fra rio di San Luca e corte del Maltese, presenta due facciate, molto differenti tra di loro.\nFacciata sul rio di San Luca.\nHa un aspetto semplice, lineare ed elegante, ma privo di particolari aspetti che possano rendere tale facciata peculiare. Si sviluppa su quattro livelli: il piano terra, i due piani nobili e l'ultimo piano. Il piano terra \u00e8 arricchito da due portali ad acqua a sesto acuto, affiancati a monofore pi\u00f9 piccole ma anch'esse a sesto acuto, disposte ai lati su due livelli e al centro su uno solo. I tre piani superiori presentano una pentafora centrale, ognuna delle quali \u00e8 affiancata da sei monofore, tre per lato.\nFacciata su corte del Maltese.\nLa facciata posteriore ha un aspetto completamente differente. Caratterizzata da una sequenza di monofore rettangolari e ad arco a tutto sesto, trova la sua parte di maggiore intensit\u00e0 espressiva nella celebre torre scalare rotonda con scala a chiocciola. Essa \u00e8 detta appunto \"b\u00f2volo\" in dialetto veneziano. Tale genere di scala non era inusuale per l'epoca e per il contesto, ma mai ne era stata sviluppata una di dimensioni cos\u00ec grandi. Il nome della famiglia fu arricchito dell'appellativo \"del Bovolo\" dopo tale ampliamento.\nLa torre, disegnata da Giovanni Candi o, in conformit\u00e0 con ipotesi pi\u00f9 recenti da Giorgio Spavento, d\u00e0 accesso ad attigue logge, sviluppate su cinque livelli, e ne continua lo stile aereo nei cinque ordini di archi rampanti su colonne. La torre termina in un belvedere a cupola con ampia visuale sulla citt\u00e0. La torre era un tempo adornata con affreschi sia nella parte interna che in quella esterna, ma oggi rimangono poche tracce di tali decorazioni.\nCollezioni.\nL'attuale proprietario ha disposto nel cortiletto retrostante una notevole collezione di vere da pozzo. All'interno dell'edificio sono ospitati quadri risalenti al XVII secolo e al XVIII secolo, anche questi di propriet\u00e0 dell'IRE."}
{"id": "34750", "revid": "11266", "url": "https://it.wikipedia.org/wiki?curid=34750", "title": "Fine dello zarismo", "text": "Lo scoppio della prima guerra mondiale rese palese a tutti la debolezza del regime dello zar Nicola II. L'entrata in guerra aveva dato adito a manifestazioni di unit\u00e0 nazionale e la difesa dei Serbi, quindi dell'identit\u00e0 slava, era stato il principale grido di battaglia.\nL'inizio della guerra.\nNell'estate del 1914 la Duma e gli zemstva espressero appoggio alla politica del governo. All'inizio le operazioni di mobilitazione furono tranquille e ben ordinate e i successi dei primissimi giorni di guerra sembrarono indicare che la dura lezione subita dalla Russia durante la guerra russo-giapponese del 1905 era stata ben appresa.\nMa si tratt\u00f2 di un'illusione ben presto disillusa: se sul fronte austriaco, dove le differenze di armamento e preparazione erano minori, gioc\u00f2 a vantaggio della Russia la superiorit\u00e0 numerica, sul fronte tedesco questa non pot\u00e9 colmare il divario dovuto alla qualit\u00e0 delle armi e all'addestramento delle truppe e le sconfitte di Tannenberg e dei Laghi Masuri a fine agosto 1914 furono la conferma di questo stato di cose.\nAi disastri militari si un\u00ec l'incompetenza del governo costituito, per lo pi\u00f9, da appartenenti alla nobilt\u00e0 terriera o burocratica interessati a difendere strenuamente i loro interessi di classe pi\u00f9 che a fare gli interessi della collettivit\u00e0; questo port\u00f2 una vasta parte dell'opinione pubblica russa ad allontanarsi dal consenso verso le scelte del regime.\nIl problema dei rifornimenti.\nIl controllo tedesco sul Mar Baltico e il controllo tedesco-ottomano sul Mar Nero isolarono la Russia dalla maggior parte dei rifornimenti esteri e anche dai potenziali mercati del prodotto interno. In pi\u00f9 l'inadeguata preparazione della Russia alla guerra e una politica economica scarsamente efficiente produssero ulteriori gravi danni sia dal punto di vista economico che militare che degli approvvigionamenti.\nDopo le prime sconfitte, causate anche dalla mancanza di rifornimenti adeguati, venne formato il Comitato delle Industrie belliche allo scopo di assicurare la produzione e il trasporto di quanto era necessario per l'esercito, ma gli alti gradi dell'esercito litigarono con i civili, si appropriarono del controllo amministrativo delle aree del fronte e infine rifiutarono di collaborare con il comitato.\nIn aggiunta a questa situazione il governo centrale rimase diffidente verso le iniziative di supporto alla guerra che venivano organizzate dagli zemstvo e dalle citt\u00e0. La Duma, di orientamento conservatore, rimase sempre in disaccordo con la burocrazia governativa mentre i deputati del centro e del centro-sinistra formarono il Blocco Progressista rinnovando la richiesta di un governo veramente costituzionale.\nRasputin.\nDopo i rovesci militari del 1914 e 1915 lo zar Nicola II decise, contro il parere dei ministri, di prendere il comando diretto dell'esercito, e di trasferirsi allo Stato Maggiore di Mogil\u00ebv (\"Stavka\"). La gestione del potere nella capitale fu dunque presa dalla zarina Aleksandra F\u00ebdorovna, la quale subiva nel contempo l'influenza di Rasputin, contadino e starec siberiano. Facendo perno sull'indole profondamente mistica della zarina, e sul dramma che quest'ultima affrontava di fronte all'emofilia dell'unico figlio maschio ed erede al trono, Aleksej, Rasputin esercit\u00f2 una crescente partecipazione nelle questioni politiche del paese. Bench\u00e9 sulla loro vera influenza si sia molto dibattuto \u00e8 indubbio che gli atteggiamenti di Aleksandra e di Rasputin minarono il prestigio del regime e la sua credibilit\u00e0.\nLa situazione interna nel 1916.\nMentre il governo centrale era ostacolato dagli intrighi di corte lo sforzo bellico inizi\u00f2 a causare agitazione tra gli strati popolari (si tenga conto che l'esercito era formato prevalentemente di contadini). Nel 1916 gli aumenti di prezzo dei generi alimentari e la mancanza di combustibile per riscaldarsi (legna, carbone) generarono scioperi e manifestazioni in molte citt\u00e0. Gli operai, che avevano conquistato il diritto di avere rappresentanti in una sezione del Comitato per l'industria bellica, iniziarono ad usare tali rappresentanze allo scopo di organizzare una politica di opposizione al regime. Anche le campagne cominciarono ad essere inquiete.\nTra la truppa divennero sempre pi\u00f9 frequenti i casi di insubordinazione, in modo particolare tra le nuove reclute, tutte provenienti dalla campagne, che cominciarono a comprendere di essere destinate ad essere solamente \"carne da cannone\" in una guerra condotta in modo inetto.\nCol passare dei mesi la situazione continu\u00f2 a deteriorarsi sia sul fronte militare, dove nuove sconfitte portarono l'esercito tedesco all'interno dei confini russi, sia sul fronte interno dove l'instabilit\u00e0 sociale divenne altissima. Per tentare di modificare la situazione nella \"palude\" in cui si era trasformata la corte imperiale un gruppo di nobili, nel dicembre 1916, organizz\u00f2 e port\u00f2 a compimento l'eliminazione fisica di Rasputin. Ma ormai era troppo tardi e anche la scomparsa della \"mente oscura\" fece poca differenza.\nLa crisi finale.\nIl conflitto interno tra la Duma e lo zar indebol\u00ec ulteriormente il governo aumentando l'impressione della sua inefficienza.\nAll'inizio del 1917 il penoso stato di abbandono delle ferrovie caus\u00f2 una grave carenza di combustibile e di viveri nelle citt\u00e0, situazione a cui seguirono ondate di scioperi. Il governo decise di far intervenire l'esercito per riportare l'ordine a Pietrogrado (come San Pietroburgo era stata ribattezzata nel 1914 allo scopo di slavizzare il suo nome).\nNel 1905, in una situazione simile ma molto meno grave, le truppe avevano sparato sui dimostranti salvando la monarchia, ma nel 1917 i soldati si unirono ai dimostranti contro il governo. Il supporto della maggioranza dell'opinione pubblica alla monarchia venne meno, ritenuta colpevole di aver condotto milioni di persone a morte certa in una guerra a cui la Russia partecipava impreparata e colpevole di privazioni e carestie ad essa connesse. Cos\u00ec dopo tre secoli di governo della dinastia Romanov finiva l'Impero Russo."}
{"id": "34751", "revid": "1714743", "url": "https://it.wikipedia.org/wiki?curid=34751", "title": "Vsevolod di Kiev", "text": "Figlio di Jaroslav, e di Ingired (Anna) Olafsd\u00f3ttir, figlia del re di Svezia Olof Sk\u00f6tkonung, spos\u00f2 Irina, figlia dell'imperatore di Bisanzio Costantino IX.\nFratello di Vsevolod fu Vladimir II principe di Novgorod.\nAlla morte di suo padre nel 1054 ricevette in appannaggio le citt\u00e0 di Pereyaslav, Rostov, Suzdal e la contea di Beloozero che sarebbe rimasta sotto la giurisdizione della sua famiglia fino a tutto il Medioevo.\nInsieme ai suoi fratelli maggiori Izjaslav e Svjatoslav form\u00f2 una sorta di triumvirato che si alle\u00f2 per assalire i nomadi delle steppe e compil\u00f2 il primo codice di leggi delle popolazioni slave noto come Russkaja Pravda.\nDopo la morte di sua moglie, nel 1067 si spos\u00f2 con una principessa di origine kipchaka che gli diede un secondo figlio, morto annegato dopo la battaglia del fiume Stugna, e due figlie, delle quali una divenne suora e l'altra, Eupraxia di Kiev (Evpraksija Vsevolodovi\u010d, \u0415\u0432\u043f\u0440\u0430\u043a\u0441\u0438\u044f \u0412\u0441\u0435\u0432\u043e\u043b\u043e\u0434\u043e\u0432\u043d\u0430) spos\u00f2 l'imperatore del Sacro Romano Impero Enrico IV.\nIn seguito alla morte di suo fratello Svjatoslav, nel 1077 ricevette il trono di Kiev, che cedette a suo fratello Izjaslav in cambio del territorio di \u010cernigov. Izjaslav per\u00f2 mor\u00ec l'anno successivo, lasciandogli cos\u00ec il trono del regno di Kiev. Durante l'ultimo anno del suo regno fu colto da una grave malattia e lo scettro venne tenuto da suo figlio Vladimiro Monomaco fino alla sua morte nel 1093."}
{"id": "34752", "revid": "399", "url": "https://it.wikipedia.org/wiki?curid=34752", "title": "Vladimir II di Novgorod", "text": "Figlio di Yaroslav, sovrano della Rus' di Kiev, spos\u00f2 Oda di Stade, una citt\u00e0 vicina alla moderna Amburgo."}
{"id": "34753", "revid": "2091520", "url": "https://it.wikipedia.org/wiki?curid=34753", "title": "Allein", "text": "Allein (\"Al\u00e8n\" in patois valdostano, \"Allain\" dal 1946 al 1976) comune italiano sparso di abitanti della Valle del Gran San Bernardo, valle laterale della Valle d'Aosta.\nGeografia fisica.\nTerritorio.\nAllein \u00e8 un piccolo centro situato alle pendici del Mont Saron, sulla sinistra orografica della valle del Gran San Bernardo. Il borgo si trova in posizione panoramica a 1.190\u00a0m s.l.m. sui declivi coperti di prati adiacenti al torrente Artanavaz. Distante circa 14\u00a0chilometri a nord da Aosta, Allein domina la statale 27, che, seguendo la sponda opposta del torrente, conduce al traforo del Gran San Bernardo.\nDista 14\u00a0km da Aosta.\nOrigine del nome.\nL'origine del toponimo secondo gli storici P. \u00c4bischer e Dante Olivieri, deriverebbe dal nome personale latino \"Allius\", da cui si sarebbe successivamente distaccata la forma \"Allianus\".\nAltre ipotesi fanno risalire l'origine del nome alla presenza di un nucleo di Alani, trib\u00f9 sarmata presente sulle Alpi Occidentali gi\u00e0 nel V secolo d.C. , oppure a contaminazioni germaniche di epoca medioevali (K.Punks). Secondo la storica Carla Mercato l'etimologia tradizionale, \"ad lignum\", era gi\u00e0 diffusa nel periodo romano, sancisce comunque la posizione del paese, situato anticamente ai limiti di una grande area boschiva, e forse anche per la vocazione artigianale dei suoi abitanti, ancora oggi dediti, almeno in parte alla lavorazione del legno.\nIl toponimo \u00e8 stato italianizzato in \"Alleno\" durante il fascismo, dal 1939 al 1946.\nStoria.\nEpoca romana.\nIn epoca romana vi passava la strada che conduceva a \"Octodurus\", l'odierna Martigny, un'antica via dei Salassi divenuta una delle arterie principali della Valle d'Aosta. Questa valle infatti costituiva soprattutto per chi proveniva dalla Svizzera un'importante via d'accesso al territorio di Aosta, ed era presidiata da alcuni centri strategici, tra cui Clusaz (pron. \"\"Cl\u00fcsa\"), una delle \"clausurae augustanae\", posta di fronte ad Allein sul versante opposto della valle.\nLa presenza romana nella zona \u00e8 confermata dal ritrovamento avvenuto nel 1856 nel territorio comunale di una serie di monete argentee risalenti all'epoca repubblicana, conservate in parte presso il museo dell'Acad\u00e9mie Saint-Anselme ad Aosta. Altre ipotesi fanno risalire l'origine del nome alla presenza di un nucleo di Alani, trib\u00f9 sarmata presente sulle Alpi Occidentali gi\u00e0 nel V secolo, oppure a contaminazioni germaniche di epoca medioevali ().\nIl Medioevo.\nNell'alto Medioevo il paese appartenne alla Signoria di Gignod, comprendente le parrocchie di Saint-\u00c9tienne, Gignod, Ollomont, Doues, Valpelline e Allein. Nel 1242 Tommaso di Savoia e Amedeo di Savoia sottrassero alle quattro famiglie i diritti di giurisdizione assegnandoli poi ai signori di Quart, i quali nel 1378 li restituirono ai Savoia.\nIl Rinascimento.\nNel 1543 Allein e Doues furono separate dalla Signoria di Gignod da Carlo III di Savoia e vendute a Nicolas de la Cr\u00eate al prezzo di 1.500\u00a0scudi d'oro. Successivamente nel 1574 questo territorio pass\u00f2 al primo Segretario di Stato di Carlo Emanuele I Fran\u00e7ois de la Cr\u00eate, che ottenne dalla corona il titolo di barone di Gignod e il possesso di tutti i territori della Combe Froide. Rimasto privo di discendenti le sue terre vennero cedute alla famiglia Pallavicino-La Cr\u00eate, che govern\u00f2 il territorio fino agli ultimi decenni del XVIII secolo.\nL'era Moderna.\nIl piccolo centro venne poi integrato nello Stato Sabaudo e successivamente all'Italia unita. Nel 1939, assunse a causa del fascismo e a seguito di un regio decreto, la denominazione di \"Alleno\", che venne mutata a partire dal 1946 nel nome di \"Allain\". La grafia attuale, omofona, \u00e8 fissata nel 1976.\nSimboli.\nLo stemma del comune si descrive come segue:\nMonumenti e luoghi d'interesse.\nNel sito della primitiva chiesa, a Ville, presso una vasca in pietra, si trova un frammento di muro recante l'iscrizione \"Maria anno MVII leprosis laboravit\". Si tratta del pi\u00f9 antico documento sulla presenza della lebbra in Valle d'Aosta.\nCasa medievale di Ayez.\nNel villaggio Ayez (pron. \"Ay\u00e9\"\") \u00e8 presente una casaforte risalente al XV secolo, un classico esempio di architettura rurale tardogotica. L'edificio \u00e8 costruito quasi a secco in pietra murata, con finestre in pietra lavorata, con il caratteristico motivo a chiglia rovesciata. La casa medievale di Ayez ospita il Museo del carnevale della Combe froide (in patois valdostano, \"Meison di Carnaval de la Coumba freida\") dedicata ai carnevali della Coumba Freida.\nChiesa parrocchiale di Santo Stefano.\nL'edificio che pi\u00f9 di tutti caratterizza la zona del capoluogo \u00e8 costituito dalla chiesa parrocchiale di Santo Stefano, soggetta al Capitolo della Cattedrale di Aosta fino al 1795 e menzionata per la prima volta nelle costituzioni sinodali del beato Emerico di Quart all'inizio del XIV secolo. In origine la chiesa era situata nel villaggio di Ville. La prima menzione di questo edificio risale al 1433, data in cui il delegato dell'arcidiacono Pierre de Gillaren rilevava la presenza di una chiesa edificata ex novo. Nel 1525 a causa dell'instabilit\u00e0 del terreno fu necessario costruire un altro edificio in sostituzione del precedente. All'inizio dell'Ottocento, infine, venne deciso di costruire un nuovo edificio sacro che venne consacrato nel 1841, tuttora esistente. \u00c8 un edificio dalle linee classiche, con una facciata dotata di quattro lesene terminato con un timpano tradizionale. Di stile sobrio e caratteristico \u00e8 il campanile a cuspide.\nCultura.\nEventi.\nGli eventi religiosi importanti per il comune sono la festa patronale e la processione in onore dei Santi Pietro e Paolo.\nLa \"F\u00ebta di Trifolle\" \u00e8 la festa dedicata alla zuppa di patate, un tempo alimento base dei contadini, che si celebra dal 1993 nell'ultima settimana di agosto\nLa Pro loco si incarica una volta l'anno di mantenere viva la tradizione della cottura collettiva del pane nero (in patois valdostano, \"pan ner\").\nEconomia.\nAllein \u00e8 un centro prevalentemente agricolo, soprattutto nell'allevamento bovino, nelle risorse forestali, e nell'attivit\u00e0 di intaglio nel legno.\nAmministrazione.\nFa parte dell'Unit\u00e9 des Communes vald\u00f4taines Grand-Combin.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca a Fiolet, caratteristico sport tradizionale valdostano."}
{"id": "34754", "revid": "1437331", "url": "https://it.wikipedia.org/wiki?curid=34754", "title": "Antey-Saint-Andr\u00e9", "text": "Antey-Saint-Andr\u00e9 (fr. : - \"Ant\u00e8y\" in patois valdostano) comune italiano sparso di 557 abitanti della bassa Valtournenche, valle laterale della Valle d'Aosta.\nGeografia fisica.\nTerritorio.\n\u00c8 il primo comune della Valtournenche e una localit\u00e0 turistica situata a 1074 m s.l.m. alla base delle montagne che precedono il massiccio del Tantan\u00e9. Il paesaggio \u00e8 costituito da vasti prati sovrastati da boschi di conifere e aiutati da un clima temperato e dalla felice posizione del territorio al riparo di venti dominanti.\nL'ambiente naturale del comune \u00e8 praticamente intatto se si eccettua l'area occupata dalla centrale elettrica costruita ed entrata in funzione nel 1926 e che sfrutta le acque del Marmore. Interessante \u00e8 il lago di Lod, situato a 1472 m s.l.m. le cui rive sono occupate dalla tipica canna di palude (\"Phragmites australis\") e .\nDista circa 33\u00a0chilometri ad est da Aosta.\nStoria.\nLe origini.\nFin dalle epoche preistoriche la valle in cui sorge il paese \u00e8 stata un'area di passaggio. Nei pressi di Navillod sono stati rinvenuti i resti di un sepolcreto romano, testimoniando la presenza umana nella zona fin dal Neolitico.\nLe tracce del periodo romano sono poche: tra Fiernaz (pron. \"Fi\u00e8rna\") e Antey sono stati effettuati ritrovamenti di fibule a navicella in bronzo, monete, manufatti in pietra ollare, frammenti ceramici risalenti all'epoca classica.\nLo stesso toponimo \u00e8 probabilmente di origine romana, derivato forse dal patronimico \"Anthesius\", per il quale tuttavia non esistono attestazioni documentarie.\nIl Medioevo.\nIn questo periodo storico la protagonista indiscussa della storia locale fu casa Challant, qui rappresentata dal ramo dei signori di Cly, discendenti da Bosone III che nel 1212 appare in un investitura e da Bosone IV considerato il capostipite della famiglia. Ebbe due figli: Bonifacio (Boniface) e Goffredo (Godefroy), che negli anni 1293 e 1304 concessero franchigie ai sudditi di Torgnon e Antey. Sotto il loro dominio vi erano le localit\u00e0 di: Antey, Chambave, Di\u00e9moz, Verrayes, Saint-Denis, e quasi tutta la valle dell'alto Vallese. A causa di una pessima situazione economica, dovettero tuttavia cedere per un certo periodo i loro territori della Valtournenche e Saint-Marcel. Il territorio pass\u00f2 a Bonifacio II alla morte dei due fratelli, poi a Pietro II e a suo fratello Gotofredo II, che si rivelarono dei signori tirannici e prepotenti.\nI Savoia.\nNel 1331 l'intervento dei Savoia espropri\u00f2 una prima volta Boniface de Cly. Nel 1351 inoltre il figlio Pierre II si rifiut\u00f2 di consegnare il castello di Cly per le udienze generali del conte di Savoia, durante le quali, secondo lo storico valdostano Joseph-Gabriel Rivolin, ribadiva la propria sovranit\u00e0 sulla regione, amministrando direttamente la giustizia. A causa dell'atteggiamento vessatorio dei Signori di Cly, nel 1376, Amedeo VI di Savoia li priv\u00f2 definitivamente del feudo. In questo modo la Signoria di Cly divenne dominio diretto dei Savoia, interessati ovviamente al controllo dell'importante di questa via di comunicazione che grazie al colle del Teodulo portava nel Vallese.\nNel 1550 il territorio fu concesso al generale spagnolo Cristoforo Morales, alleato del duca dei Savoia. Morales venne accusato, nel 1554, di alto tradimento per cui il feudo pass\u00f2 a Jean Fabris di Doues, segretario di Stato e consigliere dei Savoia che nel 1562 ne acquist\u00f2 i diritti da Emanuele Filiberto duca di Aosta per la somma di 8.000 scudi d'oro. La baronia di Cly, pass\u00f2, dopo la morte del Fabris, a Pierre-Philibert Roncas che aveva sposato la nipote di quest'ultimo, Em\u00e9rentienne de Vaudan, che, ancora in vita, lasci\u00f2 i suoi possedimenti a Jacques Antoine Philibert Bergera. Nel 1726, questi mor\u00ec, lasciando i suoi beni a Jacques Antoine, che nel 1745 accett\u00f2 l'offerta dei comuni di estinguere \"i censi\" e i \"foages\" in cambio della somma di 12.492 Lire. Nel 1778, il titolo di barone pass\u00f2 alla Casa di Gozani d'Olmo attraverso il matrimonio di Beatrice Fran\u00e7oise Bergera con il marchese Gozani d'Olmo, che dur\u00f2 fino al 1843. Dopo la morte dell'ultimo marchese, il titolo repass\u00f2 alla famiglia du Cly.\nEra moderna.\nEntrato a far parte del Regno d'Italia dal 1939 al 1946 il paese sub\u00ec l'italianizzazione del nome che fu trasformato in \"Antei Sant'Andrea\". Antey prese parte attiva all'ultima fase della seconda guerra mondiale: nella Valtournenche oper\u00f2 infatti la brigata partigiana \"Marmore\", comandata da Celestino Perron, noto con il nome di battaglia \"Tito\". La Valtournenche fu teatro di azioni di guerriglia e sabotaggio organizzati dalla banda (prima autonoma, poi garibaldina), ma anche di pesanti rappresaglie tedesche ai danni sia della popolazione civile che dei combattenti della resistenza. Esempio ne \u00e8 il feroce rastrellamento dell'ottobre 1944 in cui persero la vita diversi uomini, tra i quali il giovane partigiano Giorgio Ravaz.\nMonumenti e luoghi d'interesse.\nSecondo lo storico valdostano Jean-Antoine Duc, la fondazione della parrocchia di Antey risalirebbe al VI secolo. Sicuramente il territorio occupava tutta la sinistra orografica del Marmore, comprendendo La Magdeleine, Chamois e parte dell'attuale comune di Valtournenche. Invece, Torgnon, che si estende sulla destra orografica del Marmore, venne separato da Antey nel 1249.\nArchitetture civili.\nTra gli edifici di un certo rilievo va segnalata la presenza di alcuni \"Rascards\"; delle caratteristiche case di montagna costruite in legno e rialzate dal suolo, tipiche della civilt\u00e0 walser. Se ne possono ammirare alcune a Avout e a H\u00e9rin.\nEconomia.\nUn tempo tipico paese di media montagna, oggi Antey-Saint-Andr\u00e9 \u00e8 divenuto una stazione turistica di prestigio, soprattutto apprezzata nel periodo estivo.\nCome in molti comuni valdostani anche nel comune di Antey si produce energia idroelettrica. La centrale idroelettrica di Covalou, in gestione alla CVA, sfrutta le acque del torrente Marmore e quelle dei ru Gran Chamois, Torgnon, Antey, e Promiod.\nImportante e tipica \u00e8 anche la lavorazione del legno finalizzata alla realizzazione di vari oggetti, quali statuine e sabot.\nEscursioni.\nTra le molte escursioni in zona \u00e8 da segnalare l'ascesa a La Magdeleine, raggiungibile partendo da Avout, e seguendo la strada carrozzabile fino alla mulattiera di Les Seingles, la quale parte a sua volta da Nuarsaz (pron. \"N\u00fcars\u00e0\") e arriva al pianoro di Chamois.\n\u00c8 possibile raggiungere Chamois anche tramite la funivia da Buisson.\nAmministrazione.\nFa parte dell'Unit\u00e9 des Communes vald\u00f4taines Mont-Cervin.\nSport.\nIn questo comune si gioca sia a palet che a tsan, caratteristici sport tradizionali valdostani."}
{"id": "34755", "revid": "580", "url": "https://it.wikipedia.org/wiki?curid=34755", "title": "Arnad", "text": "Arnad (pron. fr. : ; fino al 1976 \"Arnaz\" (omofono), \"Arn\u00e0\" in patois valdostano, \"Arnoal\" nella variante walser \"T\u00f6itschu\") \u00e8 un comune italiano di abitanti della bassa Valle d'Aosta.\nGeografia fisica.\nTerritorio.\n\u00c8 un comune che comprende zone pianeggianti, zone di collina, dove si trovano i vigneti, e zone di montagna, come il col de La Cou.\nStoria.\nDa Arnad, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nDurante l'epoca fascista, il comune fu accorpato a quello di Castel Verres.\nMonumenti e luoghi d'interesse.\nSiti archeologici.\nIn localit\u00e0 Machaby, all'inizio del villaggio, si trova la \"pietra della fertilit\u00e0\", detta anche \"scivolo delle donne\" o \"guiata\", pietra legata a rituali magici celtici. Presenti anche alcune iscrizioni rupestri.\nVia Francigena.\nNel territorio del comune e sul ponte di \u00c9challod passa il percorso storico della Via Francigena proveniente da Verr\u00e8s e diretto successivamente verso Bard e Donnas.\nSociet\u00e0.\nIstituzioni, enti e associazioni.\nAd Arnad si trova la sede della \"Compagnie des guides d'Arnad\", societ\u00e0 di guide alpine per la bassa valle centrale e la valle di Champorcher.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano.\nIn virt\u00f9 della vicinanza geografica e dei rapporti storici con il Canavese, la popolazione locale parla anche il piemontese.\nCultura.\nCucina.\nArnad \u00e8 celebre per la produzione del Lard d'Arnad DOP.\nEconomia.\nArnad ha un'importante tradizione d'impresa. Il Lard d'Arnad \u00e8 un DOP locale, importante realt\u00e0 economica del comune.\nAd Arnad ha sede anche il centro di ricerche MEMS del Gruppo Olivetti Tecnost, uno dei pi\u00f9 avanzati al mondo nel campo nanotecnologico.\nAmministrazione.\nFa parte dell'Unit\u00e9 des Communes vald\u00f4taines \u00c9van\u00e7on.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca a palet, caratteristico sport tradizionale valdostano.\nLe pareti di gneiss del gran \"Pilastro di Machaby\", il caratteristico sperone roccioso montonato che sovrasta il villaggio Champagnolaz, offrono varie vie d'arrampicata. A Machaby si trova inoltre il \"Pilastro Lomasti\", dal nome di uno scalatore precipitato da questa parete di roccia.\nDal 2013 Arnad \u00e8 rappresentata calcisticamente dalla societ\u00e0 sovracomunale \"Pont Donnaz H\u00f4ne Arnad \u00c9van\u00e7on\" (siglato ), che ha rilevato l'eredit\u00e0 della precedente \"U.S.D. H\u00f4ne-Arnad 2008\", mai spintasi oltre le divisioni regionali. Scaturito dalla progressiva fusione di tre club, negli anni 2010-2020 il P.D.H.A.E. si \u00e8 imposto ai vertici del calcio valdostano, conquistando quale maggior successo la partecipazione alla Serie D. Suo campo casalingo \u00e8 lo stadio comunale di Montjovet; la societ\u00e0 usufruisce anche dello stadio comunale La Kiuva di Arnad.\nArnad nel cinema.\nAl castello superiore di Arnad sono state girate le scene \"Al museo\" del film \"Le crime est notre affaire\" (2008), del regista francese Pascal Thomas."}
{"id": "34759", "revid": "171091", "url": "https://it.wikipedia.org/wiki?curid=34759", "title": "Ayas", "text": "Ayas (\"Ay\u00e2s\" in patois valdostano, \"Ajats\" in walser) \u00e8 un comune italiano sparso di abitanti della Valle d'Aosta.\nGeografia fisica.\nTerritorio.\nIl comune di Ayas occupa la parte alta della valle omonima ai piedi delle grandi vette appartenenti alle Alpi Pennine, che segnano il confine italo-svizzero, separandolo da Zermatt, nella Mattertal (Canton Vallese). Tra le cime pi\u00f9 importanti bisogna ricordare il Monte Rosa nella valle rappresentato dal Castore (4.226 m), il Polluce (4.091 m) e il Breithorn (4.165 m) e che danno origine, tra l'altro, al Grande Ghiacciaio di Verraz, principale bacino di alimentazione del torrente Evan\u00e7on che percorre tutta la Val d'Ayas e sfocia nella Dora Baltea.\nAltra importante vetta \u00e8 lo Zerbion, montagna a forma piramidale alta 2.720 m che sovrasta l'abitato di Ayas e separa questo Comune da quello di Saint-Vincent.\nFlora e fauna.\nPer quanto riguarda la flora, il paesaggio di Ayas \u00e8 dominato dalle varie specie di flora alpina, come il mirtillo rosso (\"Vaccinium vitis-idaea\"), la genziana (\"Gentiana kochiana\") e l'anemone (\"Anemone vernalis\"). Gli alberi che prevalgono nei boschi sono l'abete rosso (\"Picea excelsa\"), il pino cembro (\"Pinus cembra\") e il larice (\"Larix decidua\").\nLe specie faunistiche che abitano il territorio di Ayas sono molto varie. Si possono trovare nelle zone lontane dai centri abitati le marmotte, nei boschi gli scoiattoli e le volpi e a volte nei cieli le aquile reali. Inoltre i fiumi e i laghi sono caratterizzati dalla presenza di pesci d'acqua dolce, come le trote marmorate.\nClima.\nIl clima \u00e8 di tipo montano. Presenta inverni freddi ed estati fresche. Le precipitazioni sono pi\u00f9 frequenti nelle stagioni intermedie. Durante la stagione estiva sono di tipo temporalesco, in quella invernale sono esclusivamente nevose. Essendo collocato in una valle con orientamento Nord-Sud, gode di buona insolazione durante tutto l'anno.\nOrigini del nome.\nIl toponimo latino \u00e8 Agatius, che sembrerebbe essere il nome del primo colono romano. Tuttavia l'etimologia del termine \u00e8 incerta, sono molte le opinioni. Per esempio, in omofonia con il toponimo del torrente Ayasse, nella valle di Champorcher, Ayas potrebbe derivare dall'aggettivo latino \"aquatica\" e indicare quindi un corso d'acqua. Secondo un'altra ipotesi, largamente meno accreditata, potrebbe derivare da \"gi\u00e0s\", in dialetto piemontese il recinto del gregge.\nStoria.\nPer quanto riguarda i primi insediamenti umani nella valle, si pensa che Ayas fosse popolata inizialmente dai Salassi. Questi si dedicarono all'agricoltura, all'allevamento, alla caccia e alla pesca fino alla conquista dei Romani (intorno al 25 a.C.). La Val d'Ayas divenne un'importante via di passaggio verso gli altri territori dell'Impero. In seguito questo suo ruolo si consolid\u00f2 e i rapporti con il Vallese aumentarono. Da questo momento Ayas cominci\u00f2 ad essere chiamato \"Kr\u00e4mertal\", la valle dei mercanti.\nVerso il 515, il territorio di Ayas divenne parte del feudo controllato dai monaci di San Maurizio, di origine Burgunda, che risiedevano nell'abbazia di Saint-Maurice d'Agaune (in Vallese). Questa popolazione impose ai contadini di Ayas il cristianesimo, al quale erano stati fino ad allora estranei. \u00c8 in questo periodo che furono costruite le prime chiese e le strade che collegavano i villaggi si intensificarono. In seguito il controllo della Chiesa su Ayas si rafforz\u00f2, fino a che il Papa con la bolla del 1776 non diede al Vescovo di Aosta Aimone di Quart tutto il controllo della vallata. A questa data risale la prima testimonianza certa di Ayas.\nContemporaneamente all'arrivo dei Burgundi, un flusso migratorio di popolazioni walser, di origine germanica, interess\u00f2 la vallata, in particolare Saint-Jacques, localmente chiamato\u00a0\"Canton des Allemands\"\u00a0(Cantone dei Tedeschi). Un secondo flusso si ebbe nel XII secolo. Questo cambiamento lasci\u00f2 tracce nell'architettura, simile a quella del\u00a0Vallese\u00a0e dell'alta valle del Lys, e nella lingua, in quanto il\u00a0\"patois\"\u00a0dell'alta val d'Ayas presenta una fonetica e un lessico molto particolare rispetto agli altri\u00a0patois valdostani.\nVerso il 1200 le terre della famiglia di Graines, che controllava allora Ayas, furono vendute alla famiglia di Challant, visconti di Aosta. Cos\u00ec buona parte della val d'Ayas divenne possedimento della potente famiglia Challant. La vallata prese allora il nome di \"Vall\u00e9e de Challant-Ayas\". Tuttavia non fu solo questa potente famiglia feudataria a controllare la valle, ma anche l'abbazia di Saint-Maurice d'Augaune, che aveva l'alta sovranit\u00e0 sulle terre. La famiglia Challant govern\u00f2 sulla Val d'Ayas fino al XVIII secolo, quando i suoi appartenenti, oramai deboli, ne perdettero il controllo. In seguito la valle divenne parte del Ducato di Aosta e fu organizzata dalla chiesa, che possedeva varie parrocchie lungo tutta la valle.\nCome tutti gli altri comuni della Valle d'Aosta, anche Ayas fu colpito da flussi emigratori alla fine del XIX secolo e l'inizio del XX secolo. I principali paesi verso cui si diressero gli Ayassins sono la Francia e la Svizzera.\nDurante i due conflitti mondiali, furono molti gli uomini di Ayas ad essere richiamati nell'esercito. Nel ventennio fascista si cre\u00f2 un sentimento di ostilit\u00e0 nei confronti del regime e nel 1944 ci fu una piccola azione partigiana. Inoltre i tedeschi arrivarono fino ad Ayas. Nel 1939 il toponimo venne italianizzato in \"Aias\".\nDopo la seconda guerra mondiale ci fu una ripresa economica e si avvi\u00f2 l'attivit\u00e0 turistica ad Ayas, che port\u00f2 alla costruzione di alberghi, case, strade e ad un cambiamento di economia.\nUn altro evento importante per Ayas, risalente al XX secolo, \u00e8 la divisione della parrocchia, da cui nacquero la parrocchia di Antagnod e quella di Champoluc.\nMonumenti e luoghi d'interesse.\nArchitetture civili.\nLa Val d'Ayas \u00e8 stata, nel corso della sua storia, molto influenzata dalla Chiesa. Per questo si contano pi\u00f9 di venti edifici religiosi, tra chiese, cappelle, santuari, grotte e tabernacoli, tutti affrescati e legati a qualche particolare artistico. Inoltre i fedeli di Ayas hanno fatto affrescare alcune case quindi non \u00e8 raro che passeggiando ci si imbatta in affreschi con rappresentazioni della Madonna, di Ges\u00f9, di santi e della Sacra Famiglia.\nPer quanto riguarda invece l'architettura popolare, la costruzione popolare per eccellenza \u00e8 il rascard (di origine walser). I materiali predominanti sono la pietra e il legno, materiali di cui il territorio \u00e8 ricco. Questi sono uniti in forme semplici, ma eleganti, che formano la casa popolare di Ayas, che fungeva sia da abitazione sia da stalla e fienile. Essa \u00e8 caratterizzata dalla presenza di due o pi\u00f9 piani. Quello inferiore \u00e8 solitamente in pietra, diviso da quello superiore in legno tramite l'elemento architettonico del fungo (che serviva per impedire ai ratti di salire al piano abitato). Il tetto, con uno scheletro composto da tronchi d'albero, \u00e8 ricoperto dalle lose, pietre piatte tipiche del paesaggio walser. In queste costruzioni ci sono molti elementi artistici caratteristici e variabili, come le rifiniture in legno, le porte ad arco a tutto sesto, le grate alle finestre. Tuttavia non c'\u00e8 uno stile unico, poich\u00e9 la fantasia contadina ha dato per secoli costruzioni del tutto uniche.\nSociet\u00e0.\nTradizioni e folclore.\nL'arte del lavoro del legno dei \"sabotiers d'Ayas\" \u00e8 rinomata per la fabbricazione dei Sabot, chiamati in patois locale \"ts\u00f4ques\".\nSono molte le leggende popolari che si raccontano sui villaggi e su alcuni luoghi, come la cappella di Salus, che racconta la nascita dell'omonima cappella, o l'eremo di R\u00e9sy.\nLingue e dialetti.\nAnche in questo comune, come nel resto della Valle d'Aosta, \u00e8 diffuso il \"patois valdostano\", un dialetto francoprovenzale.\nGeografia antropica.\nFrazioni.\nAntagnod (sede comunale), Arpeillaz, La Barmaz, Barmasc, Bisous, Blanchard, Le Bochoney, Borbey, Bossoulaz, Brenguey, Le Brusal, Champlan, Champoluc, Le Collet, Conten\u00e9ry, Corbet, Corneuil, Le Cornu, Le Cortot, Crest\u00e9r\u00e9sat, Le Crest, Crest-Forn\u00e9, La Croisettaz, La Croix, Les Cro\u00fces, Cun\u00e9az, Les Droles, Estoul, \u00c8riu, Les Fi\u00e9ry, La Fourcaz-Dessus, La Fourcaz, Le Frachey, France, Les Fusines, Les Gavines, Les Go\u00efls-Dessus, Les Go\u00efls-Dessous, Le Grand Tournalin, Granaz, Les Grangettes, Granon, Le Lac-Vert, Lasertaz, Le Lavassey-Dessus, Le Lavassey, Lignod, Lillaz, Lunasc, Magn\u00e9az, Magn\u00e9choulaz, Mandrou, Mascognaz, Massuquin, Le Mase, Messan, Messanet, Meyt\u00e9res, La Mol\u00e9raz, Le Moulin-de-Po, Nanaz-Dessus, Nanaz-Dessous, Le N\u00e9al-Dessus, Le N\u00e9al-Dessous, L\u2019Osel, L\u2019Olivaz, Ostafaz-Dessus, Ostafaz-Dessous, Palenc, Palouettaz, Palud, P\u00e9riasc-d\u2019Aval, P\u00e9riasc, Le Lac-de-Perrin, Les P\u00e9yoz, Le Pian-de-la Sal, Le Pian-de-Chanchavellat, Pian-Long, Pian-P\u00e9raz, Pianes, Pieit, Pilaz, Le Pillonet, Portolaz, Praz-Sec, Pra\u00e9, Pracharbon, Ram\u00e9re-Dessus, Ram\u00e9re-Dessous, Les Ramey, Le Rangassey, Rav\u00e9re-Dessus, Rav\u00e9re-Dessous, R\u00e9sy, Rev\u00e9, Rollin, La Rong\u00e9az, Rovinal, Sachiel, Saint-Jacques-des-Allemands, Saler, Salerin, Soudat, Soussun, Taconet, Le Tantan\u00e9, Tav\u00e9laz, Charch\u00e9rioz-Dessus, Charch\u00e9rioz-Dessous, Les Charvalines, Les Chavannes, La Cuccaz, Le Tournalin-Dessus, Le Tournalin-Dessous, Le Trochey, C\u00e8res, Les Cimes-Blanches, Les Vag\u00e8res, Vascochaz, La Vardaz, Vach\u00e8res, Le Vas\u00e9, La Ventinaz, Verraz-Dessus, Verraz-Dessous, V\u00e9ret, Le Vieil, Les Villy.\nIstituzioni, enti e associazioni.\nA Champoluc si trova la sede della \"Compagnie des guides de Champoluc-Ayas\", societ\u00e0 di guide alpine per l'alta val d'Ayas.\nCultura.\nIstruzione.\nNel comune di Ayas si trovano le istituzioni scolastiche di base, materne e elementari.\nAd Antagnod, in Rue Tiquit, ha sede la biblioteca comunale.\nEconomia.\nL'attuale economia del comune \u00e8 molto diversa rispetto a quella di un secolo fa. Infatti oggi si concentra prevalentemente sulle attivit\u00e0 turistiche, per questo ci sono su tutto il territorio alberghi, ristoranti, bar, negozi, rifugi e altre attivit\u00e0 del settore terziario. Molto importanti per l'economia, sono gli impianti sciistici del Monterosa Ski. Sono presenti inoltre attivit\u00e0 artigianali, come la lavorazione del legno finalizzata alla realizzazione di vari oggetti, tra i quali gli zoccoli denominati sabot,\noltre a quelle agricole.\nIn base alla dichiarazione dei redditi del 2006, attualizzata nel 2007, Ayas \u00e8 il comune pi\u00f9 ricco d'Italia: in media i cittadini vivono con oltre 66.000 \u20ac a testa. Il risultato \u00e8 favorito anche dal fatto che il fondatore di Fastweb, Silvio Scaglia, risiede in questo comune.\nTurismo.\nL'attivit\u00e0 principale di Ayas \u00e8 il turismo. Quindi nel corso dell'anno sono molte le attivit\u00e0 che il comune e i residenti propongono ai villeggianti per far scoprire loro le bellezze del territorio e della cultura di Ayas. Bisogna ricordare inoltre che ci sono due impianti sciistici, quello di Antagnod e quello di Champoluc. Antagnod\u00a0\u00e8 stato inserito nell'edizione 2008 della guida\u00a0I Borghi pi\u00f9 belli d'Italia.\nAmministrazione.\nAyas fa parte dell'Unit\u00e9 des Communes vald\u00f4taines \u00c9van\u00e7on.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca a tsan, caratteristico sport tradizionale valdostano."}
{"id": "34761", "revid": "580", "url": "https://it.wikipedia.org/wiki?curid=34761", "title": "Bard (Italia)", "text": "Bard (pronuncia - \"Bar\", \"Bar\" in patois valdostano) \u00e8 un comune italiano di abitanti della Valle d'Aosta. Dal 2012 al 2013, ha fatto parte del circuito dei borghi pi\u00f9 belli d'Italia.\nToponomastica.\nSecondo le regole di pronuncia della lingua francese, il nome \"Bard\" va pronunciato omettendo la \"d\" finale.\nGeografia fisica.\nTerritorio.\nBard \u00e8 il comune pi\u00f9 piccolo della Valle d'Aosta. \u00c8 situato presso una gola posta vicino all'ingresso della valle, dove la valle della Dora Baltea tocca il suo punto pi\u00f9 stretto. Nel punto in cui il fiume compie una brusca svolta, si innalza una roccia su cui si situa la fortezza ottocentesca. Tra Verr\u00e8s e Pont-Saint-Martin, il forte domina lo sperone roccioso che sovrasta il borgo di Bard, passaggio obbligato della via romana consolare delle Gallie.\nAi piedi del forte si trova il borgo di Bard, collegato a H\u00f4ne da un ponte sulla Dora.\nClima.\nIl clima \u00e8 mite per buona parte dell'anno e simile a quello della vicina cittadina di H\u00f4ne, situata sulla sponda opposta della Dora Baltea.\nStoria.\nLa zona attorno all'odierno borgo venne abitata sin dal Neolitico, come testimoniano incisioni su pietre molto grandi. Da Bard, epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nPer lungo tempo dominio della signoria dei Bard - il cui influsso si estendeva lungo tutta la vicina valle di Champorcher - Bard, per la sua posizione strategica, al centro di una profonda ed angusta gola, era considerata nell'antichit\u00e0 un sicuro baluardo contro le invasioni.\nDurante l'epoca fascista, il comune di Bard ha incluso quello di H\u00f4ne.\nSimboli.\nLo stemma del comune \u00e8 mutuato da quello dei signori di Bard: \u00e8 uno stemma parlante, infatti raffigura il barbo (dal francese \"bar\"), un pesce d'acqua dolce del genere \"Barbus\" (forse il \"Barbus barbus\").\nMonumenti e luoghi d'interesse.\nBard, oltre allo storico forte, presenta ancor oggi il tipico assetto urbano del borgo medioevale, con apprezzabili edifici risalenti al XV e XVI secolo, fra cui la Casa del Vescovo, Casa Valperga, Casa Ciucca e Casa della Meridiana. Di particolare eleganza il palazzo dei nobili Nicole, ultimi conti di Bard, risalente al Settecento.\nNel vecchio borgo \u00e8 possibile visitare anche Casa Challant, quartier generale dei lavori compiuti a fine anni novanta - primi anni duemila, con il contributo della comunit\u00e0 europea, per il recupero del forte e del borgo.\nNella piazza ove \u00e8 situato il moderno edificio del nuovo municipio si erge anche la chiesa parrocchiale, intitolata all'assunzione di Maria, la cui storia risale al XII secolo. Nella forma odierna, a pianta rettangolare a una sola navata, preceduta da una scala in pietra e da un porticato, fu realizzata verso la met\u00e0 del XIX secolo. Il campanile ha mantenuto forme romaniche: esso ha forma di imponente torre quadrata sulla quale si aprono finestre monofore e bifore.\nNei pressi del forte si trova un importante geosito archeologico con incisioni rupestri e uno \"scivolo delle donne\".\nMusei.\nPresso il Forte si trova il principale polo museale di Bard, con le esposizioni multimediali del Museo delle Alpi e delle Alpi dei Ragazzi. Una fortezza che, rinata dalle proprie ceneri, ora rappresenta il centro principale di divulgazione della cultura alpina.\nA Bard si trova anche l'Ecomuseo della castagna, un museo etnografico nel villaggio di Albard (chiuso per restauro).\nVia Francigena.\nNel centro storico di Bard passa il percorso della Via Francigena, proveniente da Arnad e H\u00f4ne, dopo l'attraversamento del ponte sulla Dora Baltea, e diretto successivamente verso Donnas e Pont-Saint-Martin.\nSociet\u00e0.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano. In virt\u00f9 della vicinanza geografica e dei rapporti storici con il Canavese, la popolazione locale parla anche il piemontese.\nEtnie.\nSecondo i dati ISTAT al 31 dicembre 2009 la popolazione straniera residente era di 6 persone (2 maschi e 4 femmine).\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nCome in molti comuni valdostani anche nel comune di Bard si produce energia idroelettrica. La centrale omonima, in gestione alla CVA, sfrutta le acque della Dora Baltea.\nAmministrazione.\nFa parte della Comunit\u00e0 Montana Mont Rose.\nDi seguito \u00e8 presentata una tabella relativa alle amministrazioni che si sono succedute in questo comune.\nBibliografia.\n\"per la bibliografia relativa al Forte di Bard si rimanda alla bibliografia dedicata\""}
{"id": "34762", "revid": "2091520", "url": "https://it.wikipedia.org/wiki?curid=34762", "title": "Bionaz", "text": "Bionaz (fr. : - \"Biona\" in patois valdostano e durante il fascismo dal 1939 al 1945) \u00e8 un comune italiano sparso di 220 abitanti della Valle d'Aosta, situato in vallone dell'alta Valpelline.\nIl comune si compone di 21 villaggi. Il capoluogo, Plan-de-Veyne, si trova a 1600 m s.l.m.\nToponomastica.\nSecondo la pronuncia del patois valdostano, il nome \"Bionaz\" va pronunciato omettendo la \"z\" finale, quindi \"Bi\u00f3na\", come per molti altri toponimi e cognomi valdostani (tra cui proprio Bionaz \u00e8 uno dei pi\u00f9 diffusi) e delle regioni limitrofe (la Savoia, l'Alta Savoia e il Vallese).\nQuesta particolarit\u00e0, che si discosta dalle regole di pronuncia della lingua francese standard, risale a uno svolazzo che i redattori dei registri del regno di Sardegna erano soliti aggiungere alla fine dei toponimi o dei nomi da pronunciare come dei parossitoni, cio\u00e8 con l'accento sulla penultima sillaba, molto diffuso in francoprovenzale. In seguito, questo piccolo segno \u00e8 stato assimilato a una zeta, e spesso viene erroneamente pronunciato, sia dagli italofoni che dai francofoni.\nGeografia fisica.\nTerritorio.\n\u00c8 il comune pi\u00f9 settentrionale della regione Valle d'Aosta ed il primo per percentuale di territorio montuoso: si sviluppa tra la quota di 1490 (villaggio di Places) e la quota di 4171 della Dent d'H\u00e9rens, dislivello che garantisce un'elevata biodiversit\u00e0 per la presenza di ambienti eterogenei. Grazie a questa peculiarit\u00e0 \u00e8 anche il comune valdostano con maggiore percentuale di superficie ghiacciata (il 15%) garantita da ben 20 ghiacciai.\nOccupa il territorio dell'alta Valpelline (val di Bionaz) solcato dal torrente Buthier.\nSul territorio comunale si trova uno dei laghi artificiali pi\u00f9 importanti di tutta la Valle d'Aosta, il lago di Place-Moulin, lungo 678 m: la diga che lo forma \u00e8 alta 155 m di altezza.\nClima.\nIn inverno le temperature sono particolarmente rigide. La Valpelline \u00e8 conosciuta localmente come \"Combe Froide\" (in patois, \"Coumba freida\"), cio\u00e8 la \"valle fredda\", per via del suo clima particolarmente rigido.\nStoria.\nLa data della fondazione della localit\u00e0 \u00e8 ignota. Le prime fonti che ne attestano l'esistenza risalgono al periodo dell'Alto Medioevo, in cui era certamente abitata. Nel 1227, due persone dichiarano di avere affittato un terreno di propriet\u00e0 del vescovo.\nSimboli.\nLo stemma del comune si descrive come segue:\nMonumenti e luoghi d'interesse.\nL'architettura alpina \u00e8 rappresentata dai numerosi edifici in pietra e legno, come i rascard, gli antichi forni frazionali e \"La B\u00e2tise\", antico edificio restaurato e oggi sala polivalente.\nIn localit\u00e0 Plan-de-Veyne sorge la chiesa parrocchiale di Santa Margherita.\nTra le opere dei vari scultori locali si possono ammirare quelle di Ettore Bionaz, esposte lungo la strada e fruibili a tutti, scolpite nelle cavit\u00e0 degli alberi.\nAree naturali.\nI luoghi naturali pi\u00f9 caratteristici di Bionaz, come il dirupo chiamato \"salto della sposa\", la marmitta del gigante e la grotta chiamata \"borna de la faye\", hanno alimentato nei secoli alcune leggende.\nNumerosi i laghetti alpini, alimentati dai ghiacciai delle montagne circostanti.\nCitiamo inoltre:\nCultura.\nBiblioteche.\nLa biblioteca comunale ha sede in localit\u00e0 Plan-de-Veyne, nell'edificio che ospita anche il municipio.\nCucina.\nCome nelle altre localit\u00e0 della Valpelline, \u00e8 tipica la \"seupa \u00e0 la vapelenentse\". Tra i prodotti tipici della tradizione valdostana anche il pane nero e la fontina, in particolare quest'ultima \u00e8 stata premiata con il primo e il secondo posto al \"Concorso Nazionale dei formaggi - categoria a latte crudo\" nel 2001.\nSociet\u00e0.\nTradizioni e folclore.\nLe feste sono legate alla vita agreste: l\"inarpa\" e la \"d\u00e9sarpa\", ossia la salita e la discesa dagli alpeggi delle mandrie (la transumanza), a maggio e a settembre, sono momenti celebrati con feste rituali. In inverno, si festeggia ancora la cottura del pane nero di farina di segale, una volta fatta una volta all'anno nei tipici forni di villaggio.\nCarnevale della \"Combe Froide\".\nA carnevale, di grande interesse la sfilata delle \"Landzette\", le maschere tradizionali della \"Combe Froide\". Tali maschere sono ispirate alla divisa delle truppe napoleoniche, che seminarono il terrore al loro passaggio nel maggio del 1800. Per esorcizzare questo evento, la popolazione della \"Combe Froide\", la zona della Valpelline e della Valle del Gran San Bernardo, ha elaborato nei secoli una coloratissima parodia delle divise militari dell'epoca, e il giorno del carnevale percorrono tutti i comuni delle due vallate in maniera estremamente chiassosa e festosa.\nEconomia.\nIl comune \u00e8 a vocazione agricola. Importante la tradizione artigianale della scultura e della lavorazione del legno.\nIl bacino ritenuto dalla diga di Place-Moulin sul Buthier, una delle pi\u00f9 grandi d'Europa, alimenta la centrale idroelettrica di Valpelline insieme ai bacini di By a Ollomont.\nLa miniera di rame, oggi abbandonata, \u00e8 stata coltivata soprattutto nel XX secolo ma probabilmente venne sfruttata gi\u00e0 nei secoli precedenti.\nIl turismo \u00e8 minore rispetto ad altre localit\u00e0 della Valle d'Aosta, legato alle attivit\u00e0 sportive e all'escursionismo in montagna. La struttura denominata \"La B\u00e2tise\", rinnovata, accoglie un ostello della giovent\u00f9. Gi\u00e0 nel 1877 l'Abb\u00e9 Gorret e il barone Bich constatavano una rudimentale forma di accoglienza turistica a Bionaz da parte del curato, che vi teneva un paio di letti, e del loro ospite a Prarayer, che vantava progetti di migliorie agli alloggi per turisti un tempo di propriet\u00e0 dei Gesuiti.\nAmministrazione.\nFa parte dell'Unit\u00e9 des Communes vald\u00f4taines Grand-Combin.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nSul territorio comunale si pratica l'alpinismo, lo scialpinismo e lo sci di fondo. Sono presenti tre palestre di roccia, sentieri attrezzati per le ciaspole e percorsi per la mountain bike. Si pu\u00f2 praticare l'arrampicata sulle cascate di ghiaccio. Alcune escursioni someggiate, con tappa a Bionaz, sono organizzate lungo la Valpelline.\nNei pressi del lago Lexert \u00e8 presente una pista attrezzata per il biathlon, con poligono di tiro e pista da fondo.\nSul lago Lexert, sul lago di Place Moulin e sul Buthier \u00e8 inoltre possibile praticare la pesca.\nIn questo comune si gioca a rebatta, caratteristico sport tradizionale valdostano.\nRifugi.\nPer facilitare l'ascesa alle vette e l'escursionismo d'alta quota nel territorio comunale sorgono le seguenti strutture alpine:"}
{"id": "34763", "revid": "580", "url": "https://it.wikipedia.org/wiki?curid=34763", "title": "Brissogne", "text": "Brissogne (pron. fr. : ) \u00e8 un comune italiano sparso di 943 abitanti della Valle d'Aosta.\nGeografia fisica.\nTerritorio.\nSulle sponde del lago Les Laures (\"Lac d'en bas des Laures\") si trova il bivacco Ernesto M\u00e9nabreaz.\nClima.\nIl clima di Brissogne \u00e8 fortemente influenzato dalla sua posizione all'interno della valle. Trovandosi all'envers, il comune si caratterizza per la quasi totale assenza del sole nel corso dei mesi invernali. Di conseguenza questa stagione \u00e8 fredda e generalmente nevosa. Nonostante ci\u00f2, alcune giornate possono essere particolarmente miti a causa del favonio. Le estati sono generalmente calde, ma ventilate. Le precipitazioni, come nel resto della valle centrale, non sono molto abbondanti e sono concentrate in primavera e autunno.\nCultura.\nIn localit\u00e0 P\u00e2cou 3 ha sede la biblioteca comunale.\nEconomia.\nL'economia di Brissogne \u00e8 fortemente influenzata dalla presenza della vicina Aosta, configurandosi come ancillare a quella della citt\u00e0. Sul territorio comunale sono presenti la casa circondariale di Aosta, in localit\u00e0 \"Les \u00celes\", e la discarica regionale, in localit\u00e0 \"L'\u00cele blonde\". Entrambi i toponimi si riferiscono alle caratteristiche alluvionali della parte bassa del comune di Brissogne. Secondo Joseph-Marie Henry, infatti, il toponimo \"\u00eele\" (francese per \"isola\") deriva dal latino \"insula\" ed \u00e8 largamente attestato in Valle d'Aosta, sia nella forma in patois \"Lillaz\", che in francese. A differenza del senso proprio in italiano o francese, \"ila\" o \"lila\" (con contrazione dell'articolo determinativo, come per la citt\u00e0 di Lille) non indica un'isola, bens\u00ec un terreno situato in riva a un torrente e soggetto quindi per sua natura a frequenti inondazioni o erosioni d'acqua.\nAmministrazione.\nFa parte dell'Unit\u00e9 des Communes vald\u00f4taines Mont-\u00c9milius.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca sia a palet che a tsan, caratteristici sport tradizionali valdostani. La sezione locale di tsan \u00e8 detta \"Brisma\" e rappresenta i comuni di Brissogne e Saint-Marcel."}
{"id": "34764", "revid": "1714743", "url": "https://it.wikipedia.org/wiki?curid=34764", "title": "Svjatoslav II di Kiev", "text": "Biografia.\nInsieme con i fratelli il Principe Vsevolod e il Gran Principe Izjaslav egli form\u00f2 un triumvirato che govern\u00f2 la Rus' di Kiev dal 1054 al 1072.\nNel 1067 Svjatoslav ed i suoi fratelli sconfissero Vseslav, principe di Polock in una battaglia combattuta sul fiume Nemiga e lo presero prigioniero. L'anno seguente i fratelli furono sconfitti dai Cumani sul fiume Alta. Poco dopo Svjatoslav sconfisse i Cumani vicino alla citt\u00e0 di Snovsk, pur disponendo solamente di una piccola forza militare. Questo fatto aument\u00f2 enormemente il suo prestigio nella Rus'.\nInsieme ai suoi fratelli fu autore di parte del primo codice di leggi redatto in Russia: la Russkaja Pravda.\nNel 1073, con l'aiuto del fratello Vsevolod, Svjatoslav detronizz\u00f2 e rimpiazz\u00f2 il proprio fratello maggiore Izjaslav, Gran Principe di Kiev.\nTra il 1073 ed il 1076 venne scritta, su indicazione di Svjatoslav, l'opera chiamata \"Iborniki Svjatoslava\", una raccolta di testi grammatici, logici, poetici, ecclesiastici scritta in antico russo.\nMatrimonio e figli.\nSpos\u00f2 Oda di Stade, figlia di Lotario Udo I della marca del Nord, margravio della Nordmark e conte di Stade."}
{"id": "34765", "revid": "580", "url": "https://it.wikipedia.org/wiki?curid=34765", "title": "Challand-Saint-Anselme", "text": "Challand-Saint-Anselme (fr. : - \"Tchallan dam\u00f3n\" in patois valdostano, \"z'uabra Tschallanh\" nella variante walser \"T\u00f6itschu\") \u00e8 un comune italiano di 744 abitanti della Valle d'Aosta. Si trova in Val d'Ayas.\nGeografia fisica.\nTerritorio.\nIl comune si trova nella Val d'Ayas tra il comune di Challand-Saint-Victor a valle e quello di Brusson a monte. Confina a est con il comune di Issime e ad ovest con quello di Emar\u00e8se.\nStoria.\nIl territorio comunale di Challand-Saint-Anselme costitu\u00ec una parte importante del grande e ricco feudo che nel Medioevo dette il nome alla nobile famiglia dei visconti di Aosta, divenuti Signori e poi Conti di Challant il 15 agosto 1424.\nLa parrocchia fu eretta dal vescovo di Aosta Pierre-Fran\u00e7ois de Sales il 6 giugno 1746, ponendola sotto la diretta giurisdizione dell'autorit\u00e0 diocesana. Si scelse come santo patrono Anselmo d'Aosta, detto anche \"di Canterbury\", la cui festa ricorre il 21 di aprile.\nIl Comune fu eretto in istituzione autonoma verso la fine del Settecento, ma fin dal 1754 il Consiglio della comunit\u00e0 ottenne di reggersi autonomamente, separato con regie patenti da quello contermine di Saint-Victor.\nNel 1928, con Regio Decreto n.1088 del 26 aprile 1928, entrato in vigore il 31 maggio seguente, il governo fascista unific\u00f2 i due comuni di Challant-Saint-Anselme e Challant-Saint-Victor in un'unica entit\u00e0 comunale, denominata Challant, con capoluogo Ville, sede comunale nel municipio dell'ex comune di Challand-Saint-Victor, creando grande malcontento nella popolazione. Nel 1939, in ossequio alla parossistica italianizzazione dei top\u00f2nimi, il nome viene mutato d'autorit\u00e0, come per 32 altri comuni valdostani, in \"Villa Sant'Anselmo\".\nCon la caduta del fascismo, l'avvento della Resistenza e della Liberazione, si giunse al primo decreto di autonomia della Valle d'Aosta\nIl decreto entr\u00f2 in vigore il 1\u00ba gennaio 1946. Cos\u00ec il Comune ancora riunito, riprese la denominazione di \"Challant\".\nCon Decreto del Presidente del Consiglio della Valle d'Aosta n.9469/I del 12 settembre 1946, entrato in vigore dal 20 settembre successivo, vennero ricostituiti a tutti gli effetti i due comuni di Challant-Saint-Anselme e Challant-Saint-Victor.\nL'attuale denominazione (con la \"d\" finale) \u00e8 stata decisa con legge regionale 9 dicembre 1976 n. 61, sulla base della pi\u00f9 antica e pi\u00f9 frequente graf\u00eca.\nOccorre precisare che i due toponimi \"Challant\" et \"Challand\" sono omofoni secondo le regole di pronuncia della lingua francese.\nEconomia.\nLe attivit\u00e0 prevalenti sono l'artigianato edile, la falegnameria, il turismo, l'agricoltura e l'allevamento. Importante \u00e8 la lavorazione del legno finalizzata alla realizzazione di vari oggetti, tra i quali gli zoccoli tipici denominati sabot.\nAmministrazione.\nFa parte dell'Unit\u00e9 des Communes vald\u00f4taines \u00c9van\u00e7on.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nA Challand-Saint-Anselme si pratica lo sport tradizionale valdostano detto tsan."}
{"id": "34766", "revid": "580", "url": "https://it.wikipedia.org/wiki?curid=34766", "title": "Challand-Saint-Victor", "text": "Challand-Saint-Victor (fr. : - \"Tchallan\" in patois valdostano, \"z'undra Tschallanh\" nella variante walser \"T\u00f6itschu\") \u00e8 un comune italiano di 550 abitanti della Valle d'Aosta. Si trova in Val d'Ayas.\nGeografia fisica.\nTerritorio.\nChalland-Saint-Victor \u00e8 il primo comune che si incontra risalendo la Val d'Ayas a partire da Verr\u00e8s.\nStoria.\nLa zona era abitata fin dalla preistoria, come testimonia la presenza di un dolmen presso il col d'Arlaz, a 1029 m s.l.m., che collega la bassa val d'Ayas alla valle centrale nel comune di Montjovet.\nEt\u00e0 moderna.\nIl 26 giugno 1928, col regio decreto n. 1088, il comune era stato unito a quello di Challand-Saint-Anselme, sotto il nome unico di \"Challant\", in seguito italianizzato in \"Villa Sant'Anselmo\" (\"Ville\" \u00e8 il nome del capoluogo di Challand-Saint-Victor, mentre Sant'Anselmo \u00e8 il santo patrono della parrocchia del comune di Challand-Saint-Anselme); il 12 settembre 1946, col decreto n. 9469 del Presidente del Consiglio della Valle, l'illustre storico Federico Chabod, il comune \u00e8 stato nuovamente ricostituito con il nome di \"Challant-Saint-Victor\" (con la \"t\" finale).\nL'attuale denominazione (con la \"d\" finale) \u00e8 del 1976.\nOccorre precisare che i due toponimi \"Challant\" et \"Challand\" sono omofoni secondo le regole di pronuncia della lingua francese.\nMonumenti e luoghi d'interesse.\nArchitetture religiose.\nLa chiesa parrocchiale, che conserva al proprio interno un crocefisso del XV secolo.\nAree naturali.\nIl territorio comunale \u00e8 percorso da interessanti sentieri naturalistici: il comune \u00e8 attraversato dal torrente Evan\u00e7on, che forma una cascata spettacolare presso Isollaz, la cascata di Isollaz (pron. \"Is\u00f2lla\").\nUna seconda cascata, chiamata \"cascata di Orbeillaz\", si trova lungo il percorso naturalistico del Ru d'Arlaz, al confine con Challand-Saint-Anselme, percorrendo il quale si arriva ad un curioso monolite naturale detto \"Flambeau d'Arlaz\".\nSul territorio \u00e8 presente una delle pi\u00f9 importanti aree protette valdostane, la Riserva naturale Lago di Villa (in francese, \"R\u00e9serve naturelle du lac de Ville\"), unico luogo in Valle d'Aosta in cui \u00e8 presente la Ninfea ed \u00e8 stato riconosciuto in data 20 dicembre 2012 \"Meraviglia Italiana\".\nLe \"Brenghe de Builey\" (\"Bringues de Builey\") sono un monumento naturale riconosciuto con legge regionale e Formazioni Boschive di Protezione, nella frazione omonima.\nEconomia.\nCome in molti comuni valdostani anche nel comune di Challand-Saint-Victor si produce energia idroelettrica. La Centrale idroelettrica di Isollaz, in gestione alla CVA, sfrutta le acque dei torrenti Evan\u00e7on, Lavasey e Graine.\nImportante \u00e8 la lavorazione del legno finalizzata alla realizzazione di vari oggetti, tra i quali gli zoccoli tipici denominati sabot.\nAmministrazione.\nFa parte della Comunit\u00e0 Montana Evan\u00e7on.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nSul col d'Arlaz \u00e8 presente un campo per giocare a tzan e rebatta, caratteristici sport tradizionale valdostano.\nIn particolare, in questo comune \u00e8 presente una sezione di tsan."}
{"id": "34767", "revid": "125493766", "url": "https://it.wikipedia.org/wiki?curid=34767", "title": "Comunit\u00e0 montana dell'Appennino Modena Est", "text": "La Comunit\u00e0 montana dell'Appennino Modena Est era un'istituzione in provincia di Modena, costituita dai comuni di:\nIl territorio copriva la fascia appenninica della provincia di Modena nella sua sezione orientale che costituisce in pratica il bacino del fiume Panaro al confine con la provincia di Bologna.\nScioglimento della comunit\u00e0 montana.\nNel 2008 \u00e8 stata emessa una delibera dalla Regione Emilia-Romagna che propone lo scioglimento della comunit\u00e0 montana e una riorganizzazione territoriale come segue:\nDopo lo scioglimento della comunit\u00e0 montana i comuni di Zocca, Marano sul Panaro e Guiglia sono stati incorporati nell'Unione Terre dei Castelli; invece Montese \u00e8 stata incorporata nella Comunit\u00e0 montana del Frignano."}
{"id": "34768", "revid": "171091", "url": "https://it.wikipedia.org/wiki?curid=34768", "title": "Chambave", "text": "Chambave (pron. fr. : \n- \"Tsambava\" in patois valdostano, \"Tschambuvu\" in walser) \u00e8 un comune italiano di 885 abitanti della Valle d'Aosta.\nGeografia fisica.\nTerritorio.\nIl comune si trova nella valle centrale della Dora Baltea, a circa 18\u00a0chilometri ad est da Aosta e circa 7\u00a0chilometri ad ovest di Saint-Vincent.\nIl territorio comunale si estende sia sulla sinistra orografica della Dora Baltea (Adret), che alla sua destra orografica (Envers).\nAll'adret, si sviluppa all'incirca fino a 800 metri sul livello del mare. Il col Saint-Pantal\u00e9on collega Chambave con Torgnon.\nBuona parte del territorio \u00e8 occupato dalle vigne che producono alcuni tra i pi\u00f9 rinomati vini valdostani.\nAll'envers, arriva fino ai 3006 metri, la cima del Mont Avic. Fino agli 800/900 metri s.l.m., il territorio \u00e8 costituito da prati e boschi di castagni, sopra questa quota si trovano boschi di conifere (soprattutto larici e pino rosso).\nStoria.\nGrazie alla sua posizione, lungo la via delle Gallie, strada romana consolare fatta costruire da Augusto per collegare la Pianura Padana con la Gallia, e al suo ruolo di sede della Signoria di Cly, Chambave fu in passato un importante polo commerciale, e ospit\u00f2 molte fiere e mercati importanti.\nA partire dal Trecento, Chambave cominci\u00f2 a diventare famosa per la sua attivit\u00e0 vinicola, in particolare del Muscat de Chambave.\nIn epoca fascista, il comune incluse quelli di Verrayes e di Saint-Denis, e il toponimo viene italianizzato in \"Ciambave\" dal 1939 al 1945.\nEconomia.\nLa tradizione vinicola di Chambave, gi\u00e0 citata in documenti risalenti al XIV secolo, ruota oggi attorno alla cooperativa La Crotta di v\u00e9gneron (dal patois valdostano, \"La Cava dei vignaioli\"), creata nel 1980, che dispone di impianti per la vinificazione tra i pi\u00f9 avanzati.\nTappa fondamentale della \"Route des vins\", l'itinerario enologico valdostano, nel 2001 Chambave \u00e8 entrato a fare parte dell'associazione nazionale \"Citt\u00e0 del Vino\".\nI vigneti di Chambave producono oggi diversi vini di alta qualit\u00e0, tra i pi\u00f9 rinomati figurano il Muscat de Chambave, il Gamay, il Pinot Noir e il Passito di Chambave.\nAmministrazione.\nFa parte dell'Unit\u00e9 des Communes vald\u00f4taines Mont-Cervin.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca sia a palet che a tsan, caratteristici sport tradizionali valdostani. In particolari occasioni si gioca anche all'antico gioco della rouletta."}
{"id": "34770", "revid": "1437331", "url": "https://it.wikipedia.org/wiki?curid=34770", "title": "Chamois", "text": "Chamois (pronuncia fr. - \"Tsamou\u00e9\" in patois valdostano) \u00e8 un comune italiano sparso di abitanti della Valtournenche, valle laterale della Valle d'Aosta.\nToponimia.\nIl toponimo \"Chamois\" corrisponde alla parola francese \"chamois\", che indica il camoscio.\nIn epoca fascista, il toponimo fu italianizzato in \"Camosio\", dal 1939 al 1946.\nGeografia fisica.\nIl territorio di Chamois si trova nella media Valtournenche. Esso comprende quasi tutta la valle del torrente omonimo e del \"Saverou\" (o \"Soverou\"), tributari del torrente Marmore, e l'altopiano del \"R\u00fb de la Cleyva-Bella\". Le vette delle montagne comprese nel suo territorio superano i 2.500 metri, e il punto pi\u00f9 alto del comune \u00e8 Becca Trecare (3.033 m). Chamois confina a nord con il comune di Valtournenche, a ovest con quello di Antey-Saint-Andr\u00e9, a sud con quello de La Magdeleine e a est con quello di Ayas.\nClima.\nData la quota, Chamois ha un clima tipicamente alpino. Gli inverni sono freddi e le precipitazioni sono esclusivamente nevose. L'esposizione a sud contribuisce a mitigarne leggermente le giornate invernali. Le estati sono fresche e con frequenti episodi temporaleschi.\nStoria.\nNon ci sono prove che l'area di Chamois fosse abitata in epoca romana o preromana. Si ritiene che i primi coloni si siano insediati nella zona intorno al basso Medioevo, quando la progressiva espansione demografica che segu\u00ec l'anno Mille provoc\u00f2 il dissodamento e il popolamento di ampie aree, prima disabilitate o sfruttate soltanto stagionalmente per la transumanza.\nSociet\u00e0.\nEvoluzione demografica.\nIl 13,22% della popolazione parla come lingua madre il patois valdostano, il 3,29% di madrelingua piemontese mentre la percentuale rimanente \u00e8 costituita dai madrelingua italiana.\nCultura.\nBiblioteche.\nAl villaggio di Corgnolaz n\u00ba 5 \u00e8 presente la biblioteca comunale, che attualmente possiede circa 3000 volumi in lingua italiana e francese. Sono inoltre presenti tre postazioni con connessione ad Internet.\nInfrastrutture e trasporti.\n\u00c8 l'unico comune d'Italia sulla terraferma non raggiungibile in automobile, ma solo a piedi (tramite la mulattiera \"les Seingles\" da Buisson), in bicicletta (lungo la strada poderale da La Magdeleine), in funivia con partenza da Buisson, oppure con piccoli aeroplani. La circolazione dei fuoristrada \u00e8 vietata sul territorio comunale.\nPer questa sua caratteristica e per la sua particolare attenzione a favorire un turismo a mobilit\u00e0 dolce, \u00e8 inserito nel consorzio delle Perle delle Alpi.\nEconomia.\nTurismo.\nUna delle risorse di cui Chamois gode \u00e8 il turismo, soprattutto invernale, che impiega circa la met\u00e0 della popolazione attualmente residente. Ci sono infatti alcuni impianti di risalita che permettono di sciare in inverno su circa 14 chilometri di piste, e d'estate di fare molte passeggiate.\nImpianti di risalita.\nAlla stagione 2010-2011, escluse la funivia e la teleferica che raggiungono il paese, gli impianti di risalita sono:\nArtigianato.\nImportante e tipica \u00e8 la lavorazione del legno finalizzata alla realizzazione di vari oggetti, quali statuine, sabot e cesti in legno di nocciolo.\nAmministrazione.\nFa parte dell'unit\u00e9 des Communes vald\u00f4taines Mont-Cervin.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34771", "revid": "580", "url": "https://it.wikipedia.org/wiki?curid=34771", "title": "Champdepraz", "text": "Champdepraz (pron. fr. : , \"Tsandepr\u00e0\" in patois valdostano) \u00e8 un comune italiano di 706 abitanti della Valle d'Aosta.\nToponomastica.\nIl toponimo \u00e8 composto dalle parole francesi \u201cChamp\u201d (= campo) e \u201cde\u201d (= di), e dal patois valdostano \u201cpra\u201d, cio\u00e8 \u201cprato\u201d.\nSecondo la pronuncia del patois valdostano, il nome \"Champdepraz\" va pronunciato omettendo la \"\"z\" finale, quindi \"Sciand\u00f6pr\u00e0\"\", come per molti altri toponimi e cognomi valdostani e delle regioni limitrofe (la Savoia, l'Alta Savoia e il Vallese).\nQuesta particolarit\u00e0, che si discosta dalle regole di pronuncia della lingua francese standard, risale a uno svolazzo che i redattori dei registri del regno di Piemonte-Sardegna erano soliti aggiungere alla fine dei toponimi o dei nomi da pronunciare come dei parossitoni, cio\u00e8 con l'accento sulla penultima sillaba, molto diffuso in francoprovenzale. Occorre precisare che in questo caso si tratta tuttavia di una parola tronca, ma la 'z' non si pronuncia. In seguito, questo piccolo segno \u00e8 stato assimilato a una zeta, e spesso viene erroneamente pronunciato, sia dagli italofoni che dai francofoni.\nGeografia fisica.\nTerritorio.\nSi trova all'inizio della valle omonima.\nMonumenti e luoghi d'interesse.\nNei villaggi si incontrano vari edifici rurali tipici della Bassa Valle; costruiti in pietra e legno, possono essere costituiti di un solo edificio o di pi\u00f9 corpi separati. I loro elementi tipici sono l'abitazione vera e propria, la stalla e il fienile, \"l'htabio\", \"lo pejo\", \"lo payi\". Altre costruzioni tipiche sono la \"grisse\" per l'essicazione delle castagne, il granaio detto \"reucard\" (o \"rascard\") e il deposito per i covoni detto \"lo dzerbi\". Quattro forni per la cottura tradizionale del pane sono conservati nelle frazioni Capiron, Covarey, Vi\u00e9ring e Veulla.\nIn localit\u00e0 H\u00e9rin (pron. \"Er\u00e8n\") si possono ammirare i resti della miniera di calcopirite sfruttata fin dal Settecento per ricavarne il rame e decaduta anche a seguito della disputa sulla gestione tra la famiglia Challant e la famiglia Perrone\nIn localit\u00e0 Chevr\u00e8re, nel 2014 \u00e8 stato inaugurato il parco faunistico \"Chevr\u00e8re Mont-Avic\" di circa due ettari.\nNel giardino della Villa Binel, in frazione Vi\u00e9ring, si trova un albero monumentale : la sequoia gigante (\"Sequoiadendron giganteum\") di Champdepraz \u00e8 uno dei due esemplari presenti in Valle d'Aosta, l'altro si trova nel parco pubblico del Castello Baron Gamba di Ch\u00e2tillon.\nVi\u00e9ring era inoltre uno dei nuclei pi\u00f9 ferventi delle comunit\u00e0 valdesi in Valle d'Aosta, che si erano radicate dopo la promulgazione della legge di tolleranza religiosa del 1848. Ora la comunit\u00e0 valdese della frazione, per vari motivi tra i quali l\u2019emigrazione, \u00e8 scomparsa, ma esistono ancora vari edifici, come la Casa Valdese, che continuano a testimoniarne la presenza.\nCultura.\nChampdepraz, comune di cultura e lingua francoprovenzale, fu in passato interessata da un flusso migratorio walser, prova ne \u00e8 il villaggio di \"Gettaz-des-Allemands\".\nBiblioteche.\nIn frazione La Fabrique 165/bis ha sede la biblioteca comunale.\nEconomia.\nCome in molti comuni valdostani anche nel comune di Champdepraz si produce energia idroelettrica. La centrale idroelettrica di Champdepraz, in gestione alla CVA, sfrutta le acque dei torrenti Chalamy e Chevr\u00e8re, alimentati dai bacini naturali di alcuni laghetti alpini del Parco del Mont Avic (Gran Lago (o \"Grand Lac\" in francese, il lago pi\u00f9 esteso della Valle d'Aosta), il Lac Cornu, il Lac Noir e il Lac Blanc).\nAmministrazione.\nFa parte dell'Unit\u00e9 des Communes vald\u00f4taines \u00c9van\u00e7on.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca a palet, caratteristico sport tradizionale valdostano."}
{"id": "34772", "revid": "580", "url": "https://it.wikipedia.org/wiki?curid=34772", "title": "Champorcher", "text": "Champorcher (pronuncia fr. - \"Tsampourts\u00e9\" in patois valdostano, \"Tsampourts\u00e9i\" nell'uso locale) \u00e8 un comune italiano sparso di 390 abitanti della Valle d'Aosta.\nGeografia fisica.\nTerritorio.\n\u00c8 posizionato alla testata della valle omonima, di cui \u00e8 il comune principale. \u00c8 bagnato dalle acque del torrente Ayasse.\nOrigine del nome.\nSecondo la tradizione religiosa locale, il toponimo deriverebbe da un leggendario san Porzio o Porciero (\"Porcier\" in francese), soldato della Legione Tebea, che, scampato al massacro, si sarebbe recato nella valle di Champorcher a predicare il Vangelo. Il toponimo \"Champorcher\" significherebbe allora \"Campo di Porcier\".\nIl toponimo fu italianizzato in \"Campo Laris\" durante il fascismo dal 1939 al 1945.\nCultura.\nIn frazione Ch\u00e2teau ha sede la biblioteca comunale.\nIn localit\u00e0 Chardonney \u00e8 presente l'Ecomuseo della canapa con la mostra permanente sulla lavorazione della canapa.\nEconomia.\nArtigianato.\nPer quanto riguarda l'artigianato, importante \u00e8 la lavorazione del legno finalizzata alla realizzazione di vari oggetti, tra i quali collari per il bestiame.\nEventi.\nIl 5 agosto di ogni anno si effettua il pellegrinaggio al santuario della Madonna delle Nevi (in francese, \"Sanctuaire Notre-Dame-des-Neiges\"), vicino al lago Mis\u00e9rin.\nAmministrazione.\nFa parte dell'Unit\u00e9 des Communes vald\u00f4taines Mont-Rose.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34773", "revid": "580", "url": "https://it.wikipedia.org/wiki?curid=34773", "title": "Charvensod", "text": "Charvensod (pron. - \"Tsarveunso\u00f9\" in patois valdostano) \u00e8 un comune italiano di abitanti della Valle d'Aosta.\nGeografia fisica.\nTerritorio.\nIl comune di Charvensod si trova a sud di Aosta, e comprende la parte meridionale della \"plaine\". \u00c8 posizionato all\"'envers\" (ovvero dalla parte della valle esposta a nord). Confina con i comuni di Aosta a Nord, Gressan a Ovest, Cogne a Sud e Pollein a Est.\nClima.\nIl clima \u00e8 soleggiato e caldo in estate. Durante l'inverno invece essendo il territorio del comune situato sulla destra orografica della Dora Baltea gode di pochissima insolazione e quindi le temperature sono quasi sempre al di sotto dello zero. Le precipitazioni pi\u00f9 intense si hanno in primavera e autunno, in estate sono brevi e di tipo temporalesco, mentre in inverno sono quasi sempre nevose.\nToponomastica.\nIl toponimo latino \u00e8 \"Carvantium\" (anticamente \"Fundus Calvetianus\").\nCultura.\nIn Loc. Capoluogo \u00e8 presente una biblioteca comunale.\nGeografia antropica.\n\u00c8 composto da due agglomerati principali: il capoluogo (chef-lieu), che si trova a 2 kilometri da Aosta, e l'agglomerazione formata dai villaggi di Pont-Suaz, Plan-F\u00e9linaz e F\u00e9linaz, che si trovano lungo la sponda destra della Dora Baltea.\nAmministrazione.\nFa parte dell'Unit\u00e9 des Communes vald\u00f4taines Mont-\u00c9milius.\nDi seguito \u00e8 presentata una tabella relativa alle amministrazioni che si sono succedute in questo comune.\nRiconoscimenti.\nNel 2014 ha ottenuto le certificazioni \"Sistema Qualit\u00e0 ISO 9001\" e \"Sistema Ambientale 14001\". Pu\u00f2 vantare ora anche la certificazione UNI EN ISO 50001:2011 Sistema Energia. \u00c8 il primo Comune della Valle d'Aosta a raggiungere questo obiettivo ed uno dei cinque attualmente certificati in tutta Italia.\nL'Amministrazione comunale ha cos\u00ec raggiunto l'obiettivo delle \"zero emissioni\" e del \"100% di rispetto dell'ambiente\".\nSport.\nIn questo comune si gioca a fiolet e a rebatta, caratteristici sport tradizionali valdostani.\nSecondo una monografia del 1992, i giochi erano geograficamente ben ripartiti: il fiolet era diffuso nel capoluogo, la rebatta a Pont-Suaz e Ampaillan, mentre lo tsan era diffuso a F\u00e9linaz.\nLa squadra di calcio del comune \u00e8 il \"Vall\u00e9e d'Aoste Charvensod\", che milita nel campionato di Promozione Piemonte-Valle d'Aosta."}
{"id": "34774", "revid": "123322531", "url": "https://it.wikipedia.org/wiki?curid=34774", "title": "Ch\u00e2tillon (Italia)", "text": "Ch\u00e2tillon (pron. fr. : , \"Tsat\u00e9y\u00f3n\" in patois valdostano, \"G\u00e9schtullju\" nella variante walser \"T\u00f6itschu\") \u00e8 un comune italiano di abitanti della Valle d'Aosta. \u00c8 il terzo comune pi\u00f9 popolato della regione dopo il capoluogo e Sarre.\nGeografia fisica.\nTerritorio.\nIl territorio di Ch\u00e2tillon \u00e8 situato nella valle centrale della Dora Baltea, tra la Dora e il torrente Marmore, all'ingresso della Valtournenche. La cittadina, situata in una conca, \u00e8 sovrastata a nord dal Monte Zerbion e a sud dal \"Mont Barbeston\" e dalla \"Cime Noire\".\nStoria.\nIl ritrovamento presso la stazione ferroviaria di Ch\u00e2tillon di frammenti di ceramica ha indotto a pensare che questo luogo sia abitato dai tempi della preistoria. In frazione l\u00e0 Tour si trova inoltre un tumulo protostorico.\nIl toponimo latino \u00e8 \"Castellum\".\nIl ponte sul torrente Marmore risale invece all'epoca romana, cos\u00ec come le epigrafi sul muro della scalinata verso la chiesa. Si pensa infatti che dove sorge odiernamente la chiesa, nel i-ii secolo A.C. vi fosse un tempio dedicato all\u2019imperatore Augusto (come si legge sulle lastre marmoree).\nNel 1600 un membro dell\u2019influente famiglia di notai votorn\u00e9ns, Pantal\u00e9on Bich, basandosi sulle testimonianze degli anziani del paese, fece questa descrizione ricostruttiva del \"Pons Marmoreus\" (): \u201cNel corso del Medioevo, questo monumento si mostrava degno della munificenza romana. Era costruito in tufo e rivestito di lastre di marmo bianco. Sopra l\u2019arcata vi era un portico con cinque archi e un ambiente superiore con un tetto che copriva completamente il ponte\u201d. Il ponte odierno, dedicato alla Madonna delle Grazie (fr. \"Notre-Dame de Gr\u00e2ce\"), \u00e8 stato costruito nel XVIII\u00ba secolo sui resti del pi\u00f9 antico, del quale dopo il passaggio dell\u2019esercito francese rimaneva ormai poco pi\u00f9 che un\u2019arcata.\nDa Ch\u00e2tillon, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\n (ora non pi\u00f9 esistente)\nIl toponimo della localit\u00e0 \"Champ des Sarrasins\" (\u201cCampo dei Saraceni\u201d, in francese) lascia intendere che dell'alto medioevo i Saraceni compissero scorribande nella zona. Effettivamente i mori erano scesi dalla Borgogna ed avevano conquistato il Vallese, cosa che fa ritenere possibile il loro controllo sul colle del Gran San Bernardo. Inoltre, in particolare nella Combe Froide, si possono trovare tozze torri precedenti all\u2019anno Mille, come la \"Tornalla\" a Oyace, che secondo alcuni studiosi vennero costruite dai feudatari locali per proteggere i loro feudi da incursioni saracene. Nonostante queste ipotesi e numerosi toponimi che riportano la presenza saracena in Valle, nel patois valdostano non vi \u00e8 neanche un termine di derivazione araba, e finora non sono mai stati rinvenuti utensili o monili di fattura moresca. Probabilmente il nome della localit\u00e0, situata sotto al castello baron Gamba, si deve ad una qualche leggenda.\nIl feudo di Ch\u00e2tillon fu acquisito dagli Challant nel 1252, e per loro volont\u00e0 vi furono costruiti due castelli: il primo, oggi propriet\u00e0 dei conti Passerin d'Entr\u00e8ves, verso la met\u00e0 del XIII secolo (sulle fondamenta di un altro maniero precedente, costruito nell\u2019anno Mille dalla famiglia estinta dei De Castellio o Castellione), mentre il secondo, quello di Ussel, nel 1350. Un terzo castello, appartenuto al baron Gamba, con i suoi giardini, venne costruito nel 1901.\nIl borgo di Chatillon poteva definirsi una \u201cville\u201d perch\u00e9, come scritto nel Coutumier, le leggi che regolavano il ducato aostano dal \u2018500 fino a fine \u2018700, era cinta da mura. Le porte per accedere al borgo erano quattro in totale una delle quali, la Porta Marmorea (perch\u00e9 collocata lungo la strada del ponte romano) era propriet\u00e0 privata del Conte di Challant. Di questa antica porta rimane oggi solo la denominazione di una viuzza, \u201crue Tornafol\u201d, dal termine medievale \u201ctornafolle\u201d, porta girevole.\nNel XV secolo un terribile incendio, divampato nel borgo, port\u00f2 alla quasi totale distruzione dell\u2019antico paese. Le odierne case del centro storico sono infatti databili da un periodo che va dal XVI al XVIII secolo, come si pu\u00f2 dedurre anche dalle date scolpite su finestre o architravi in pietra delle case borghesi.\nIl 16 maggio 1800 si svolse la battaglia di Ch\u00e2tillon, conosciuta anche, in francese, come \"combat de Ch\u00e2tillon\" o \"affaire de Ch\u00e2tillon\", tra l\u2019avanguardia napoleonica e la retroguardia austriaca.\nCh\u00e2tillon \u00e8 stato sede cantonale all'interno dell\"arrondissement d'Aoste\", dal 1802 al 1814.\nLa vocazione di Ch\u00e2tillon come polo industriale cominci\u00f2 a svilupparsi nel XIV secolo (\u201cMagister\u201d Hugonin era uno dei fabbri pi\u00f9 celebri dell\u2019epoca nel Ducato; nella sua bottega di Chameran fuse addirittura alcuni dei primi prototipi di cannone), con lo sfruttamento delle miniere di ferro di Ussel, per poi raggiungere il suo apogeo nel '700 sotto l\u2019impulso della famiglia Bich e, in seguito, dei Gervasone. Oltre all'industria metallurgica, Ch\u00e2tillon gode di un'ottima tradizione legata ai settori tessile (da citare l'impresa \"Soie de Ch\u00e2tillon\", fondata nel 1917, poi rinominata \"Societ\u00e0 Anonima Italiana per le Fibre Tessili Artificiali S.p.A.\", specializzata nella produzione delle tecnofibre) e manifatturiero.\nNei secoli Ch\u00e2tillon ha svolto anche un importante ruolo di polo commerciale, in virt\u00f9 della sua posizione geografica all'ingresso della Valtournenche, conosciuta anche come \"Kr\u00e4merthal\" (dal tedesco, la \"valle dei mercanti\"), per i suoi frequenti rapporti di scambio con il Vallese attraverso il colle del Teodulo. Ch\u00e2tillon si impose come sede di importanti fiere commerciali e del bestiame.\nFino al XIX secolo, il turismo ha svolto un ruolo non secondario, con la presenza di alberghi e locande per gli alpinisti diretti in Valtournenche per tentare l'ascensione al Cervino, ma anche di villeggianti, in virt\u00f9 della vicinanza con Saint-Vincent, celebre luogo di divertimento e di cure termali.\nIl toponimo \u00e8 italianizzato in \"Castiglion Dora\" durante il fascismo dal 1939 al 1946, e incluse il comune di Pontey.\nVia Francigena.\nIl territorio del comune \u00e8 una importante tappa di transito della Via Francigena proveniente da Aosta, Nus e Chambave e successivamente diretta verso Verr\u00e8s.\nIl percorso della Via Francigena coincide in parte con quello dell'antica via delle Gallie.\nCultura.\nScuole.\nA Ch\u00e2tillon si trova la sede di due istituzioni scolastiche paritarie di rilievo a livello regionale:\nBiblioteche.\nLa biblioteca, intitolata all'abb\u00e9 Prosper Duc, si affaccia su via \u00c9mile Chanoux, la via principale del borgo, in quello che era l'edificio di propriet\u00e0 dei nobili Scala e di Charles Bich (1802\u20131881) e successivamente sede della \"Caserma Menabrea\".\nCuriosit\u00e0.\nA Ch\u00e2tillon \u00e8 ambientato il romanzo \"Le catene di Eymerich\" di Valerio Evangelisti.\nGeografia antropica.\nFrazioni.\nAlbard, Bellecombe, Breil-de-Barrel (Petit-Breil), Gros-Breil, Bourg, Brusoncles, Brusoncles-des-Gard (Brusoncles-Dessus), Brusoncles-des-Janin (Brusoncles-Dessous), Barme-des-Antesans, Cret-de-Breil, Grange-de-Barme, Cham\u00e9ran, Champlong, Fours, Ventoux, Garin, Sez-de-Val, La Fournaise, Conoz, La Verdettaz, Murate, Isseuries, Perrianaz, Chardin, Promiod, Bo\u00ebttes, Francou, Arsine, Brenvey, Chancellier, Revard, Bioure, Sal\u00e8re, Var\u00e9, Chenez, Point\u00e9, \u00c9tav\u00e9, Ch\u00e9salet, Toniquet, Assert, Fressoney, Nissod, Travod, Domianaz, Closel, La Tour, Verlex, La Soun\u00e8re, Barmusse, Cr\u00e9tadonaz, Cret-Blanc, Chavod, Merlin, Tour-de-Grange, Sarmasse, Barmafol, Plantin, Perolles, Soleil, Bretton, Saint-Valentin, Sellotaz, Govergnou, Cillod, Panorama, Remela, Neran, Larianaz, Gl\u00e9r\u00e9yaz, La Marca, Cr\u00e9taz, Clo\u00eetres, Plan-Pissin, Tornafol, Saint-Clair, Piou, C\u00e9rouic, \u00c9trop, Pragarin, Sal\u00e9, Les \u00celes, Les P\u00e9rolles, Taxard, Ussel, Ch\u00e2teau-d'Ussel, Biolasse, Perry, Mont Ross, Toule.\nEconomia.\nCome in molti comuni valdostani anche nel comune di Ch\u00e2tillon si produce energia idroelettrica. \nLa centrale idroelettrica di Ch\u00e2tillon sfrutta le acque del torrente Marmore e lo scarico della centrale idroelettrica di Covalou. In localit\u00e0 Saint-Clair, la centrale idroelettrica di Saint-Clair sfrutta le acque della Dora Baltea. Entrambe sono gestite dalla CVA.\nNel 1917, in piena prima guerra mondiale, fu fondata \"Soie de Ch\u00e2tillon\" (in italiano, \"Seta di Ch\u00e2tillon\") pi\u00f9 vicino alle centrali idroelettriche, in epoche in cui il trasporto di energia sulle lunghe distanze era ancora problematico.\nIl procedimento scelto fu quello alla viscosa (poi rayon) che in quel momento era il pi\u00f9 diffuso. La societ\u00e0 ebbe ben presto un largo sviluppo in Piemonte: a Ivrea e a Vercelli si costruirono grandi stabilimenti che dettero occupazione a migliaia di operai. Nelle fasi pi\u00f9 squisitamente tessili di preparazione dei filati (torcitura, binatura, orditura) la manodopera era prevalentemente femminile.\nIl peso della Ch\u00e2tillon nel panorama finanziario and\u00f2 anche oltre la sua importanza industriale e il proprio presidente Furio Cicogna divent\u00f2 presidente della Confindustria dal 1961 al 1966.\nRientr\u00f2, poi nel gruppo Montedison che nel 1981 unific\u00f2 le diverse aziende del settore nella Montefibre, ma dopo pochi anni lo stabilimento di Chatillon fu chiuso.\nImportante e tipica \u00e8 anche la lavorazione del legno finalizzata alla realizzazione di vari oggetti, quali statuine e sabot.\nAmministrazione.\nCh\u00e2tillon fa parte dell'Unit\u00e9 des Communes vald\u00f4taines Mont-Cervin, di cui \u00e8 sede amministrativa.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nSport tradizionali.\nIn questo comune si gioca sia a palet che a tsan, caratteristici sport tradizionali valdostani.\nCalcio.\nLa squadra locale di calcio \u00e8 il Saint-Vincent Ch\u00e2tillon, che milita nel campionato di Promozione e gioca le sue partite allo stadio \"Perucca\" di Saint-Vincent.\nDal 1994 al 2003 e nuovamente nel 2012 e 2013 \u00e8 stata la sede dei ritiri estivi pre-campionato della .\nAltri sport.\nNel 2014 si sono tenuti i mondiali di corsa all'indietro, il World Championship of Retrorunning."}
{"id": "34776", "revid": "104458", "url": "https://it.wikipedia.org/wiki?curid=34776", "title": "Courmayeur", "text": "Courmayeur (pron. fr. , \"Crom\u00e9yeui\" in arpitano valdostano) \u00e8 un comune italiano di abitanti dell'alta Valdigne, in Valle d'Aosta: rinomata localit\u00e0 turistica invernale ed estiva delle Alpi, sul suo territorio comunale si trova la montagna pi\u00f9 alta d'Italia e dell'Europa centrale, il Monte Bianco, in comune con il limitrofo territorio francese di Chamonix.\nGeografia fisica.\nTerritorio.\nPosto ai piedi del Monte Bianco \u00e8 l'ultimo comune che si incontra prima di arrivare in Francia tramite il Traforo del Monte Bianco (che lo unisce a Chamonix); \u00e8 attraversato dalla Dora Baltea, fiume che nasce dalla confluenza di due torrenti, ciascuno dei quali attraversa una delle due valli che \u00e8 possibile raggiungere da Courmayeur: la Val Ferret e la Val Veny. Dista circa 27 chilometri a nord-ovest da Aosta.\n\u00c8 il comune pi\u00f9 occidentale (6\u00b048'03\") della regione Valle d'Aosta, e il secondo per estensione. \u00c8 inoltre l'unico comune d'Italia a confinare sia con la Francia sia con la Svizzera, sebbene non siano presenti vie di transito che conducono direttamente in territorio elvetico. Assieme a Curon Venosta, Malles Venosta e Tarvisio \u00e8 uno dei quattro comuni italiani a confinare con due Stati esteri.\nLa frana del Mont de La Saxe, sopra la frazione omonima e visibile anche dalle frazioni di Entr\u00e8ves e La Palud, \u00e8 ritenuta una delle frane pi\u00f9 interessanti d'Italia (8,4 milioni di metri quadrati) ed \u00e8 sotto osservazione da parte di geologi di tutto il mondo, soprattutto dopo la recente accelerazione del suo movimento.\nClima.\nIl clima \u00e8 prevalentemente alpino, con estati brevi e fresche\ne inverni rigidi e nevosi.\nOrigine del nome.\nCourmayeur \u00e8 citato come \"Curia majori\" tra il 1233 e il 1381. Nel XVII secolo, Magini e Sanson lo chiamano \"Corte Maggiore\" (1620) e \"Cormoyeu\" (1648) rispettivamente. Si attesta in seguito \"Cormaior\" (Borgonio, 1680), \"Cormaior\" (Vissher, 1695), \"Cormaggior\" (L'Isle, 1707), \"Cormaior\" (Stagnoni, 1772) e \" Cormaieur\" (Martinel, 1799). La grafia attuale \u00e8 fissata a partire dal 1860, secondo la celebre opera \"La Vall\u00e9e d'Aoste\" di \u00c9douard Aubert, come conferma l'abb\u00e9 Henry (\"Histoire populaire de la Vall\u00e9e d'Aoste\", 1929) e l'abb\u00e9 Gorret (\"Guide de la Vall\u00e9e d'Aoste\", 1877).\nLe carte di Ortelius (1579) e di Parergon (1590) citano Courmayeur come \"Auri Fodin\u00e6\", cio\u00e8 \u00ab miniere aurifere \u00bb, per l'oro diffuso all'epoca in val Ferret. Jean-Dominique-Marie Mollo, medico giurato del ducato di Aosta, vede nel toponimo Courmayeur la voce latina \"Curia Mayor\" basandosi sulla latinizzazione medievale \"Curia majori\", in virt\u00f9 dell'esistenza di una corte di giustizia ivi presente sin dall'epoca romana. L'abb\u00e9 Henry (\"Histoire populaire de la Vall\u00e9e d'Aoste\", 1929) indica l'ipotesi secondo cui Courmayeur deriverebbe dal latino \"Culmen majus\", \u00ab grande cima \u00bb, per la sua vicinanza al Monte Bianco. Indica inoltre che la forma \"Curia majori\" potrebbe derivare da una trascrizione medievale errata di \"Curtis mayor\", ovvero \"fattoria maggiore\".\nJules Brocherel riprende questa ipotesi, come latinizzazione errata di \"Cortem Majorem\". In \"Essai de toponymie de la Suisse romande\", Henri Jaccard cita una localit\u00e0 del comune di Voll\u00e8ges chiamata \"Cormayeux\", che significa \u00ab grande fattoria \u00bb. Amilcar Bertolin affirma che la forma in patois valdostano \"Corm\u00e9yaou\" indicherebbe una radice preromana \"* korm\", assai diffusa nelle Alpi. A seguito dell'italianizzazione dei toponimi dei comuni in Piemonte e in Valle d'Aosta, in epoca fascista, il paese prende il nome di \"Cormaiore\" dal 1939 fino al 1946, mentre il toponimo \"Courmayeur\" \u00e8 ristabilito nel 1946 con l'avvento della Repubblica Italiana. Un decreto firmato dal presidente della giunta regionale Augusto Rollandin il 31 dicembre 2013 ha previsto l'organizzazione di un referendum il 1\u00ba giugno 2014 per modificare l'articolo 1, comma 1 della legge regionale del 9 dicembre 1976, numero 61 (\"D\u00e9nomination officielle des communes de la Vall\u00e9e d'Aoste et protection de la toponymie locale\") per cambiare il nome del comune in \u00abCourmayeur-Mont-Blanc\u00bb, denominazione che per\u00f2 non \u00e8 stata modificata a causa del quorum non raggiunto in tale referendum.\nStoria.\nLa popolarit\u00e0 di Courmayeur fu legata inizialmente al turismo termale nel XVII secolo, grazie alle quattro fonti di acqua solforosa. Verso la seconda met\u00e0 del XVIII secolo ebbero inizio l'esplorazione e lo studio delle montagne del massiccio del Monte Bianco alla ricerca di una via per raggiungere la vetta del Monte Bianco. Dopo alcuni tentativi di ricognizione effettuati dall'alpinista e naturalista ginevrino Horace-B\u00e9n\u00e9dict de Saussure insieme alla guida Jean-Laurent Jordaney, originario di Pr\u00e9-Saint-Didier, la prima ascensione fu compiuta nel 1786 dal versante francese accompagnato dalle guide Michel Paccard e Jacques Balmat di Chamonix. Courmayeur, insieme a Chamonix e Zermatt divenne in seguito una delle capitali dell'alpinismo mondiale e fu sede della prima compagnia di guide alpine d'Italia, la Societ\u00e0 Guide Alpine di Courmayeur (in francese, \"Soci\u00e9t\u00e9 des guides de Courmayeur\") nel 1850 (formalizzata per\u00f2 nel 1868).\nDurante il XIX secolo, i reali vi soggiornavano regolarmente. A partire dal XX secolo, in seguito alla costruzione di impianti sciistici, \u00e8 diventato una delle pi\u00f9 importanti stazioni sciistiche dell'arco alpino. Il 23 febbraio 2013 il Consiglio comunale ha deliberato all'unanimit\u00e0 il cambio di denominazione del comune in Courmayeur-Mont-Blanc. La decisione sarebbe dovuta essere ratificata tramite un referendum popolare, indetto dal Consiglio regionale per il 1\u00ba giugno 2014, che per\u00f2 non ha raggiunto il quorum, pertanto la denominazione \u00e8 rimasta inalterata.\nMonumenti e luoghi d'interesse.\nArchitetture militari.\nIl Castello di Courmayeur \u00e8 in rovina ma restano altri interessanti edifici di epoca medievale:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 132 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nBiblioteche.\nIn viale Monte Bianco 40 ha sede la biblioteca comunale.\nEconomia.\nLe miniere.\nA testimonianza del passato di sfruttamento delle risorse minerarie nel massiccio del Monte Bianco si trovano ancora due antiche miniere di galena argentifera e di blenda, abbandonate ormai da tempo. Una era conosciuta gi\u00e0 nell'antichit\u00e0 con il nome di Trou des Romains e pare realmente che il suo sfruttamento sia incominciato in epoca romana; l'altra, la miniera del Miage \u00e8 stata abbandonata nell'Ottocento, ed \u00e8 posizionata a 3.500 , con l'ingresso direttamente dalla parete rocciosa, alle falde della T\u00eate Carr\u00e9e.\nTurismo.\n\u00c8 uno dei pi\u00f9 importanti centri turistici valdostani e alpini in generale, soprattutto per gli sport invernali, insieme a Cervinia.\nNel centro del paese ha sede uno dei punti vendita dell'Institut Vald\u00f4tain de l'Artisanat de Tradition.\nInfrastrutture e trasporti.\nStrade.\nCourmayeur \u00e8 collegata agevolmente con la parte nord-ovest dell'Italia, tramite l'autostrada A5. Il traforo del Monte Bianco la collega inoltre alla Francia (Lione dista circa 250\u00a0km) e alla Svizzera (100\u00a0km da Ginevra).\nImpianti a fune.\nFunivia dei Ghiacciai\nAmministrazione.\nFa parte dell'Unit\u00e9 des Communes vald\u00f4taines Valdigne-Mont-Blanc.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nEventi sportivi.\nCourmayeur ha ospitato nel 2011 il Valle d'Aosta Open di tennis, ed \u00e8 stato il palcoscenico del Trofeo Valle d'Aosta di pallavolo femminile dal 2004 al 2008. A Courmayeur si colloca la partenza della CCC (Courmayeur-Champex-Chamonix) dell'Ultra-Trail du Mont-Blanc. Il Tor des G\u00e9ants, gara di endurance trail, con partenza e arrivo su piazza abb\u00e9 Henry;\nHockey su ghiaccio.\nCourmayeur \u00e8 il fulcro dell'hockey su ghiaccio valdostano. Sede dello storico Hockey Club Courmaosta, ospita oggi l'hockey club Les Aigles du Mont Blanc.\nCiclismo.\nNel 1959 Courmayeur \u00e8 stata sede di arrivo della 21\u00aa e penultima tappa del Giro d'Italia. La vittoria and\u00f2 a Charly Gaul che in quell'occasione tolse definitivamente la maglia rosa a Jacques Anquetil.\nSport tradizionali.\nIn questo comune si gioca a palet, caratteristico sport tradizionale valdostano.\nBiathlon.\nNel 1959 si sono svolti i campionati mondiali di biathlon."}
{"id": "34777", "revid": "1543377", "url": "https://it.wikipedia.org/wiki?curid=34777", "title": "Donnas", "text": "Donnas (fr. : - \"Doun\u00e0s\" in patois valdostano, \"Don\u00e0s\" in piemontese, \"Dunaz\" in walser) \u00e8 un comune italiano di abitanti della Valle d'Aosta sudorientale.\nOrigine del nome.\nContrariamente alle regole di pronuncia della lingua francese standard, la \"\"s\" finale di Donnas si pronuncia (\"Don\u00e0s\"\"). \u00c8 scorretta la pronuncia \"D\u00f2nnas\".\nIl toponimo potrebbe derivare dal nome di una variet\u00e0 di castagna locale, la \"donnasc\"..La tesi pi\u00f9 accreditata fa per\u00f2 risalire il nome a un prediale \"Donatis,\" probabilmente da \"fundus\" \"Donnus\" o \"Donatus.\"\n\u00c8 italianizzato in \"Donas\" durante il fascismo dal 1939 al 1946, e mantiene la grafia \"Donnaz\" dal 1946 al 1976.\nStoria.\nDa Donnas, epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia. Di questa strada, all'inizio del paese, esiste un tratto di strada ben conservato.\nUn tempo il borgo sorgeva a meno di un chilometro a ovest del villaggio di Tr\u00e9by: nel 1176 un'enorme frana distrusse il paese e la primitiva chiesa. Il borgo fu quindi ricostruito a ridosso della parete rocciosa.\nFu un importante centro economico e amministrativo fino al termine del XVII secolo, sotto il controllo diretto dei Savoia e dei signori di Pont-Saint-Martin.\nDonnas \u00e8 stato sede cantonale all'interno dell\"arrondissement d'Aoste\", dal 1802 al 1814.\nVia Francigena.\nNel territorio del Comune e all'interno del borgo passa il percorso della Via Francigena valdostana, proveniente da Bard e diretta successivamente verso Pont-Saint-Martin.\nSociet\u00e0.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano. Inoltre, in virt\u00f9 della vicinanza geografica con il Piemonte e dei rapporti storici con il Canavese, la popolazione locale capisce bene e parla anche il piemontese.\nCultura.\nBiblioteche.\nIn Piazza XXV Aprile 7 ha sede la Biblioteca comunale.\nEventi.\nOgni inverno, Donnas ospita la Foire de Saint-Ours de Donnas (\"Fiera di Sant'Orso di Donnas\") nel borgo antico, che anticipa di una settimana la Foire de Saint-Ours di Aosta.\nA inizio ottobre, la sagra dell'uva e delle castagne (\"Foire du raisin et des ch\u00e2taignes\"), dedicata ai prodotti simbolo di Donnas in particolare e della bassa Valle d'Aosta in generale.\nEconomia.\nDonnas \u00e8 la patria del primo vino DOC valdostano, il Valle d'Aosta Donnas (o \"Vall\u00e9e d'Aoste Donnas\", in francese). I vigneti sono disposti sulla maggior parte del territorio all'adret, e il processo di vinificazione \u00e8 gestito dalla cooperativa \"Caves coop\u00e9ratives de Donnas\".\nCome in molti comuni valdostani anche nel comune di Donnas si produce energia idroelettrica. La centrale idroelettrica di Vert \u2013 Donnas, della Societ\u00e0 Idroelettrica di Donnas (SIED) del Gruppo Ferrero, sfrutta le acque della Dora Baltea.\nInfrastrutture e trasporti.\nIl paese dispone di una propria stazione ferroviaria con treni che ogni giorno si dirigono ad Aosta, Chivasso e Ivrea.\nAmministrazione.\nIl comune di Donnas fa parte dell'Unit\u00e9 des Communes vald\u00f4taines Mont-Rose.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca a palet, caratteristico sport tradizionale valdostano.\nDal 2013 Donnas \u00e8 rappresentata calcisticamente dalla societ\u00e0 sovracomunale \"Pont Donnaz H\u00f4ne Arnad \u00c9van\u00e7on\" (siglato ); nato dalla progressiva fusione di tre club, negli anni 2010-2020 il P.D.H.A.E. si \u00e8 imposto ai vertici del calcio valdostano, conquistando quale maggior successo la partecipazione alla Serie D. Alcune attivit\u00e0 societarie hanno luogo al campo sportivo di Donnas."}
{"id": "34778", "revid": "365417", "url": "https://it.wikipedia.org/wiki?curid=34778", "title": "Doues", "text": "Doues (\"Doue\" in patois valdostano) \u00e8 un comune italiano di 504 abitanti della Valle d'Aosta.\nSi trova all'inizio della Valpelline.\nGeografia fisica.\nClima.\nIn inverno le temperature sono particolarmente rigide. La Valpelline viene denominata localmente \"Combe Froide\" in francese o \"Coumba freida\" in patois, che vuol dire \"valle fredda\".\nStoria.\nEpoca moderna.\nIn epoca fascista, dal 1939 al 1946, il nome del comune \u00e8 italianizzato in \"Dovia d'Aosta\", in ragione della somiglianza fonetica e del fatto che \"Dovia\" \u00e8 la frazione di Predappio dov'\u00e8 nato Benito Mussolini.\nCultura.\nBiblioteche.\nIn Localit\u00e0 Capoluogo ha sede la biblioteca comunale.\nEventi.\nCarnevale della \"Combe Froide\".\nA carnevale, di grande interesse la sfilata delle \"Landzette\", le maschere tradizionali della \"Combe Froide\". Tali maschere sono ispirate alla divisa delle truppe napoleoniche, che seminarono il terrore al loro passaggio nel maggio del 1800. Per esorcizzare questo evento, la popolazione della \"Combe Froide\", la zona della Valpelline e della Valle del Gran San Bernardo, ha elaborato nei secoli una coloratissima parodia delle divise militari dell'epoca, e il giorno del carnevale percorrono tutti i comuni delle due vallate in maniera estremamente chiassosa e festosa.\nAmministrazione.\nFa parte dell'Unit\u00e9 des Communes vald\u00f4taines Grand-Combin.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca sia a palet che a rebatta, caratteristici sport tradizionali valdostani.\n\u00c8 presente anche un campo attrezzato per l'allenamento OCR (Obstacle Course Racing) e una gara annuale di OCR."}
{"id": "34779", "revid": "15756", "url": "https://it.wikipedia.org/wiki?curid=34779", "title": "\u00c9mar\u00e8se", "text": "\u00c9mar\u00e8se (pron. fr. : - \"\u00c9mar\u00e9sa\" in patois valdostano) \u00e8 un comune italiano sparso di 217 abitanti della Valle d'Aosta. Il municipio si trova in frazione \u00c9r\u00e9saz.\nGeografia fisica.\nTerritorio.\nIl territorio comunale \u00e8 interamente collocato sull'adret, ovvero il versante in sinistra idrografica della valle d'Aosta. La quota passa dai circa di quota del punto di confine con Saint Vincent e Montjovet ai metri della Testa di Comagna.\nIl Col Tzecore collega i comuni di \u00c9mar\u00e8se e di Challand-Saint-Anselme.\nOrigine del nome.\nL'etimologia del nome \"\u00c9mar\u00e8se\" \u00e8 piuttosto complessa, ma pare spiegare la disposizione dei villaggi principali. Se si confrontano i termini \"\u00c9mar\u00e8se\", \"\u00c9r\u00e9saz\" (pron. fr. : - anche francesizzato in \"\u00c9r\u00e8se\") e \"Sommar\u00e8se\", si pu\u00f2 considerare \"\u00c9r\u00e9saz\" come parola base. Secondo alcuni studiosi, \"\u00c9r\u00e9saz\" deriva dal nome latino \"arcensis\", che significa \"pianoro\" (cf. villaggio di \"Arc\u00e9saz\" - pron. fr. : - a Brusson). Dunque \"Sommar\u00e8se\" sarebbe l'unione di \"summo\" + \"arcensis\", cio\u00e8 \"pianoro superiore\", mentre \"\u00c9mar\u00e8se\", ossia \"imo\" + \"arcensis\", significherebbe \"pianoro inferiore\".\nStoria.\nIn frazione Cheissan nel 1968 \u00e8 stato ritrovato un tumulo protostorico.\nNel XVII secolo il comune venne comprato da una famiglia nobile della collina di Ch\u00e2tillon, i Decr\u00e9, proprietari di una torre in frazione La Tour. Dopo l\u2019acquisizione del paese, vennero chiamati Decr\u00e9 d\u2019\u00c9mar\u00e8se.\nNel 1630, come tutti i comuni valdostani, la sua popolazione venne decimata dalla peste.\nIl Papa Alessandro III cita la parrocchia di \u00c9mar\u00e8se nella bolla del 20 aprile 1176. Successivamente la parrocchia fu eliminata, ma fu poi ricreata nel 1747. Il campanile mantiene il suo aspetto quattrocentesco, nonostante le monofore murate e i muri perimetrali in pietra intonacati. Il catasto del Regno di Sardegna relativo alla parrocchia di \u00c9mar\u00e8se, terminato in data 11 novembre 1771, recensisce 5.968 appezzamenti ripartiti tra 201 proprietari-contribuenti, corrispondenti a 45 diversi nomi di famiglia.\nDurante l'epoca fascista, il comune di \u00c9mar\u00e8se \u00e8 stato accorpato a quello di Mongiove.\nEconomia.\nIl comune \u00e8 principalmente e da sempre a vocazione agricola, ma .\nTra la fine del XIX secolo e fino agli anni settanta del Novecento circa l'economia locale \u00e8 stata influenzata dalla lavorazione dell'amianto della Societ\u00e0 Italiana Amianto. Sul territorio comunale oltre alla cava insiste anche la discarica di inerti contenenti amianto; nel 2011 \u00e8 stato approvato il piano di bonifica e di messa in sicurezza del sito principale di Chassan-Settarme, oggi in attesa di attuazione.\nL'area nel 2012 \u00e8 stata indicata come SIN dalla Commissione parlamentare d'inchiesta sui rifiuti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\n\u00c9mar\u00e8se fa parte dell'Unit\u00e9 des Communes vald\u00f4taines \u00c9van\u00e7on.\nSport.\nIn questo comune si gioca a tsan, caratteristico sport tradizionale valdostano."}
{"id": "34780", "revid": "74801", "url": "https://it.wikipedia.org/wiki?curid=34780", "title": "\u00c9troubles", "text": "\u00c9troubles (pron. fr. : ; \"\u00c9troble\" in patois valdostano) \u00e8 un comune italiano di 487 abitanti, nella Valle del Gran San Bernardo, vallata laterale della Valle d'Aosta, membro del circuito dei borghi pi\u00f9 belli d'Italia.\nGeografia fisica.\nTerritorio.\n\u00c9troubles si trova a met\u00e0 della strada che da Aosta conduce al Colle del Gran San Bernardo; \u00e8 a dal capoluogo regionale e dal confine svizzero. La strada per il traforo del Gran San Bernardo dista dal paese.\nClima.\nA \u00c9troubles vi \u00e8 clima freddo e temperato, con una media di e una piovosit\u00e0 media annuale di . Marzo \u00e8 il mese pi\u00f9 secco, luglio \u00e8 il mese pi\u00f9 caldo, con temperature medie sui . La temperatura pi\u00f9 bassa \u00e8 in gennaio, in media .\nIn inverno le temperature sono particolarmente rigide. La valle del Gran San Bernardo \u00e8 conosciuta localmente come \"Combe Froide\" (in francese) o \"Coumba fr\u00e9da\" (in patois), cio\u00e8 \"valle fredda\".\nOrigini del nome.\nIl toponimo \"\u00c9troubles\" deriva dal dialetto valdostano \"\u00c9trobbla\", che indica la stoppia, la paglia alla radice di cereali quali il frumento, l'avena o l'orzo.\nIl toponimo latino \u00e8 \"Stipulis\".\nDurante l'epoca fascista, il toponimo \u00e8 stato italianizzato in \"Etroble\", dal 1939 al 1946.\nStoria.\nIn epoca romana aveva il nome di \"Restapolis;\" era il centro principale della valle; probabilmente vi era l'accampamento invernale della guarnigione del valico, lungo l'antica via delle Gallie.\nNei secoli \u00e8 stato il capoluogo della Valle del Gran San Bernardo.\nIn epoca medievale \u00c9troubles si trov\u00f2 a essere uno dei paesi lungo la Via Francigena.\nDal paese pass\u00f2 Napoleone Bonaparte, nella sua discesa in Italia; sost\u00f2 a \u00c9troubles il 20 maggio 1800, diretto a Marengo (dove si sarebbe svolta l'omonima battaglia); lo accompagnava e, in parte, lo aveva preceduto un esercito composto da 35.000 fanti e artiglieri, pi\u00f9 5.000 cavalieri; sost\u00f2 anche all'ospizio del Colle del Gran San Bernardo, prima di affrontare la discesa verso \u00c9troubles, dove dorm\u00ec nella casa dell'abate L\u00e9onard Veysendaz.\nIl suo arrivo fu preceduto da una battaglia, sulle pendici della \"T\u00eate de Cr\u00eates\", il 15 maggio 1800, dove i Croati del generale Victor Rohan avevano posto un cannone di guardia, come attestato dal ritrovamento, nel giugno 1914, di scheletri con il cranio perforato; il luogo del ritrovamento \u00e8 nei pressi della cappella del nuovo cimitero.\nMonumenti e luoghi d'interesse.\nArchitetture religiose.\nLa chiesa parrocchiale di Santa Maria Assunta, del 1815, si trova sul promontorio de La Tour su cui, un tempo, sorgeva l'antica torre di \u00c9troubles, andata distrutta: le pietre della torre, appartenuta alla famiglia \"de La Tour\", estintasi a met\u00e0 del '400, vennero usate per edificare la chiesa stessa.\nNel capoluogo resta il campanile romanico, edificato nel 1400, di una chiesa oggi scomparsa.\nArchitetture militari.\nNella frazione di Vach\u00e9ry fin dal Medioevo sorge un'importante torre, detta Tour de la Vach\u00e8re: fu costruita nel XII secolo, su fondamenta romane.\nArchitetture civili.\nDal borgo, salendo per Vach\u00e9ry si incontra la prima latteria turnaria della Valle d'Aosta, risalente al 1853.\nA \u00c9ternod si conserva l'ultimo degli antichi forni usati per la tradizionale cottura del pane nero; in occasioni speciali viene utilizzato ancora dagli abitati del borgo.\nNel 1317 venne costruito a \u00c9troubles un ospizio, nell'800 ancora funzionante.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 49 persone (25 maschi e 24 femmine).\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano.\nIstituzioni, enti e associazioni.\nA \u00c9troubles sono attive l'Associazione Art\u00c9troubles, la ProLoco, il corpo dei Vigili del Fuoco Volontari, lo Sci Club Gran San Bernardo e l'Oratorio Gran San Bernardo.\nInoltre vi si trova la sede della \"Compagnie des guides du Valpelline\", la societ\u00e0 di guide alpine per il bacino valdostano del Grand Combin.\nCultura.\nBiblioteche.\nIn Rue Mont V\u00e9lan 1 \u00e8 presente la biblioteca comunale.\nMusei.\nA \u00c9troubles si trovano:\nMuseo a cielo aperto.\nDal 20 maggio 2005 il Borgo di \u00c9troubles ospita un museo a \"cielo aperto\", con opere di artisti di fama internazionale, grazie a un progetto finanziato dalla Comunit\u00e0 europea e fortemente voluto dall'Amministrazione comunale, per rilanciare l'economia del borgo, dopo lo smantellamento dello skilift. Direttore e curatore \u00e8 Alessandro Parrella, in collaborazione con la Fondation Pierre Gianadda di Martigny (Svizzera).\nIl percorso storico artistico si ispira al tema del viaggio, che ha visto il borgo situato sulla via Francigena, protagonista del transito di migliaia di pellegrini e di migranti.\nLe opere sono state realizzate da:\nFranco Balan, Carlo Brenna, Yves Dana, Hans Erni, Albert F\u00e9raud, Alberto Gambale, Andrea Granchi, Guido Magnone, Chicco Margaroli, Assaf Mekhtiev, Evelyne Otis Bacchi, Giulio Schiavon, Salvatore Sebaste, Norbert Verzotti, Siro Vi\u00e9rin, Sergio Zanni.\nIl museo a cielo aperto \u00e8 stato ampliato, il 23 settembre 2006, grazie al contributo del pittore e scultore, dell'Isola d'Elba, Italo Bolano, che ha realizzato un monumento con l'impronta del pellegrino e una grande ceramica, intitolata Via Francigena.\nUn ulteriore ampliamento (con un bronzo dell'artista elvetico Michel Favre, \"Amiti\u00e9 alpine\", e una nuova opera murale, dell'artista valdostana Chicco Margaroli, \"La Via Francigena)\" \u00e8 stato inaugurato il 6 agosto 2010.\nEventi.\nCarnevale della \"Coumba Freida\".\nA carnevale \u00e8 di grande interesse la sfilata delle \"Landzette\", le maschere tradizionali della \"Coumba Freida\". Tali maschere sono ispirate alla divisa delle truppe napoleoniche, che seminarono il terrore, al loro passaggio, nel maggio 1800. Per esorcizzare questo evento, la popolazione della \"Coumba Freida\" (zona della Valpelline e della Valle del Gran San Bernardo) ha elaborato una coloratissima parodia delle divise militari dell'epoca; il giorno del carnevale percorrono tutti i comuni delle 2 vallate, in maniera estremamente chiassosa e festosa.\nEconomia.\n\u00c9troubles nel 2012 ha vinto il primo premio come \"Comune fiorito\" nella categoria \"Comuni fino a 3.000 abitanti\" e si \u00e8 candidato a rappresentare l'Italia al Concorso Europeo \"Entente Florale\" del 2013.\n\u00c8 socio dell'Associazione dei Comuni Bandiera Arancione, aderenti al Network BA del Touring Club Italiano.\nFa parte del circuito dei Borghi pi\u00f9 belli d'Italia.\nL'economia si basa soprattutto sul turismo, invernale ed estivo.\nNel 2013 \u00e8 stato anche riconosciuto con il marchio \"Gioielli d'Italia\", progetto del Ministero per gli Affari Regionali, Turismo e Sport.\nPer quanto riguarda l'artigianato, importante \u00e8 la lavorazione del legno, finalizzata alla realizzazione di vari oggetti.\nAmministrazione.\nIl Comune di \u00c9troubles fa parte dell'Unit\u00e9 des Communes vald\u00f4taines Grand-Combin.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca a fiolet, caratteristico sport tradizionale valdostano."}
{"id": "34782", "revid": "1868436", "url": "https://it.wikipedia.org/wiki?curid=34782", "title": "Fontainemore", "text": "Fontainemore (pron. fr. : , \"Font\u00e8nemore\" in patois valdostano o localmente \"Fountramoura\", \"Pischu\" nella variante walser \"T\u00f6itschu\" e \"P\u00e9sch\u00f2\" nella variante walser \"Titsch\") \u00e8 un comune italiano di 434 abitanti della Valle d'Aosta posto nella valle del Lys (o valle di Gressoney), a circa 10 chilometri di distanza dal suo imbocco a Pont-Saint-Martin.\n\u00c8 il comune pi\u00f9 orientale della regione Valle d'Aosta.\nOrigini del nome.\nIl toponimo Fontainemore deriva probabilmente da un'antica fontana denominata in francese \u00ab Fontaine de Saint-Maur \u00bb, delle lucciole presenti nelle sue acque l'avrebbero resa fluorescente. Un'altra teoria afferma che il toponimo deriverebbe da \u00ab Fontaine de la mort \u00bb in francese, cio\u00e8 \"Fontana della morte\" in italiano, a causa della presenza di arsenico nelle sue acque. Un'altra leggenda narra che il toponimo deriva da \"Fontana Mora\", cio\u00e8 \"Fontana scura\", a causa del colore dato dalle alghe sul fondo.\nStoria.\nSecondo una leggenda, nel 543 il monaco San Maurizio raggiunse un piccolo villaggio della Valle del Lys provenendo da Oropa attraverso il Col de la Balme. Dalla pietra su cui si sedette sulla piazzetta del villaggio sgorg\u00f2 dell'acqua. Egli esort\u00f2 allora la popolazione a costruire una cappella da dedicare a Sant'Antonio abate, che fu terminata nel VII secolo. In ricordo di questo evento, il paese fu chiamato \"\"Fontaine-Maure\" (dal francese, lett. \"Fontana Maura\").\nFontainemore \u00e8 stato sede cantonale all'interno dell\"arrondissement d'Aoste\", dal 1802 al 1814.\nIn epoca fascista, il comune fu accorpato a quello di Lilliana.\nLa parrocchia di Fontainemore.\nLa cappella di Sant'Antonio divenne il luogo di culto per la popolazione locale, dove una volta alla settimana si recava un prete da un villaggio vicino per celebrare la messa. Nel 732, fu costituita la parrocchia di Perloz, e quella di Fontainemore ne fece parte fino al 29 settembre 1483, quando le richieste insistenti della popolazione furono accolte. Ciononostante, la parrocchia di Fontainemore divenne indipendente a quella di Perloz solo nel 1693.\nI signori de Vallaise.\nLa signoria de Vallaise, la seconda famiglia nobiliare valdostana per importanza dopo quella de Challant, comparve nella valle del Lys per la prima volta nel XII secolo, e vi rimase fino al XVIII, esercitandovi l'autorit\u00e0 amministrativa e giuridica. Numerosi documenti indicano Fontainemore come il capoluogo della circoscrizione giudiziaria dei Vallaise per pi\u00f9 di 155 anni (dal 1592 al 1777). Le udienze avevano luogo nel villaggio Colombit, dove venivano anche pronunciate le sentenze.\nLa scuola.\nNel 1678, un muratore di Fontainemore, Jean-Pierre Aguettaz, offr\u00ec mille scudi per costruire una scuola. Il piccolo borgo divenne quindi la sede della prima \"\u00e9cole de hameau\"\" della Valle d'Aosta. Tra il XVIII e il XIX secolo, sei villaggi del comune disponevano di una scuola, e nel capoluogo si trovavano anche una scuola materna e una scuola secondaria di geometria.\nL'emigrazione.\nL'emigrazione \u00e8 stata sempre una condizione abituale per gli abitanti di Fontainemore nel corso dei secoli. In particolare, i flussi stagionali erano costituiti da muratori, che si spostavano nelle regioni limitrofe della Francia (soprattutto in Savoia) e della Svizzera (soprattutto nel Vallese). Verso la fine del XIX e l'inizio del XX secolo, l'emigrazione da Fontainemore divenne una condizione definitiva.\nCultura.\nLe reliquie di San Grato.\nL'emigrazione dei muratori di Fontainemore in Savoia \u00e8 legata a una tradizione. Nel 1380, le reliquie di San Grato furono rubate dalla cattedrale di Aosta. Dei muratori di Fontainemore le ritrovarono in Savoia e le riportarono a Aosta attraversando il \"Col du Mont\" (2646 metri), la Valgrisenche e uno strapiombo su un lago che venne battezzato \"Lac de Saint-Grat\" in suo onore. In ricordo di questo avvenimento, ancora oggi dei muratori di Fontainemore hanno l'onore di trasportare, in abito tradizionale, le reliquie in processione a Aosta nel giorno della festa del Santo Patrono della Valle d'Aosta, il 7 settembre.\nSociet\u00e0.\nLingue e dialetti.\nIl territorio di Fontainemore si pone al confine etnico-linguistico tra la popolazione valdostana francoprovenzale e la minoranza di ceppo walser di Issime. Tale separazione \u00e8 tradizionalmente simboleggiata dal \"Gouffre de Guillemore\", un orrido nella roccia da cui precipita il torrente Lys. Come nel resto della regione, anche in questo comune \u00e8 diffuso il \"patois\" valdostano.\nIn virt\u00f9 della vicinanza geografica e dei rapporti storici con il Canavese, la popolazione locale capisce anche il piemontese.\nAmministrazione.\nFa parte dell'Unit\u00e9 des Communes vald\u00f4taines Mont-Rose e della \"Communaut\u00e9 des 4 communes\".\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nNel comune \u00e8 possibile praticare vari sport: l'estate la mountain bike, l'escursionismo, il torrentismo nei torrenti Bouro e Pacoulla e la pesca sportiva nei luoghi autorizzati, l'inverno lo scialpinismo e lo sci di fondo lungo la pista di Pian dou Coumarial.\n\u00c8 presente inoltre la palestra di arrampicata Gabriele Beuchod."}
{"id": "34783", "revid": "6923", "url": "https://it.wikipedia.org/wiki?curid=34783", "title": "F\u00e9nis", "text": "F\u00e9nis (\"F\u00e9n-\u00edc\" in patois f\u00e9nisand) \u00e8 un comune sparso italiano di abitanti della Valle d'Aosta centromeridionale.\nGeografia fisica.\nTerritorio.\nIl comune di F\u00e9nis si estende all'Envers a circa 13\u00a0chilometri a est di Aosta. La maggior parte del territorio comunale occupa una valle laterale, la val Clavalit\u00e9, particolarmente selvaggia, incuneata tra il Vallone di Champdepraz e la Val di Cogne.\nClima.\nIl clima \u00e8 tipicamente alpino, con inverni rigidi ed estati fresche. La posizione all'Envers rende, in inverno e all'inizio della primavera, il clima assai pi\u00f9 freddo rispetto al versante dell'Adret.\nIl clima assai rigido, poco favorevole allo sviluppo degli insediamenti umani, ha preservato la foresta che ancora oggi si estende quasi ininterrottamente dai margini del centro abitato fino a circa 2000\u00a0m di quota su una superficie di 2 236 ettari, circa il 32,7% del territorio comunale.\nCiononostante, la parte bassa del territorio comunale \u00e8 da sempre fertile e coltivata, come testimoniano alcuni toponimi, in lingua francese, quali \"Cerise\" (= ciliegia), \"Pommier\" (= meleto) e \"Tillier\" (= luogo dove crescono i tigli).\nVal Clavalit\u00e9.\nLa Val Clavalit\u00e9 \u00e8 una valle laterale che si estende su una vasta area del comune di F\u00e9nis.\nEssa inizia con il Colle di F\u00e9nis che la mette in comunicazione da una parte con la valle di Champorcher e dall'altra con la valle di Cogne e termina in prossimit\u00e0 del centro abitato.\nLa Punta Tersiva, con i suoi 3 513 metri di altezza \u00e8 il monte pi\u00f9 alto del comune di F\u00e9nis e domina la piana di Clavalit\u00e9. \u00c8 inoltre la seconda cima per altezza della comunit\u00e0 Montana Mont Emilius, di cui F\u00e9nis fa parte, seconda solo al Mont Emilius.\nOrigini del nome.\nContrariamente alle regole di pronuncia della lingua francese standard, la \"\"s\" finale di F\u00e9nis si pronuncia (\"Fen\u00ecs\"). Si ipotizza che il nome derivi dal latino \"fenilis\" (fienile), tuttavia tale supposizione non collima con il toponimo in patois, che \u00e8 \"F\u00e9n-\u00edc\".\nStoria.\nDa F\u00e9nis, epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nLa storia di F\u00e9nis si lega da sempre con quella della casata di Challant, che ordin\u00f2 la costruzione del castello, oggi tra i simboli della Valle d'Aosta. Sul modello di F\u00e9nis, nel 1884 venne costruito il castello del borgo medievale del Valentino a Torino.\nIn epoca fascista, il comune \u00e8 stato accorpato a quello di Nus.\nDurante la seconda guerra mondiale, il territorio della Val Clavalit\u00e9 e quello di F\u00e9nis furono il quartier generale delle brigate partigiane guidate da \u00c9mile Lexert (1911-1944).\nSimboli.\nLo stemma del comune di F\u00e9nis \u00e8 stato concesso, assieme al gonfalone, con il decreto del presidente della Repubblica del 6 febbraio 1985.\nMonumenti e luoghi d'interesse.\nArchitettura militare e civile.\nLa principale attrazione turistica \u00e8 il suo castello, monumento nazionale italiano. I critici ritengono che il castello sia tra i pi\u00f9 rappresentativi simboli del Medioevo valdostano.\nSi conservano inoltre alcune caseforti e abitazioni antiche:\nOltre a queste, Andr\u00e9 Zanotto ne segnala altre due: una casa medievale in localit\u00e0 Bavavey e la Casa Challant, nei pressi della Chiesa parrocchiale, in cui prima di un'asportazione vandalica degli elementi di pregio si conservavano finestre a crociera e ad arco carenato, e in una in particolare lo stemma degli Challant era scolpito su una pietra.\nRisale agli anni duemila un piccolo monumento con cappella posto a monte della casaforte de Putat, a memoria delle vittime dell'alluvione dell'ottobre del 2000.\nArchitettura religiosa.\nCome monumenti religiosi vanno segnalati:\nGemellaggi e legami di amicizia.\nIl comune di F\u00e9nis intrattiene un legame di amicizia con:\nMusei.\nMAV.\nA F\u00e9nis si trova la sede del Museo dell'artigianato valdostano di tradizione (MAV), che raccoglie i migliori esempi delle attivit\u00e0 artigianali tradizionali della regione. Il Museo espone circa 700 oggetti che mettono in luce l'evoluzione dell'artigianato valdostano, dai tempi antichi alle produzioni artigianali dei giorni nostri.\nEconomia.\nL'economia di F\u00e9nis si basa sul terziario. L'agricoltura e l'allevamento hanno progressivamente perso importanza negli ultimi 50 anni. Il settore industriale \u00e8 rappresentato da una centrale idroelettrica che attinge l'acqua dal torrente Clavalit\u00e9. Di rilevanza per lo pi\u00f9 storica \u00e8 una ormai rara segheria che funziona grazie a una ruota idraulica.\nTelecomunicazioni.\nNei paesi di piccole dimensioni come F\u00e9nis, le telecomunicazioni sono di fondamentale importanza. Ecco la lista dei servizi di telecomunicazioni disponibili sul territorio comunale.\nGeografia antropica.\nLe frazioni.\nA F\u00e9nis vi sono 13 frazioni che si trovano tra 520\u00a0m e 620\u00a0m di altitudine, con l'eccezione \"Les Cr\u00eates\", a quota pi\u00f9 bassa, e \"Ch\u00e9noz\", \"Tsan Plan\" e \"La Cerise\" a una quota pi\u00f9 alta.\nIn passato vi erano piccoli gruppi di case - \"Molinaz\", \"Pareynaz\", \"Chez Cuignon\", \"Chez Fontillon\", \"Rovarey\" e \"Ramolivaz\" - che successivamente sono state unite alle frazioni pi\u00f9 grandi. Recentemente sono stati installati dei cartelli in legno con i nomi vecchi per preservarne la memoria.\nSecondo la pronuncia del patois valdostano, i toponimi sopra citati vanno pronunciati omettendo la \"z\"\" finale, quindi per es. \"mol\u00ecna\", come per molti altri toponimi e cognomi valdostani e delle regioni limitrofe (la Savoia, l'Alta Savoia e il Vallese).\nInfrastrutture e trasporti.\nStrade.\nF\u00e9nis \u00e8 collegata ai vicini comuni attraverso la SR 13 a sua volta collegata sia alla Strada Statale 26 sia l'Autostrada A5 Torino-Aosta-Courmayeur attraverso l'uscita di Nus.\n\u00c8 attivo un servizio autobus sulla linea SAVDA Aosta - Saint-Marcel - Nus - F\u00e9nis.\nFerrovie.\nLa stazione ferroviaria pi\u00f9 vicina \u00e8 quella di Nus (linea Torino/Aosta) a 2\u00a0km dal centro abitato.\nAmministrazione.\nFa parte della Comunit\u00e0 Montana Mont Emilius.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca a tsan, caratteristico sport tradizionale valdostano."}
{"id": "34784", "revid": "580", "url": "https://it.wikipedia.org/wiki?curid=34784", "title": "Gaby", "text": "Gaby (\"Goaby\" in patois valdostano, \"Goobi\" o \"\u00dcberlann\" in walser) \u00e8 un comune italiano di 450 abitanti della Valle d'Aosta. Si trova nella valle del Lys (o valle di Gressoney).\nIl punto pi\u00f9 alto del territorio comunale \u00e8 raggiunto dal Mont N\u00e9ry (3.075\u00a0m), verso ovest, al confine con i comuni di Issime e Brusson.\nToponomastica.\nContrariamente alle regole di pronuncia della lingua francese standard, l'accento del toponimo \"Gaby\" va posto sulla penultima sillaba, e non sull'ultima (\"G\u00e0by\"), secondo la pronuncia del patois valdostano locale.\nIl toponimo Gaby da:\nGeografia fisica.\nTerritorio.\nGaby si trova nella valle del Lys, tra i comuni di Issime e di Gressoney-Saint-Jean. A Nord \u00e8 chiuso dalle Alpi Biellesi.\nIl vallone di Niel, a monte del capoluogo, famoso per la cascata del torrente Niel (28 metri), costitu\u00ec nel passato il passaggio naturale per i commerci con il vercellese e con il biellese. Dalla frazione di Niel partono mulattiere e sentieri escursionistici per le cime e i valichi alpini che delimitano il territorio comunale: Colle Lazoney, Punta Tre Vescovi, il Colle della Mologna Grande, che collega la Valle del Lys con la Valle Cervo in Piemonte, e il Colle della Mologna Piccola.\nClassificazione sismica: zona 4 (sismicit\u00e0 molto bassa)\nStoria.\nIl primo nucleo abitato fu probabilmente quello di Lihrla, dove si trovano oggi le rovine di una casaforte, utilizzata come lazzaretto durante l'epidemia di peste del 1630.\nIl centro si spost\u00f2 in seguito a Kiamourseyra, sede dell'attuale capoluogo.\nGaby \u00e8 stato un feudo dei Vallaise durante il XIV secolo, e venne ceduto in seguito ai nobili locali Troc-Drisquer, proprietari della casaforte di Palatz, risalente al 1632 secondo un'iscrizione in lingua tedesca rinvenuta su una trave del tetto.\nGaby ha fatto parte per secoli del comune di Issime, con il nome di \"Issime-Saint-Michel\" (ufficiale), o \"\u00dcberlann\" (localmente, in dialetto walser issimese \"T\u00f6itschu\"), mentre l'attuale Issime si chiamava \"Issime-Saint-Jacques\". Il feudo di Gaby, che comprendeva il vallone di Niel e il territorio fino al Pont-de-Trentaz, fu ceduto dai nobili de Vallaise ai nobili locali Troc-Drisquer (cognome derivato dal tedesco \"Dreiziger\", che si riflette nel cognome gaben\u00e7ois odierno \"Trentaz\").\nLo statuto di comune autonomo fu conferito nel 1952 grazie all'azione di Mgr. Jean-Joconde St\u00e9venin, sindaco di Aosta, sebbene le parrocchie furono divise gi\u00e0 nel 1786, con l'istituzione della parrocchiale di San Michele Arcangelo.\nIl costume femminile.\nIl tipico costume femminile nasce nel secolo XIX prendendo ispirazione dagli abiti della vicina Savoia. Originariamente era destinato a fungere da abito da sposa e da cerimonia, esso veniva personalmente confezionato da colei che era poi destinata ad utilizzarlo. La tradizione vuole che l'abito fosse talmente personale che esso avrebbe dovuto scomparire alla morte della donna che lo aveva cucito. I colori dominanti del vestito in s\u00e9 sono il nero e il bianco, \u00e8 per\u00f2 usanza ravvivare l'abito con l'aggiunta di un foulard e di un grembiule dai colori pi\u00f9 vivaci.\nAttualmente il costume viene normalmente usato dalle signore di Gaby durante le cerimonie pubbliche, quali battesimi, matrimoni o funerali.\nSociet\u00e0.\nLingue e dialetti.\nGaby rappresenta un'isola linguistica di \"patois francoprovenzale\" nella valle del Lys, dove notoriamente viene parlato il dialetto walser, di origine germanica. Tale anomalia si deve all'epidemia di peste del 1637: durante tale epidemia, la popolazione walser di Gaby venne drasticamente decimata. Negli anni successivi la popolazione francofona della bassa valle and\u00f2 a ripopolare il comune, rendendo cos\u00ec Gaby un'isola linguistica. Segni delle radici walser del paese sono ancora riscontrabili nei numerosi rascard sparsi per tutto il territorio comunale.\nOltre ad essere trilingue italiano-francese-tedesco (lingue di istruzione ufficiali per i comuni della Valle del Lys), e a parlare il \"patois\", in virt\u00f9 della vicinanza geografica e dei rapporti storici con l'adiacente Valsesia e con il Canavese, la popolazione locale parla anche il piemontese.\nSport.\nNel comune di Gaby si svolge la Marcia degli Alpini - Memorial Leonardo Follis.\nEconomia.\nCome in molti comuni valdostani anche nel comune di Gaby si produce energia idroelettrica. La centrale di Zuino, in gestione alla CVA, sfrutta le acque dei torrenti Lys e Forca.\nAmministrazione.\nFa parte dell'Unit\u00e9 des Communes vald\u00f4taines Walser.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34785", "revid": "125871455", "url": "https://it.wikipedia.org/wiki?curid=34785", "title": "L'attimo fuggente", "text": "L'attimo fuggente (\"Dead Poets Society\") \u00e8 un film del 1989 diretto da Peter Weir e con protagonista Robin Williams.\nL'American Film Institute lo ha inserito al 52\u00ba posto nella 100 Cheers e la frase: \"Carpe diem, cogliete l'attimo ragazzi, rendete straordinaria la vostra vita\" ha ottenuto il 95\u00ba posto nella classifica AFI's 100 Years... 100 Movie Quotes.\nTrama.\nNel 1959 John Keating, insegnante di letteratura, viene trasferito nel collegio maschile Welton, nel Vermont. Keating ha un approccio didattico originale che spinge gli alunni a distinguersi dagli altri e a seguire la propria strada; inoltre spiega ai suoi studenti che la poesia non \u00e8 qualcosa da analizzare in maniera scientifica, come i loro libri di testo insegnano, ma l'espressione del sentimento dell'uomo.\nL'insolito comportamento dell'insegnante incuriosisce lo studente Neil Perry, un ragazzo incapace di confrontarsi col padre che, ancora memore della povert\u00e0 precedente al matrimonio, impedisce al figlio ogni attivit\u00e0 che possa distrarlo dallo studio.\nNel periodo che segue, Keating continua con il suo originale metodo d'insegnamento: l'entusiasmo del professore sembra contagiare i ragazzi (anche se la sua didattica infastidisce il preside), tanto che Neil cerca di ottenere una parte in un'opera teatrale, svelando al timido Todd, suo compagno di stanza, il proprio desiderio di recitare; inoltre i ragazzi riportano in vita un gruppo \"clandestino\" di poesia, la \"Setta dei Poeti Estinti\", che avevano scoperto esistere gi\u00e0 negli anni in cui il professore era studente e della quale era stato il fondatore; infine, il timido Knox si innamora follemente della bella Chris Noel e cerca a tutti i costi di conquistarla. Nel frattempo, Neil riceve la visita del padre, che gli impone di lasciare la compagnia teatrale: il giovane cerca di fargli comprendere la sua passione per la recitazione, ma viene sovrastato dall'atteggiamento autoritario del padre, che non sente ragioni. Neil, in cerca di aiuto e conforto, si reca cos\u00ec la sera stessa nell'alloggio privato di Keating; prima della messa in scena della rappresentazione teatrale, il professor Keating chiede lumi al proprio pupillo circa l'esito dell'incontro col padre: il ragazzo, mentendo, riferisce al professore che il padre gli ha dato il permesso di recitare. Intanto il preside dell'istituto ha scoperto l'esistenza della Setta dei Poeti Estinti, senza per\u00f2 riuscire a identificarne i membri, mentre Knox scopre che Chris \u00e8 fidanzata con un ragazzo geloso che, ad una festa, lo prende a pugni. Lui per\u00f2 decide comunque di invitarla a vedere la recita di Neil e lei accetta.\nDurante lo spettacolo tutti i presenti concordano sul talento di Neil: alla fine il giovane viene elogiato sia dai componenti della compagnia sia dallo stesso Keating; tuttavia il padre, incollerito per la disobbedienza del figlio, dopo averlo allontanato dal professore, gli comunica l'intenzione di iscriverlo a un'accademia militare con l'intento di avviarlo alla professione medica. Neil, disperato, si suicida nottetempo con la pistola del padre. L'istituto apre un'inchiesta: il professor Keating viene accusato di aver indotto Neil a disobbedire al padre e di conseguenza a suicidarsi per l'insuccesso; lo studente Richard Cameron rivela tutti i membri della setta dei poeti estinti, poi costretti a firmare un documento in cui dichiarano che gli insegnamenti del professore hanno indirettamente provocato il suicidio di Neil. Charlie, altro membro della setta, \u00e8 l'unico a rifiutarsi di firmare il documento e viene pertanto espulso.\nIl professore viene trasferito e la cattedra di Lettere viene affidata provvisoriamente al preside. Durante la lezione Keating entra nella classe per raccogliere i suoi oggetti personali; Todd sale sul proprio banco e ne richiama l'attenzione pronunciando la frase \u00abO capitano! Mio capitano!\u00bb, modo con cui Keating desiderava che gli si rivolgesse. Subito dopo altri ragazzi emulano il gesto di Todd, mentre il professore, sulla porta, li ringrazia sentitamente.\nProduzione.\nSceneggiatura.\nPer il ruolo di John Keating, Schulman si ispir\u00f2 alla figura di Samuel F. Pickering, suo insegnante di letteratura inglese alla scuola privata Montgomery Bell Academy di Nashville nell'anno scolastico 1965-1966. In giovent\u00f9, Pickering aveva frequentato a sua volta la Montgomery Bell Academy e, da insegnante, era solito svolgere le lezioni in cima ai banchi, fuori dalla finestra o con i piedi nei cestini delle cartacce. Al contrario del personaggio, per\u00f2, il suo modo di tenere lezione aveva l'intento non tanto di risvegliare le coscienze degli studenti, quanto di divertire se stesso, e non lo port\u00f2 mai ad uno scontro con l'amministrazione scolastica.\nWilliams, comunque, bas\u00f2 la propria interpretazione su John C. Campbell, suo professore di storia alla Country Day School di Detroit. Era tradizione, per il professor Campbell, nella prima lezione, gettare il libro di testo nell'immondizia, esordendo con una lezione estemporanea. Campbell, dopo 28 anni di servizio presso il collegio, fu licenziato nell'estate del 1991 per non aver dimostrato \"soddisfacente volont\u00e0 ad adattarsi a[gli] standard accademici e professionali\".\nL'introduzione che il professor Keating fa leggere ai suoi studenti all'inizio del film \u00e8 presa dal capitolo introduttivo di \"Sound and Sense: An Introduction to Poetry\" di Laurence Perrine, un libro-base negli Stati Uniti.\nScelta degli interpreti (casting).\nIn un primo momento, la Disney aveva affidato la regia a Jeff Kanew, che aveva scelto per il ruolo di Keating Liam Neeson; Neeson effettu\u00f2 anche un provino per la parte, recitando la scena del discorso del \"carpe diem\" agli studenti. Successivamente, la scelta della regia cadde su Weir, che scelse, come attore principale della pellicola, Robin Williams. Prima che fosse assunto Weir, Dustin Hoffman aveva espresso l'intenzione di esordire alla regia ed essere allo stesso tempo l'attore principale del film. Anche Tom Hanks fu preso in considerazione per il ruolo del professore, ma rifiut\u00f2 la parte.\nJosh Charles ed Ethan Hawke fecero il provino quando ancora si pensava che il regista sarebbe stato Jeff Kanew. In seguito, la lavorazione del film sub\u00ec una pausa di un anno, durante la quale entrambi gli attori rimasero in attesa di sapere se la loro presenza sarebbe stata confermata. River Phoenix, che aveva gi\u00e0 recitato in \"Mosquito Coast\" dello stesso Weir, si interess\u00f2 alla parte di Neil Perry e compose anche una canzone sulla Setta dei poeti estinti, ma fu scartato perch\u00e9 il regista cercava attori sconosciuti.\nRiprese.\nL'intera sequenza di riprese si svolse dal 14 novembre 1988 al 15 gennaio 1989, le riprese sono state fatte nella St. Andrew's School di Middletown, Delaware infatti si pu\u00f2 notare come i simboli di Welton siano per l'appunto la croce di Sant'Andrea bianca su sfondo rosso osservabile nelle scene girate nella cappella e sui drappi dei \"quattro pilastri\". Il regista Peter Weir decise di girare la pellicola in ordine cronologico, per rendere al meglio il crescente legame tra gli studenti e il professore.\nDistribuzione.\nDate di uscita.\nLe date di uscita internazionali nel corso del 1989 sono state:\nLe date di uscita internazionali nel corso del 1990 sono state:\nEdizione italiana.\nIl titolo della versione italiana, \"L'attimo fuggente\", differisce da quelli degli altri paesi, che mantengono la dicitura originale \"Dead Poets Society\" (\u00abSetta dei poeti estinti\u00bb secondo la versione doppiata in italiano). Tra le lezioni del protagonista, una di queste si ispira alla celebre locuzione del poeta latino Orazio che invita a \u00abcogliere l'attimo\u00bb (in latino \"Carpe diem\", nella versione originale \"Seize the day\", scritto sul quaderno di Todd). Peraltro i versi letti da Pitts, \"Cogli la rosa quando \u00e8 il momento / ch\u00e9 il tempo lo sai vola / e lo stesso fiore che sboccia oggi / domani appassir\u00e0\", diversamente da quanto creduto da molti, non sono di Orazio bens\u00ec del ben noto poeta inglese Robert Herrick (da \"To the Virgins, to Make Much of Time\").\nAccoglienza.\nIncassi.\nNegli Stati Uniti fu un inaspettato successo di pubblico e incass\u00f2 pi\u00f9 di 95 milioni di dollari. A livello mondiale totalizz\u00f2 circa 235 milioni di dollari, diventando il 5\u00b0 film dell'anno per ricavi.\nIn Italia fu il 2\u00ba film per incassi della stagione 1989-1990, dopo \"Indiana Jones e l'ultima crociata\".\nCritica.\nNegli Stati Uniti.\nIl film ottenne critiche generalmente positive. Su Metacritic ha un punteggio di 79 su 100, basato su 14 giudizi della critica. Su Rotten Tomatoes detiene l'85% di recensioni favorevoli.\nPauline Kael, del \"New York Times\", scrisse che il film \u00abelimina l'ovvio e si trasforma in un classico\u00bb. Desson Howe comment\u00f2 che, sebbene i buoni e i cattivi fossero disposti in una rassegna morale di comodo, \u00able interpretazioni, l'abile regia di Weir e la superba fotografia di John Seale pongono rimedio a tale banalit\u00e0\u00bb. \"Variety\" si compliment\u00f2 per le interpretazioni di Robin Williams, Robert Sean Leonard ed Ethan Hawke.\nIl critico Roger Ebert gli diede appena 2 stelle su 4 e scrisse che, pur non essendo il peggiore degli innumerevoli film dell'epoca su bravi ragazzi e adulti tirannici, era \u00abil pi\u00f9 spudorato nel tentativo di lusingare il pubblico adolescente\u00bb. Vincent Canby, del \"New York Times\", afferm\u00f2 che il film era \u00abtroppo pesante per il suo bene\u00bb e che avrebbe probabilmente annoiato e confuso il pubblico giovane.\nGary Hentzi, sulla rivista accademica \"Film Quarterly\", scrisse che la trama aveva pi\u00f9 senso se recepita come \u00abun assortimento di velati riferimenti a situazioni che non potevano essere rappresentate apertamente senza mettere in pericolo i profitti del film\u00bb, riferendosi al tema dell'omosessualit\u00e0, implicitamente presente in molti dei maggiori film di Weir.\nIn Italia.\nFu presentato fuori concorso alla 46\u00aa Mostra di Venezia il 14 settembre 1989 e fu un successo di pubblico. Nei mesi successivi consolid\u00f2 il proprio trionfo. \"L'Unit\u00e0\" scrisse che era \u00abuno di quei rari casi recenti in cui la tradizione hollywoodiana si combina ad una riflessione toccante e profonda sui temi della conoscenza e della creativit\u00e0\u00bb. Su \"La Stampa\", Lietta Tornabuoni \nlo defin\u00ec \u00abdidattico e ben fatto, interessante\u00bb e Stefano Reggiani parl\u00f2 di \u00abun canto sulla speranza e il diritto di credere\u00bb. Secondo \"Il Morandini\", l'interpretazione di Robin Williams fu \u00abeccellente\u00bb e Peter Weir seppe ottenere ottime interpretazioni dai giovani attori, in particolare Robert Sean Leonard.\nSu MYmovies ha una valutazione di 4 stelle su 5."}
{"id": "34787", "revid": "125023199", "url": "https://it.wikipedia.org/wiki?curid=34787", "title": "Banda cittadina", "text": "L'espressione banda cittadina, spesso usata anche nella versione inglese citizen's band, sigla CB, identifica una banda di frequenze radio attorno ai 27 MHz, corrispondente a 11 metri di lunghezza d'onda. \u00c8 destinata all'uso privato collettivo ed \u00e8 attualmente utilizzata da autotrasportatori, radioamatori, fuoristradisti, camperisti, pescatori e semplici appassionati.\nStoria.\nLa citizen's band nacque negli Stati Uniti come uno dei vari servizi radio regolamentati dopo il 1945 dalla Federal Communications Commission (FCC) per consentire ai cittadini di utilizzare una banda di frequenze radio per la comunicazione personale (ad esempio i modellini radiocomandati, le chiacchiere fra parenti ed amici, le piccole imprese).\nOriginariamente, la CB era stata permessa nel segmento 460-470\u00a0MHz della banda UHF, ed indicata come servizi A e B della banda cittadina. Viste le difficolt\u00e0 tecniche nel produrre negli anni cinquanta un ricetrasmettitore UHF economico, l'11 settembre 1958 venne destinata una porzione di banda centrata attorno ai 27\u00a0MHz al servizio CB di tipo \"D\": quello che sarebbe stato poi conosciuto universalmente come \"CB\".\nLe frequenze vennero recuperate riassegnando le frequenze destinate ai radiocomandi e l'adiacente banda radioamatoriale degli 11 metri (che era compresa tra 26,96 e 27,23\u00a0MHz), poco utilizzata dai radioamatori. La banda venne quindi canalizzata ottenendo 26 canali, cinque dei quali vennero utilizzati per i radiocomandi, ed aggiungendo un ulteriore canale, il 23, centrato a 27,255\u00a0MHz.\nAnche in Italia nella seconda met\u00e0 degli anni sessanta la CB ebbe il suo momento di grande successo dovuta all'importazione di apparecchi a transistor importati dagli Stati Uniti. Nonostante fossero vietati e perseguibili la diffusione fu rapidissima.\nVisto l'enorme successo del sistema, altri Stati successivamente permisero l'utilizzo di sistemi simili, sia come uso della frequenza, che come tipo di apparati utilizzabili che per il tipo di regolamentazione, come per esempio il \"General Radio Service\" in Canada.\nNei paesi dell'Est europeo, come ad esempio la Polonia, le frequenze dei canali sono spostate 5\u00a0kHz pi\u00f9 in basso rispetto a quelle USA, mentre nel Regno Unito si dovette attendere il 1981 per avere allocati 40 canali, ma tra 27,60125 e 27,99125\u00a0MHz e la modulazione utilizzata era la FM.\nIn Italia, la regolamentazione del diritto a irradiare le proprie trasmissioni sulla banda CB \u00e8 stata ufficializzata nel 1973 con l'utilizzo di 23 canali, che .\nLo sviluppo e la richiesta di canali per scopi specifici, i cosiddetti punti 1/2/3/4 e 7 dell'art. 334, port\u00f2 poi negli anni novanta ad assegnare ulteriori frequenze per questo uso attorno ai 43\u00a0MHz.\nQueste nuove frequenze non ebbero grande successo, . Inoltre per utilizzo professionale e a corto raggio, PMR 446 e LPD, sono pi\u00f9 piccoli e maneggevoli rispetto ad un portatile per i 27 o 43\u00a0MHz, non soffrono di disturbi dovuti alla propagazione ionosferica, alle interferenze elettromagnetiche di vario genere, hanno un consumo inferiore e sono comunque pi\u00f9 adatti per la maggiore portata in \"linea retta\" e tra le vie dei centri urbani.\nIn diversi casi .\nAnche l'utilizzo a scopo generico della banda cittadina . Gli autotrasportatori utilizzano ancora frequentemente la CB.\nPer trasmettere sulla banda CB in Italia fino a luglio 2020 occorreva inviare una denuncia di inizio attivit\u00e0 al Ministero delle comunicazioni (successivamente diventato Dipartimento delle comunicazioni del Ministero dello sviluppo economico) e pagare una quota annua (di 12 euro nel 2014), che \u00e8 indipendente dal numero di apparecchi posseduti (articoli 105 e 145 del Codice delle comunicazioni, decreto legislativo 259 del 01/08/2003). L'autorizzazione era valida 10 anni, sempre che si pagasse il contributo previsto annualmente, diversamente il mancato pagamento anche per una sola annualit\u00e0 (entro il 31 gennaio di ogni anno) comportava la decadenza dell'autorizzazione. Alla scadenza dei 10 anni si doveva ripresentare la denuncia d'inizio attivit\u00e0. Non c'era obbligo di inviare comunicazione di eventuale cessazione anticipata, come invece \u00e8 previsto per i Professional Mobile Radio (per i quali si applicano le norme degli articoli 104 e 107 del citato decreto e vanno indicate le quantit\u00e0, le marche ed i modelli degli apparati che si posseggono).\nA partire dal 16 luglio 2020 grazie al decreto semplificazioni non sono pi\u00f9 necessari nessuna autorizzazione o pagamento di alcuna tassa annuale. \nL'uso degli apparati radio CB, cos\u00ec come quello dei sistemi di comunicazione deregolamentati (ad es. PMR 446, LPD), differisce dall'uso di apparati radioamatoriali, che sono subordinati al superamento di un esame ministeriale scritto del futuro operatore e da altri numerosi obblighi, conoscenze e \"approcci\" nel comunicare. L'uso delle comunicazioni via radio subisce oggi la concorrenza degli strumenti forniti dal Web, ma ancora oggi la comunicazione \"via etere\" pu\u00f2 costituire un'alternativa preziosa e insostituibile soprattutto in caso di calamit\u00e0 naturali. In questi casi, soprattutto l'apporto di chi opera su bande radioamatoriali, pu\u00f2 diventare prezioso.\nCaratteristiche tecniche.\n. La portata degli apparati, se si usano con antenne mobili \u00e8 di circa 5\u201310\u00a0km e pu\u00f2 diminuire in presenza di ostacoli. In caso di trasmissione da una postazione fissa (nel gergo CB \"barra fissa\") la distanza aumenta considerevolmente (20\u201360\u00a0km).\nIn particolari condizioni di propagazione, soprattutto utilizzando antenne ad alto guadagno, \u00e8 possibile tuttavia effettuare collegamenti a distanze molto maggiori, .\nCanalizzazione.\nApparati a 40 canali.\nLe radio CB omologate a 40 canali possono utilizzare un massimo di 40 frequenze fisse (canali)\ncomprese tra 26,965 e 27,405\u00a0MHz, secondo lo schema seguente:\nCome si vede i canali sono organizzati con una spaziatura di 10\u00a0kHz e ci sono alcune\nfrequenze saltate, attribuite ai radiocomandi oppure ai sistemi cercapersone, in Italia indicati rispettivamente come punto 4 e punto 5 dell'articolo 334 del D.P.R. 156/73 (detto anche Codice Postale). Questi canali vengono colloquialmente chiamati canali \"alpha\" e sono posizionati 10\u00a0kHz sopra i canali 3, 7, 11, 15 e 19.\nApparati a 34 canali.\nCanali presenti sui modelli a 34 canali e non presenti sui modelli a 40.\nQueste frequenze non sono di utilizzo generico, ma sono da utilizzarsi per scopi specifici, come indicato dall'articolo 334 del Codice Postale e successive modificazioni.\nLe frequenze al punto 8, sono quelle non indicate e che sono i primi 25 canali (in comune con gli apparati a 40 canali) sono di utilizzo per scopi generali.\nApparati a 43\u00a0MHz.\nCon il D.P.R. n\u00ba 107 del 29 aprile 1994, vengono assegnate delle frequenze per usi specifici, nella banda dei 43\u00a0MHz. Di proposito non vengono assegnate frequenze per l'uso come al punto 8 dell'art.334, per cercare di favorirne l'uso per scopi non generici.\nApparati a 27\u00a0MHz, 23 e 46 canali.\nAll'inizio della storia della CB, i migliori apparati erano a 23 canali. Tuttavia, essendo le trasmissioni dei CB proibite, spesso le radio venivano modificate con altri 23 canali. Non sono rari comunque gli apparati in grado di coprire i 46 canali senza bisogno di modifiche.\nI canali indicati col suffisso \u03b1 e \u03b2 non erano utilizzabili, quindi non entrano nel computo totale dei canali."}
{"id": "34788", "revid": "702184", "url": "https://it.wikipedia.org/wiki?curid=34788", "title": "Gnosticismo", "text": "Lo gnosticismo \u00e8 stato un movimento filosofico, religioso ed esoterico, a carattere iniziatico, molto articolato e complesso, presente nel mondo ellenistico greco-romano, che tra il II e il IV secolo d.C. raggiunse la massima diffusione. Il termine \"gnosticismo\" deriva dalla parola greca \"gn\u00f3sis\" (), cio\u00e8 \u00abconoscenza\u00bb, che era l'obiettivo che esso si poneva. Il termine \"gnosticismo\" venne coniato da Henry More nel 1669, con esplicito riferimento al vocabolo greco \u00abgnosi\u00bb utilizzato nell'antichit\u00e0 dai seguaci del movimento.\nAnche se parrebbe collocarsi principalmente in un contesto cristiano, in passato alcuni studiosi ritennero che lo gnosticismo precedesse il cristianesimo e includesse credenze religiose pre-cristiane e pratiche spirituali comuni alle origini del cristianesimo, al neoplatonismo, all'ebraismo del Secondo Tempio, alle religioni misteriche e allo zoroastrismo (specialmente per ci\u00f2 che riguarda lo zurvanismo). La discussione sullo gnosticismo \u00e8 cambiata radicalmente con la scoperta dei \"Codici di Nag Hammadi\", che condussero gli studiosi a una revisione delle precedenti ipotesi.\nStoria.\nOrigini.\nLe origini dello gnosticismo sono state per lungo tempo oggetto di controversia e sono tuttora un interessante soggetto di ricerca. Pi\u00f9 queste origini sono studiate, pi\u00f9 sembra che le sue radici affondino in epoca precristiana. Mentre in precedenza lo gnosticismo veniva considerato soprattutto una delle eresie del cristianesimo, sembra che le prime tracce di sistemi gnostici possano essere trovate gi\u00e0 alcuni secoli prima dell'era cristiana. Al quinto Congresso degli Orientalisti (Berlino 1882) Rudolf Kessler fece notare il collegamento tra \"gnosis\" e religione babilonese, non la religione originale della Babilonia, ma la religione sincretistica che si svilupp\u00f2 dopo la conquista della regione da parte di Ciro il Grande. Sette anni pi\u00f9 tardi (1889) Wilhelm Brandt pubblic\u00f2 il suo \"Mand\u00e4ische Religion\", in cui descriveva la religione mandea. In tale opera l'autore dimostr\u00f2 che questa religione \u00e8 una forma cos\u00ec chiara di gnosticismo, da essere prova che lo gnosticismo \u00e8 esistito indipendentemente e anteriormente al cristianesimo.\nMolti studiosi, invece, hanno ricercato la fonte delle teorie gnostiche nel mondo ellenistico e, specialmente, nella citt\u00e0 di Alessandria d'Egitto. Nel 1880 Manuel Jo\u00ebl cerc\u00f2 di provare che l'origine di tutte le teorie gnostiche risiedeva in Platone. Anche se la tesi su Platone pu\u00f2 essere considerata come una forzatura, l'influenza greca sulla nascita e sullo sviluppo dello gnosticismo non pu\u00f2 essere negata. In ogni caso, che il pensiero alessandrino abbia avuto qualche influenza, almeno nello sviluppo dello gnosticismo cristiano, \u00e8 dimostrato dal fatto che la maggior parte della letteratura gnostica di cui siamo in possesso arriva da fonti egiziane (copte).\nAnche se le origini dello gnosticismo sono ancora avvolte nella notte dei tempi, molta luce \u00e8 stata fatta sulla questione grazie al lavoro combinato di molti studiosi. Bench\u00e9 la rilevanza del pensiero gnostico cominci a declinare a partire dal IV secolo, esistono tuttavia tracce della persistenza di tali concezioni nella storia del pensiero religioso e filosofico occidentale fino ai giorni nostri.\nQuando Ciro il Grande entr\u00f2 a Babilonia nel 539 a.C., si incontrarono due grandi scuole di pensiero e inizi\u00f2 il sincretismo religioso. Il pensiero persiano cominci\u00f2 a mescolarsi con l'antica civilt\u00e0 babilonese. L'idea della lotta titanica tra bene e male, che pervade l'universo in eterno, \u00e8 l'idea da cui deriva il mazdeismo, o dualismo persiano. Questo, e l'immaginata esistenza di innumerevoli spiriti intermedi, angeli e demoni, fu la spinta che fece superare le idee del Semitismo. D'altra parte la fiducia incrollabile nell'astrologia e la convinzione che il sistema planetario aveva un'influenza totale sugli affari di questo mondo si svilupp\u00f2 proprio tra i caldei. La grandezza dei Sette (la Luna, Mercurio, Venere, Marte, il Sole, Giove, e Saturno), il sacro \"Hebdomad\", simboleggiato per millenni dalle torri di Babilonia, non fu sminuito. In verit\u00e0, essi cessarono di essere adorati come divinit\u00e0, ma rimasero come arconti e \"dynameis\", regole e poteri, la cui quasi irresistibile forza contrastava l'uomo. Furono trasformati da dei a \"devas\", spiriti cattivi. La religione degli invasori e quella degli invasi si fusero in un compromesso: ogni anima, nella sua ascesa verso il buon Dio e la luce infinita dell\"Ogdoade\", doveva combattere contro l'avversa influenza del dio o degli dei dell\"Hebdomad\". Questa ascesa dell'anima attraverso le sfere planetarie fino al paradiso cominci\u00f2 ad essere concepita come una lotta con poteri avversi e divenne la prima e predominante linea dello gnosticismo.\nLa seconda grande linea del pensiero gnostico fu la magia, il potere \"ex opere operato\" di nomi, suoni, gesti e azioni. Queste formule magiche, che provocavano risate e disgusto ai non iniziati, non sono corruzioni pi\u00f9 tarde della filosofia gnostica, ma una parte essenziale dello gnosticismo e furono osservate in tutte le forme di gnosticismo cristiano. Nessuna \"gnosis\" era completa senza la conoscenza delle formule che, una volta pronunciate, permettevano l'annullamento dei poteri ostili. Lo gnosticismo entr\u00f2 in contatto con il giudaismo abbastanza presto. Considerando le forti, ben organizzate ed estremamente colte colonie ebraiche nella valle dell'Eufrate, questo primo contatto con il giudaismo \u00e8 perfettamente naturale. Forse l'idea gnostica di un Redentore deriva proprio dalle speranze messianiche ebree. Ma, fin dall'inizio, la concezione gnostica del Salvatore \u00e8 pi\u00f9 sovrumana di quella del giudaismo; il loro \"Manda d'Haye\", o \"Soter\", \u00e8 una manifestazione immediata della Divinit\u00e0, un Re della Luce, un \u00c6on (Eone).\nGnosticismo in senso stretto.\nLo \"gnosticismo\" in senso stretto si svilupp\u00f2 pienamente nel II secolo d.C., periodo in cui operarono i principali maestri delle varie scuole. Esso ebbe come centri di maggiore fioritura soprattutto Alessandria d'Egitto e Roma. Un particolare impulso ebbe, negli ultimi secoli, in Siria e in Egitto, grazie alla sua diffusione in ambienti monastici, attraverso le numerose correnti ascetiche. Lo gnosticismo, comunque, ebbe i suoi rappresentanti pi\u00f9 noti nei primi secoli dopo Cristo, con prominenti insegnanti come Marcione, Valentino e Basilide. Altri gnostici noti furono Cerinto, Carpocrate e Simone Mago con tutta la sua scuola. Anche quando la corrente principale e centralizzata della Chiesa divenne il corpo cristiano dominante e inizi\u00f2 a sopprimere le idee cristiane alternative e il paganesimo, lo gnosticismo non svan\u00ec senza lasciare traccia, anche se sant'Ireneo di Lione, Tertulliano e san Giustino rimasero le uniche fonti di conoscenza fino al 1945, anno in cui furono scoperte, nei pressi del villaggio di al-Qasr, quarantaquattro opere gnostiche.\nUna delle conclusioni che si ricavano da Sant'Ireneo di Lione, dove per la prima volta appare il termine \"gnostico\", \u00e8 che esistono tanti tipi di gnosticismo quante le persone che lo proclamano con una certa autorit\u00e0.\nInfluenze successive.\nIl manicheismo del IV secolo fu certamente influenzato dall'immaginario gnostico. Nel Medioevo idee gnostiche continuarono a riaffiorare a intervalli regolari, come dimostra l'apparizione di movimenti quali i catari, i bogomili e i pauliciani. Non si rilevano continuit\u00e0 tra lo gnosticismo e l'eresia catara medievale, sebbene ci siano notevoli affinit\u00e0. Ma esiste anche una setta di gnostici, che, isolandosi geograficamente, \u00e8 giunta fino a noi in forma molto pura: i mandei dell'Iraq meridionale.\nNel 1208 contro i catari, definiti dalla Chiesa cattolica come eretici, fu indetta dal papa Innocenzo III una crociata, scontro che caus\u00f2 un milione di morti e che termin\u00f2 solo nel 1244, con la caduta della roccaforte catara di Monts\u00e9gur. A partire da questo momento le sette gnostiche scomparvero dalla scena europea, anche se alcune di quelle che si erano rifugiate in Oriente, come i mandei in Iran e Iraq e i tommasini in India, continuarono a prosperare ed esistono ancora oggi.\nPi\u00f9 tardi ripresero il modello gnostico l'alchimia e l'astrologia rinascimentale, scienze esoteriche che si nutrivano delle pubblicazioni di letterati come Marsilio Ficino (1433 - 1499), che nel 1463 tradusse il \"Corpus Hermeticum\", una raccolta di scritti sapienziali di epoca ellenistica, attribuiti a Ermes Trismegisto.\nCaratteristiche e definizione.\nUna definizione piuttosto parziale del movimento, basata sull'etimologia della parola, pu\u00f2 essere: \"dottrina della salvezza tramite la conoscenza\", termine che va inteso come la coscienza illuminata. Mentre il cristianesimo che prese poi piede, la cui dogmatica \u00e8 stata definita dai concili ecumenici, sostiene che l'anima raggiunge la salvezza dalla dannazione eterna per grazia di Dio principalmente mediante la fede, per lo gnosticismo invece la salvezza dell'anima dipende da una forma di conoscenza superiore dell'uomo e del mondo e di illuminazione (\"gnosi\") portate da Cristo. Gli gnostici dunque erano una classe di mistici illuminati o iniziati, il cui \"status\" presente e futuro era sostanzialmente diverso da quello di coloro che non avevano raggiunto questa realizzazione spirituale, mistica. \nLo gnosticismo descrive un insieme di antiche religioni il cui principio base era l'insegnamento attraverso il quale si pu\u00f2 fuggire dal mondo materiale, creato dal Demiurgo, per abbracciare il mondo spirituale. Gli ideali gnostici furono influenzati da molte delle antiche religioni che predicavano tale gnosi (variamente interpretata come conoscenza, illuminazione, salvezza, emancipazione o \"unicit\u00e0 con Dio\"), che, a seconda del culto in questione, poteva essere raggiunta praticando la filantropia, tale da raggiungere la povert\u00e0 personale, l'astinenza sessuale (per quanto possibile per gli \"ascoltatori\", completamente per \"iniziati\") e una diligente ricerca della saggezza aiutando gli altri.\nNello gnosticismo il mondo del Demiurgo \u00e8 rappresentato dal mondo inferiore, che \u00e8 associato con la materia, la carne, il tempo e pi\u00f9 particolarmente con un mondo imperfetto, effimero. Il mondo di Dio \u00e8 rappresentato dal mondo superiore ed \u00e8 associato all'anima e alla perfezione. Il mondo di Dio \u00e8 eterno e non rientra nei limiti della fisica. \u00c8 impalpabile, e il tempo non esiste. Per arrivare a Dio lo gnostico deve raggiungere la conoscenza, che mescola filosofia, metafisica, curiosit\u00e0, cultura, saperi e i segreti della storia e dell'universo.\nIl rapporto con il cristianesimo.\nIn generale gli gnostici tendevano ad identificare il Dio veterotestamentario con la potenza inferiore del malvagio Demiurgo, creatore di tutto il mondo materiale, mentre il Dio neotestamentario con l'Eone perfetto ed eterno, il generatore degli eoni Cristo e Sophia, incarnati sulla Terra rispettivamente come Ges\u00f9 e Maria Maddalena. Dalla concezione docetista insita in gran parte delle religioni gnostiche, deriverebbe poi il rifiuto della resurrezione del corpo di Ges\u00f9, poich\u00e9 dopo la sua morte, egli sarebbe tornato sulla Terra solo nella sua forma divina, liberato dal corpo materiale. Inoltre, nel periodo tra la Resurrezione e l'Ascensione, periodo considerato dagli gnostici ben pi\u00f9 esteso dei canonici quaranta giorni, avrebbe impartito solo a pochi dei suoi discepoli una sorta di insegnamento segreto (di tale insegnamento tratta l'apocrifo Pistis Sophia). Tale insegnamento, parallelamente alla dottrina della Chiesa, fondata sulla predicazione pubblica del Cristo, venne tramandato per via occulta a beneficio di pochi eletti, escludendo, cos\u00ec, la gerarchia della Chiesa. Inoltre, aspetto fondamentale, la salvezza doveva giungere attraverso esperienze personali e non attraverso lo studio dei testi canonici. Tutte queste convinzioni contrastavano fortemente con l'ortodossia del cattolicesimo che andava formandosi in quei primi secoli. Fu quindi inevitabile che le dottrine gnostiche, che in un primo tempo si erano diffuse anche all'interno della Chiesa, incontrassero l'opposizione delle comunit\u00e0 cristiane e fossero considerate come eretiche. Ci\u00f2 port\u00f2 il movimento gnostico ad un rapido declino, anche se, specialmente in Medio Oriente, alcuni aspetti dello gnosticismo (come l'aspetto ascetico) divennero parte integrante del patrimonio della Chiesa Cristiana per mezzo della corrente filomatica \"philomath\u00eca\"-\u03c6\u03b9\u03bb\u03bf\u03bc\u03ac\u03b8\u03b5\u03b9\u03b1 che, sebbene non avesse un impianto religioso, permetteva, con la sua etica o mistica peculiare, una tolleranza reciproca tra studiosi (filomati) e sacerdoti (clero cristiano).\nVisione gnostica della creazione.\nGran parte delle religioni cristiano-gnostiche teorizzavano che da Dio Primo Eone fossero state generate pi\u00f9 coppie di eoni composte sempre da un eone maschile e uno femminile. Dio e gli eoni nel loro complesso formavano il Pleroma.\nGli eoni, in molti sistemi gnostici, rappresentano le varie emanazioni del Dio primo, noto anche come \"l'Uno\", la \"Monade\", \"Aion Teleos\" (l\"Eone Perfetto\"), \"Bythos\" (greco per Profondit\u00e0), \"Proarkhe\" (greco per \"Prima dell'Inizio\"), \"Arkhe\" (greco per \"Inizio\"). Questo primo essere \u00e8 anch'esso un eone e contiene in s\u00e9 un altro essere noto come \"Ennoia\" (greco per Pensiero), o \"Charis\" (greco per Grazia), o \"Sige\" (greco per Silenzio). L'essere perfetto, in seguito, concepisce il secondo e il terzo eone: il maschio \"Caen\" (greco per Potere) e la femmina \"Akhana\" (Verit\u00e0, Amore).\nQuando un eone chiamato \"Sophia\" eman\u00f2 senza il suo eone partner, il risultato fu il \"Demiurgo\", o mezzo-creatore (nei testi gnostici a volte chiamato \"Yaldabaoth\", \"Hysteraa\", \"Saklas\" (= il folle) o \"Rex Mundi\" per i Catari), una creatura che non sarebbe mai dovuta esistere e che cre\u00f2 il mondo materiale. Questa creatura non apparteneva al \"pleroma\", e l'Uno eman\u00f2 due eoni, \"Cristo\" e \"Sophia\", ovvero lo \"Spirito Santo\", per salvare l'umanit\u00e0 dal Demiurgo. Cristo prese poi la forma della creatura umana \"Ges\u00f9\" in modo da potere insegnare all'umanit\u00e0 la via per raggiungere la gnosi: il ritorno al \"pleroma\".\nAnche il Vangelo di Giuda, recentemente scoperto, tradotto e poi acquistato dalla National Geographic Society menziona gli eoni e parla degli insegnamenti di Ges\u00f9 al loro riguardo. In un passo di tale Vangelo, Ges\u00f9 deride i discepoli che pregano l'entit\u00e0 che loro credono essere il vero Dio, ma che \u00e8 in realt\u00e0 il malvagio Demiurgo.\nGli gnostici ofiti, o naasseni, veneravano il serpente perch\u00e9, come narrato nella Genesi (3,1), era stato mandato da Sophia (o era lei stessa nelle sue sembianze) per indurre gli uomini a nutrirsi del frutto della conoscenza, al fine di infondere in loro la gnosis di cui avevano bisogno per svegliarsi dagli inganni del malvagio Demiurgo ed evolversi a Dio.\nCulto ed etica.\nOgni setta predicava una propria variante del credo gnostico e quindi praticava un proprio culto. Alcune sette respingevano completamente i sacramenti, mentre altre accettavano quali strumenti di conoscenza solo il battesimo e l'Eucaristia, affiancandoli ad altri riti, per mezzo di inni e formule magiche, o pratiche, come l'astinenza sessuale o la povert\u00e0, che dovevano propiziare l'ascesa al regno spirituale del principio divino imprigionato nel corpo materiale.\nDa un punto di vista etico, lo gnosticismo oscillava fra il rigore e il lassismo: se, infatti, la valutazione negativa della materia e del corpo spingeva alcuni gruppi ad astenersi anche dal matrimonio e dalla procreazione, fino ad arrivare all'ascetismo pi\u00f9 rigoroso (Saturnino, encratiti), la convinzione che l'anima fosse assolutamente estranea al mondo materiale portava altre correnti a giudicare in termini relativistici ogni atto connesso con il corpo (Basilide, Carpocrate, barbelognostici, fibioniti, cainiti).\nScuole gnostiche.\nPer scuole gnostiche si intendono le varie correnti dello gnosticismo.\nNel suo insieme, il movimento non ebbe mai un'autorit\u00e0 centrale che ne regolasse la dottrina o la disciplina, vi erano diverse sette, delle quali la sola marcionita tent\u00f2 in qualche modo di emulare la costituzione della Chiesa, e anche il Marcionismo non fu unito.\nL'unica classificazione possibile di queste sette si pu\u00f2 pertanto basare sulla loro linea di pensiero. Si possono distinguere perci\u00f2:\nSiriana/semitica.\nQuesta scuola rappresenta la fase pi\u00f9 antica dello gnosticismo, poich\u00e9 l'Asia Occidentale era la patria del movimento. Dositeo, Simone Mago, Menandro, Cerinto, Cerdone, Saturnino, i Bardesaniti, gli Ebioniti, gli Entratiti, gli Ofiti o Naasseni, i Perati, gli Gnostici degli \"Atti di Tommaso\", i Sethiani e i Cainiti si pu\u00f2 dire che appartengano a questa scuola. Gli elementi pi\u00f9 fantastici e le genealogie elaborate di syzygies e di eoni della gnosis pi\u00f9 tarda sono ancora assenti in questi sistemi. La terminologia ancora in forma Semitica; Egitto \u00e8 il nome simbolico della terra della schiavit\u00f9 dell'anima. L'opposizione tra il buon Dio e il creatore del Mondo non \u00e8 eterna o cosmogonica, sebbene ci sia una forte opposizione etica a Yahweh, il Dio degli ebrei. Questi \u00e8 l'ultimo dei sette angeli che forgiarono il mondo dalla materia eterna preesistente. Gli angeli demiurgici, tentando di creare l'uomo, crearono solo un misero verme al quale il Buon Dio, comunque, diede la scintilla della vita divina. La legge del dio degli ebrei deve essere rigettata, perch\u00e9 il buon Dio ci chiama al suo servizio immediato attraverso Cristo suo Figlio. Si obbedisce alla Divinit\u00e0 Suprema astenendosi dal sesso e dal matrimonio, e conducendo una vita ascetica. Tale era il sistema di Saturnino di Antiochia, che insegn\u00f2 durante il regno di Adriano. I Naasseni (da Nahas, il termine ebraico per serpente) erano adoratori del serpente come simbolo della saggezza che il Dio degli ebrei tent\u00f2 di nascondere agli uomini. Gli Ofiti (ophianoi, da ophis il serpente) che, quando si trasferirono ad Alessandria d'Egitto, influenzarono le principali idee del Valentinianismo, divennero una delle sette pi\u00f9 diffuse dello gnosticismo. Sebbene non strettamente adoratori del serpente, costoro riconoscevano il serpente come simbolo dell'emanazione suprema, Achamoth o Saggezza Divina. Essi furono indicati quali gnostici per eccellenza. I Sethiani videro in Seth il padre di tutti gli uomini spirituali (pneumatikoi); in Caino e Abele il padre degli psichici (psychikoi) e degli ilici (hylikoi). Secondo i Peratae esiste una trinit\u00e0 composta da Padre, Figlio, e Hyle (materia). Il Figlio \u00e8 il Serpente Cosmico che liber\u00f2 Eva dal potere della legge di Hyle. Essi simboleggiavano l'universo come un triangolo incluso in un cerchio. Il numero tre era, per loro, la chiave di tutti i misteri. I Cainiti si chiamarono cos\u00ec perch\u00e9 veneravano Caino, Esa\u00f9, i Sodomiti e Giuda; tutti costoro avevano resistito in qualche maniera al dio degli ebrei.\nEllenistica/alessandrina.\nI loro sistemi erano pi\u00f9 astratti, e filosofici di quello siriano. La nomenclatura semitica fu sostituita pressoch\u00e9 completamente da nomi greci. Il problema cosmogonico si era ingigantito, il lato etico era meno prominente, l'ascetismo si era rafforzato grandemente. I due grandi pensatori di questa scuola furono Basilide e Valentino. Sebbene nato ad Antiochia, in Siria, Basilide fond\u00f2 la sua scuola ad Alessandria (intorno al 130), e fu seguito da suo figlio Isidoro. Il suo sistema fu il pi\u00f9 consistente e sobrio emanazionismo mai prodotto dallo gnosticismo. La sua scuola non si diffuse mai cos\u00ec estesamente come quella di Valentino, ma in Spagna sopravvisse per molti secoli. Valentino che insegn\u00f2 prima ad Alessandria la \"philomath\u00eca - \"\u03c6\u03b9\u03bb\u03bf\u03bc\u03ac\u03b8\u03b5\u03b9\u03b1 e poi a Roma (intorno al 160), elabor\u00f2 un sistema di dualismo sessuale nel processo di emanazione; una lunga serie di coppie di idee personificate maschio e femmina venivano impiegate come ponte per colmare la distanza tra il Dio sconosciuto e il mondo. Il suo sistema \u00e8 pi\u00f9 confuso del Basilidiano, specialmente per il disturbo dato dall'intrusione della figura di Sophia nel processo cosmogonico. Valentino fu influenzato dall'Ofitismo egiziano, che essendo di origine siriana, poteva reclamare di essere il vero rappresentante dello spirito gnostico. Si apprende da Ippolito (Adv. Haer., IV, xxxv), Tertulliano (Adv. Valent., iv) e Clemente Alessandrino (Exc. ex Theod., titolo) che c'erano due scuole principali di Valentinianismo, l'italiana e l'Anatolica o asiatica. Nella scuola italiana insegnanti degni di nota erano: Secundus che divise l'Ogdoad all'interno del Pleroma in due tetradi Destra e Sinistra; Epifane che divise queste Tetradi come Monotes, Henotes, Monas ed Hen; e probabilmente Colorbaso, a meno che il suo nome non sia un fraintendendo di Kol Arba \"Tutti e Quattro\". Ma i pi\u00f9 importanti furono Tolomeo ed Eracleone. Tolomeo \u00e8 conosciuto principalmente per la sua lettera a Flora, una nobildonna che gli aveva scritto per farsi spiegare il significato del Vecchio Testamento. Riferisce Tertulliano, che questi divise i nomi e i numeri degli eoni in sostanze impersonate fuori della divinit\u00e0. Era versato negli studi biblici ed era un uomo dall'immaginazione sfrenata. Per Clemente Alessandrino (Strom., IV, ix 73) Eracleone era l'insegnante pi\u00f9 eminente della scuola Valentiniana. Origene dedica una gran parte del suo commentario su San Giovanni a confutare il commentario di Eracleone sullo stesso Evangelista. Eracleone chiam\u00f2 la fonte di ogni essere Anthropos, invece di Bythos, e respinse l'immortalit\u00e0 dell'anima, intendendo, probabilmente il solo elemento psichico. La scuola Anatolica ebbe come insegnante preminente Axionicus (Tertulliano, Adv. Valent., iv; Hipp., Adv. Haer., VI, 30) che aveva il suo collegium ad Antiochia intorno al 220. Il sistema di Marco il Congiuratore, un'elaborata speculazione su cifre e numeri \u00e8 riportato da Ireneo (I, 11-12) e Ippolito (VI, 42). Marco probabilmente fu un egiziano contemporaneo di Ireneo. Un sistema simile a quello dei Marcosiani fu elaborato da Monoimus l'arabo, al quale Ippolito dedica i capitoli da 5 ad 8 del Libro VIII. Ippolito \u00e8 nel giusto quando definisce queste due sette gnostiche imitazioni di Pitagora piuttosto che dei cristiani. Secondo le Epistole di Giuliano (morto 363), collegia Valentinani esistettero in Asia Minore fino ai suoi tempi.\nDualistica.\nIl dualismo era congenito nello gnosticismo, ma raramente super\u00f2 la sua tendenza principale, il panteismo. Questo era certamente il caso nel sistema di Marcione, che distinse tra il Dio del Nuovo Testamento e il Dio del Vecchio Testamento come tra due eterni contendenti, il primo Buono, agathos; il secondo soltanto dikaios, il Demiurgo creatore del mondo; tuttavia, Marcione non port\u00f2 questo sistema alle estreme conseguenze. Egli pu\u00f2 essere considerato pi\u00f9 come un precursore di Mani che come uno gnostico puro. Tre dei suoi discepoli, Potito, Basilico, e Lucano, sono ricordati da Eusebio come sostenitori del dualismo del loro maestro (H.E., V, xiii), mentre Apelle, il suo principale discepolo, sebbene non si scostasse molto dalle idee del maestro nel rifiutare il Vecchio Testamento, ritorn\u00f2 al monoteismo affermando che l'ispiratore delle profezie del Vecchio Testamento non era un dio, ma un angelo malvagio. In un passo del Vangelo di Giuda, che Ireneo di Lione attribuisce ai Cainiti, Ges\u00f9 deride i discepoli che pregano l'entit\u00e0 che loro credono essere il vero Dio, ma che \u00e8 in realt\u00e0 il malvagio Demiurgo. Ermogene, all'inizio del II secolo, a Cartagine, insegn\u00f2 un dualismo piuttosto diverso: l'oppositore del buon Dio non era il Dio degli ebrei, ma la Materia Eterna, fonte di tutto il male. Questo Gnostico fu combattuto da Teofilo di Antiochia e Tertulliano.\nAntinomiana.\nPoich\u00e9 il Dio degli ebrei impose una legge morale, l'opposizione al Dio degli ebrei era un dovere e la violazione della sua legge morale fu considerata un'obbligazione solenne. La setta dei nicolaiti, che professava questo credo, esisteva fin dai tempi degli Apostoli, il loro principio, secondo Origene era parachresthai te sarki. Carpocrate, che Tertulliano (De anim\u00e2, xxxv) definiva mago e fornicatore, era un contemporaneo di Basilide. Il suo credo imponeva di tenere una condotta infame, in modo da disobbligarsi nei confronti dei poteri cosmici e sfuggirgli. La sua gnosis consisteva nell'infrangere ogni legge e naufragare nella Monade attraverso il ricordo della preesistenza nell'Unit\u00e0 Cosmica. Suo figlio Epifanio secondo alcuni eresiologi mor\u00ec a Same di Cefalonia, all'et\u00e0 di soli diciassette anni, consumato dai vizi. Alcuni studiosi moderni, tuttavia, propendono per la tesi che in realt\u00e0 egli non sia mai esistito, ma che sia stato un mito creato dai carpocraziani, che in suo onore avevano fatto erigere un tempio sull'isola di Samo. San Giustino (Apol., I, xxvi), Ireneo (io, xxv 3) ed Eusebio (H.E., IV, vii) proclamarono che \"la reputazione di questi uomini port\u00f2 l'infamia sull'intera razza Cristiana\".\nInfluenze sul pensiero moderno.\nIn epoca contemporanea, a fianco di movimenti elitari che si richiamano alle correnti gnostiche del passato, non mancano tentativi di identificare caratteri gnostici in correnti di pensiero moderne: cos\u00ec nel nichilismo ed esistenzialismo, che enfatizzano la mancanza di significato dell'esistenza terrena. Lo storico delle religioni Ioan Couliano invece nega, a parte alcune somiglianze formali, una reale affinit\u00e0 tra lo gnosticismo antico e il nichilismo moderno (anche nella forma esistenzialista), in quanto il primo ha un carattere fortemente metafisico, rappresentando una estrema affermazione della trascendenza a spese del mondo sensibile, mentre il secondo ha una prospettiva puramente mondana e anti-metafisica; per lo stesso motivo contesta chi (come Voegelin) vede nella modernit\u00e0 una realizzazione dei principi gnostici.\nDurante il XIX secolo si assist\u00e9 alla nascita di diversi movimenti di tipo religioso o parareligioso che si richiamano dichiaratamente allo gnosticismo antico. Fra essi, a puro titolo di esempio, la teosofia. La scoperta, nel 1945 dei Codici di Nag Hammadi ha dato nuova forza a molti di questi movimenti, con diversi filoni di pensiero. Per esempio Carl Gustav Jung studi\u00f2 a lungo il pensiero gnostico, affiancando a esso le sue conoscenze di psicologia."}
{"id": "34792", "revid": "125643300", "url": "https://it.wikipedia.org/wiki?curid=34792", "title": "Wicca", "text": "La wicca che pi\u00f9 raramente viene anche definita come la \"antica religione\", \u00e8 un nuovo movimento religioso afferente ai fenomeni cosiddetti di \"neopaganesimo\".\n\u00c8 considerata una religione o un percorso spirituale di tipo misterico, che venera principalmente il divino immanente, creduto presente nel mondo sotto infinite forme, spesso riassunte in un principio divino femminile, la Dea, e in uno maschile, il Dio, emanazioni dell'Uno, simmetrici ma complementari. Il loro incessante interscambio sta alla base del continuo divenire del mondo. La wicca celebra, pertanto, i cicli della natura.\nLa wicca fu resa pubblica per la prima volta nel 1954 negli scritti di Gerald Gardner, un ex funzionario pubblico britannico, esperto di esoterismo, che affermava di essere stato iniziato nella New Forest Coven, una congrega appartenente a un'antica tradizione misterica (definita come \"l'antica religione\"), che aveva perpetuato i culti esoterici medievali, perseguitati come stregoneria dalle autorit\u00e0 politiche e religiose, culti che a loro volta erano imperniati sulle religioni pagane dell'Europa antica.\nLa veridicit\u00e0 delle esperienze di Gardner rimane controversa, visto anche il venir meno delle tesi dell'antropologa Margaret Murray sulla sopravvivenza di culti stregoneschi antichi. Se la sopravvivenza fino al XIX secolo di un unico e strutturato culto stregonesco, di sicura derivazione antica, \u00e8 ormai considerato un mito, \u00e8 invece provata la persistenza fino all'et\u00e0 moderna di notevoli residui di paganesimo in vari ambiti, come nel folclore popolare o nell'esoterismo delle classi colte: moltissimi di questi aspetti sono poi confluiti nella wicca, sia come ispirazione ideale, sia nella pratica rituale.\nDalle ricerche pi\u00f9 recenti \u00e8 emerso quindi che la wicca, come \u00e8 adesso conosciuta, nacque attorno alla met\u00e0 degli anni venti dall'incontro tra un gruppo di ispirazione teosofica, con appartenenti a una o pi\u00f9 famiglie di praticanti magia popolare (esponenti dei cosiddetti \"cunning people\" britannici). In seguito, a partire dagli anni quaranta, dopo il suo ingresso in questo gruppo, Gardner contribu\u00ec a riscrivere, assieme a Doreen Valiente, gran parte della ritualistica, traendo spunto dall'esperienza delle grandi correnti esoteriche presenti nell'Inghilterra dell'epoca, come la Golden Dawn. I seguaci della wicca, detti \"wiccan\", nella maggior parte dei casi, accettano i risultati di questi studi accademici e accolgono il racconto di Gardner, di essere entrato a far parte di un culto ritenuto molto pi\u00f9 antico, come un elemento del \"mito di fondazione\" della wicca, pi\u00f9 che come un fatto storico.\nLa wicca ha avuto tra il XX e il XXI secolo una certa diffusione soprattutto nei paesi anglofoni. Non si dispone, tuttavia, di dati consolidati sul numero di aderenti. Stime restrittive, risalenti al 1996 limitano il numero globale di aderenti a circa 800.000, mentre una scrittrice interna al movimento ne contava nel 1999 tra i 3 e i 5 milioni di praticanti nella sola America settentrionale, comprendendo anche quelli saltuari. Lo storico e accademico britannico Ronald Hutton, nel suo studio sulla wicca (risalente al 1999), ha stimato in circa 250.000 i neopagani nel suo solo paese e ha calcolato che in media, nella partecipazione ai rituali pubblici neopagani tenuti in Gran Bretagna, ci fosse un iniziato wiccan ogni sei o sette partecipanti, mentre i wiccan non iniziati fossero circa la met\u00e0 dei partecipanti stessi.\nStoria.\nOrigine.\nGerald Brosseau Gardner era un funzionario pubblico britannico, che visse per lungo tempo in Asia, precisamente nel Sudest Asiatico, in Borneo e in Malaysia. Trasse da questa esperienza alcuni trattati antropologici sulle popolazioni indigene, apprezzati in ambiente accademico, che gli valsero diversi riconoscimenti. Nel 1936, andato in pensione, torn\u00f2 in patria, e si ritir\u00f2 nella zona di New Forest, nel sud dell'Inghilterra.\nGi\u00e0 in Oriente Gardner si era interessato alle tradizioni magiche locali e aveva aderito alla Societ\u00e0 Teosofica. Al ritorno in Inghilterra fu quindi naturalmente accolto con favore dagli ambienti teosofici ed entr\u00f2 a far parte di una Fraternit\u00e0 Rosacrociana del New Forest, i cui membri erano quasi tutti teosofi.\nSolo dopo alcuni anni dal rientro in madrepatria avrebbe incontrato Dafo, che defin\u00ec la prima sacerdotessa della sua \"coven\" (termine neopagano per congrega, gruppo di praticanti), e vissuto l'esperienza dell'iniziazione al culto misterico nel 1939. In quel periodo la legislazione inglese proibiva le forme di religiosit\u00e0 stregonica, che furono rese legali solo nel 1951, con l'abolizione dell'ultimo \"Witchcraft Act\" (Legge sulla stregoneria). Nel 1954 Gardner cominci\u00f2 a pubblicizzare la wicca, dando alle stampe \"Witchcraft Today\", seguito nel 1959 da \"The Meaning of Witchcraft\".\nIn \"Witchcraft Today\" Gardner racconta di essere stato iniziato nel sud dell'Inghilterra, poco dopo lo scoppio della seconda guerra mondiale, a una congrega segreta, conosciuta come New Forest Coven, che praticava una religione definita come una sopravvivenza della stregoneria medievale. Questa versione della stregoneria medievale, a sua volta, si rifaceva a elementi del paganesimo antico, in particolare delle religioni matriarcali pagane, e, risalendo a tempi ancora pi\u00f9 antichi, al culto della Dea Madre, diffuso nell'Europa preistorica e del Dio Cornuto delle foreste, della caccia e della vegetazione. Gardner sostenne inoltre di essere stato allievo della somma sacerdotessa della \"coven\", una donna che utilizzava lo pseudonimo di Vecchia Dorothy.\nSono ancora controverse le circostanze in cui Gardner sarebbe entrato a far parte di questo gruppo iniziatico segreto. L'idea di una religione preistorica incentrata sulla figura della Dea Madre era diffusa negli ambienti accademici coevi a Gardner, basti citare Erich Neumann e Margaret Murray, e in quelli amatoriali, nei quali spicc\u00f2 Robert Graves. Negli anni successivi Carl Gustav Jung e Marija Gimbutas continuarono le ricerche, che si consolidarono con i contributi ancora successivi soprattutto di Joseph Campbell, Ashley Montagu e Riane Eisler.\nRonald Hutton ha descritto il substrato culturale e sociale da cui si svilupp\u00f2 la wicca. L'Inghilterra fu il primo paese al mondo a sperimentare, nel bene e nel male, gli effetti della Rivoluzione Industriale, che sconvolse completamente la societ\u00e0 e la civilt\u00e0 dei paesi investiti. Una diffusa reazione fu la riscoperta ideale della natura, delle tradizioni e delle proprie antiche origini. La wicca s'inserisce perfettamente in questo contesto e nel particolare \"milieu\" che assunse il Romanticismo inglese.\nL'Inghilterra inoltre, grazie ai suoi legami coloniali con l'Oriente, ebbe modo di essere profondamente influenzata culturalmente dalle filosofie, dalla spiritualit\u00e0 e dalle pratiche magiche indiane e orientali in genere, che spesso si riallacciavano a filosofie e pratiche antiche gi\u00e0 presenti e diffuse nell'antico bacino mediterraneo, come testimoniano l'ermetismo e il pitagorismo, o anche gli antichi culti misterici di Iside o Eleusi.\nIl dibattito sulla wicca e le sue origini \u00e8 ancora aperto, ma una buona sintesi la diede Robert Graves, che ebbe modo di conoscere di persona Gerald Gardner:\nOld Dorothy e Dafo.\nUna delle prime sacerdotesse di Gardner, Doreen Valiente, nelle sue ricerche documentali identifica la Vecchia Dorothy con Dorothy Clutterbuck Fordham, un'ex colona britannica, dama della buona societ\u00e0, rientrata in patria dall'India. La donna esistette realmente, abitava nella zona di New Forest ed \u00e8 certo che Gardner la conobbe molto bene, ma il suo ruolo nella fondazione della wicca rimane controverso.\nPer Ronald Hutton non c'\u00e8 alcuna prova del suo coinvolgimento, anzi \u00e8 improbabile che Dorothy Clutterbuck, essendo stata una notabile conservatrice, fosse stata coinvolta nella rinascita della wicca. Sotto la figura della Vecchia Dorothy Gardner avrebbe ironicamente celato Edith Rose Woodford-Grimes, che voleva restare anonima e che probabilmente fu anche la sua amante. Philip Heselton ritiene, invece, che la Clutterbuck abbia comunque avuto in qualche modo a che fare con il \"culto wicca\" della New Forest Coven. Dai diari della donna si apprende che quella di dama della buona societ\u00e0 era solo una facciata: la Clutterbuck nutriva idee paganeggianti e aveva intrattenuto segretamente per diversi anni una relazione lesbica con un'amica.\nLa Valiente ipotizzava che Dorothy Clutterbuck potesse forse essere identificata con Dafo, ma Heselton ha dimostrato che si trattava di due persone distinte: in accordo con il professor Ronald Hutton, sulla base di evidenze e prove pi\u00f9 recenti, ha identificato Dafo con la Woodford-Grimes. In ogni caso sono state smentite le tesi di quegli studiosi, come Aidan Kelly e Francis King, per i quali Old Dorothy e Dafo fossero solo dei personaggi di fantasia inventati da Gardner.\nRitualistica.\nAidan Kelly e Francis King sostengono che fu lo stesso Gardner a scrivere, o piuttosto a riscrivere, gran parte della ritualistica originaria della wicca. Gardner fu uno dei maggiori esoteristi del suo tempo, iniziato ad alcuni ordini, e nel suo gruppo erano presenti diversi rosacrociani, massoni e membri della Golden Dawn. La riscrittura della ritualistica da parte di Gardner risulterebbe essere una fusione sincretica di elementi tratti da un lato dai suoi studi esoterici derivanti dall'occultismo vittoriano (Doreen Valiente not\u00f2 forti legami con Thelema di Aleister Crowley) e dall'altro lato dalla magia popolare dei \"cunning people\", rappresentati da alcuni appartenenti alla famiglia Mason, considerati streghe tradizionali ereditarie, che furono membri dell'originaria New Forest Coven.\nNumerosi altri elementi derivarono dalle esperienze di Gardner in Oriente e presso le culture primitive dello Sri Lanka, dell'Indonesia e della Malaysia, nonch\u00e9 dalle diverse religioni con le quali entr\u00f2 pi\u00f9 volte in contatto, come l'induismo e il taoismo. In realt\u00e0 alcuni aspetti riconducibili a queste religioni orientali, poi assorbiti dalla wicca, erano gi\u00e0 presenti nell'antichit\u00e0 mediterranea, soprattutto in Grecia e in Egitto, ed erano sopravvissuti sottotraccia in Europa per millenni nell'ermetismo.\nAltri elementi sono ricondotti alla Cabala (che Israel Regardie defin\u00ec \"lo Yoga dell'Occidente\"). Infine nella wicca sono individuabili influenze riconducibili alle tesi antropologiche di Margaret Murray e all'opera intitolata \"Aradia, o il Vangelo delle Streghe\" di Charles Godfrey Leland.\nLe fonti documentali hanno smentito la tesi che Gardner avesse commissionato, dietro compenso, la scrittura della ritualistica a qualche occultista del suo tempo. Si era ipotizzato che il vero \"iniziatore\" di Gardner e autore dei primi rituali della wicca fosse stato Aleister Crowley. \u00c8 per\u00f2 provato che Gardner aveva gi\u00e0 elaborato il rituale della wicca, in forma embrionale, ben prima del 1947, mentre dai diari di Crowley si ricava che Gardner lo visit\u00f2 proprio nel 1947, pochi mesi prima della sua morte, per sole tre volte e per poche ore. Crowley, malato e molto provato nel fisico, non sarebbe stato in grado di aiutare Gardner e si limit\u00f2 alle indicazioni per reperire alcuni libri di difficile consultazione, oltre a invitarlo a portare avanti la sua tradizione.\nInoltre la parte di ritualistica di influenza crowleyana, che si rintraccia negli scritti iniziali di Gardner, poi in larga parte superati, riguardava elementi che erano gi\u00e0 stati pubblicati parecchi anni prima dallo stesso Crowley sulla rivista \"Blue Equinox\". Doreen Valiente e Margot Adler, nel suo \"Drawing down the moon\", affermano che Gardner probabilmente si ispir\u00f2 ad altre influenze per lo \"scheletro del rituale\", aggiungendo elementi estrapolati dalla sua esperienza. D'altronde Gardner stesso ammise con la Valiente che i rituali appresi dalla Vecchia Dorothy erano frammentari e, per renderli completi, aveva dovuto aggiungere dei supplementi.\nInfine alcuni ricercatori, quali Isaac Bonewits, hanno potuto individuare anche influenze del rosacrocianesimo, della dottrina dell'Ordine Ermetico dell'Alba Dorata e di altre correnti esoteriche del Novecento, cosa abbastanza ovvia viste le pregresse esperienze esoteriche dello stesso Gardner.\nIn conclusione la ritualistica gardneriana non fu innovativa. La sua opera consistette piuttosto nell'elaborare un sistema sincretico di diverse dottrine e ritualistiche preesistenti, che per\u00f2 alla fine risult\u00f2 molto pi\u00f9 pratico, efficace e funzionale rispetto ai precedenti, appesantiti come erano da un'eccessiva cerimonialit\u00e0. Quest'ultimo aspetto si deve forse e soprattutto al lavoro poetico e di ulteriore sistemazione da parte di Doreen Valiente, che si occup\u00f2 di eliminare le eccessive influenze crowleyane e della magia cerimoniale. Roger Dearnaley, in \"An Annotated Chronology and Bibliography of the Early Gardnerian Craft\", descrive perci\u00f2 la ritualistica wicca come un \"patchwork\".\nSviluppo e diffusione.\nFinito il secondo conflitto mondiale, Gardner fond\u00f2 inizialmente una nuova \"coven\", la cosiddetta Bricket Wood Coven, che praticava e diffondeva una religione che venne solo in seguito definita wicca, ma che gi\u00e0 si differenziava in alcuni elementi da quella originaria della New Forest Coven. In seguito Gardner si spost\u00f2 sull'isola di Man, dove contribu\u00ec alla fondazione del Museo del folclore, della stregoneria e della superstizione: da l\u00ec fond\u00f2 numerose altre \"coven\" nel resto della Gran Bretagna.\nCon l'arrivo e la diffusione nelle Americhe, la wicca, nata almeno pi\u00f9 di trenta anni prima della New Age, la influenz\u00f2 notevolmente e, a sua volta, fu profondamente rinnovata dal passaggio nel nuovo continente. Tornando in Europa, da fenomeno all'apparenza elitario e tradizionalista in opposizione alla modernit\u00e0, divenne decisamente pi\u00f9 \"liberal\", influenzando e venendo influenzata dal movimento ambientalista, dalla rivoluzione sessuale, dal movimento di liberazione della donna e dalla riscoperta e valorizzazione del divino femminile.\nSviluppo e diffusione in Italia.\nLa prima tradizione wiccan a giungere in Italia fu quella del Tempio di Ara, che conta diversi iniziati, ma non \"coven\" strutturate. Questa tradizione nacque da un viaggio di Phyllis Currot in Italia meridionale in particolare nell'antica citt\u00e0 di Paestum. Nel 2002 era iniziato il \"Convegno Nazionale sulla Stregoneria: dalla Guaritrici di Campagna alla moderna Wicca\" organizzato dall'associazione Anticaquercia e, dal 2003, in collaborazione con l'associazione Circolo dei Trivi, che ha avuto diverse edizioni e trasformazioni fino al 2015. Alla fine del 2002 viene registrato lo statuto del Circolo dei Trivi, tra le prime associazioni wiccan italiane, tutt'oggi esistente. Esce il primo numero della rivista Athame a Samhain dello stesso anno, che verr\u00e0 regolarmente registrata, dedicata alla wicca e alla stregoneria, oggi omonimo \"blog\".\nNel marzo 2003 intanto, a Monterosello, Phyllis Curott tenne il primo seminario avanzato e nel 2004 vennero iniziati alcuni italiani. Il 25 giugno 2005 prende il via la prima edizione di Trivia, il Convegno sul Neopaganesimo, grazie a un finanziamento della Provincia di Milano, al Palazzo delle Stelline, presente Morgana, Presidente della Pagan Federation International e grande sacerdotessa gardneriana, che attraverso l'associazione Silver Circle, aveva diffuso la wicca in Olanda negli anni '80. Morgana tiene un laboratorio su \"Ruota dell'anno, Ruota della vita\". L'edizione 2005 coniuga rappresentanti del mondo wiccan e neopagano con personaggi del mondo accademico come Angelo Tonelli, Tomaso Kemeny, Mariagiulia Dondero. Nel 2005 Phyllis Currot approda intanto a Palermo con un primo \"workshop\" di tre giorni presso l'associazione Anima Mundi. \nL'edizione del 24 giugno 2006 di Trivia, vede la partecipazione di Janet Farrar e Gavin Bone, per la prima volta in Italia, che terranno successivamente un primo seminario intensivo sulla loro filosofia wiccan, la \"Progressive Witchcraft\" e sulle tecniche di \"trance prophecy\" e negli anni successivi fonderanno in Italia la tradizione relativa al Tempio di Callaighe. Partecipa a Trivia 2006 anche Francesca Ciancimino Howell, primo intervento in Italia, iniziata nel Gaia Group di New York, e \"leader\" della tradizione di Gaia. L'edizione del 2006 del Convegno \"Dalle Guaritrici di Campagna alla Moderna Wicca\" vede, sempre per la prima volta in Italia, la partecipazione di Vivianne Crowley con il marito Chris, Gran Sacerdoti con lignaggio gardneriano e alexandriano; nel marzo 2007 entrambi terranno un primo \"workshop\" intensivo e nel luglio dello stesso anno celebreranno le prime iniziazioni di italiani, dando inizio alla wicca gardneriana - alexandriana anche in Italia. Nel 2011 nasce a Roma l'associazione Italus, da un gruppo appartenente alla tradizione della wicca Sassone o Seax Wica, che permette l'autodedicazione come ingresso nella transizione. Da quest'ultima tradizione si \u00e8 formato un gruppo che ha modificato la Seax Wica creando una nuova tradizione, denominata Wica Italica.&lt;br&gt;\nNel 2015 la sacerdotessa dianica Cristina Pandolfo, ordinata ministro di culto dal \"Temple of Diana\", Inizia la divulgazione della Tradizione Dianica femminile (a volte conosciuta anche come Wicca Dianica) sul territorio italiano a Catania, fondando l'organizzazione spirituale \"Domina Lunae\" la quale, ad oggi, opera principalmente in Italia e nel Regno Unito.\nLe \"coven\" attualmente presenti in Italia appartengono alla tradizione gardneriana-alexandriana, alla tradizione della Black Forest, al Tempio di Ara, alla Fratellanza Minoica, alla NY Wica Tradition, alla \"wica seax\", alla \"wica italica\" e alla tradizione relativa al Tempio di Callaighe, fondata da Janet Farrar e Gavin Bone.\nEtimologia e fonetica.\n\"Wicca\" (pronunciato in italiano e in inglese ) \u00e8 mutuato dall'inglese antico, nel quale \"wicca\" (maschile, pronunciato ) e \"wicce\" (femminile, pronunciato ) significavano rispettivamente \"stregone\" e \"strega\", praticanti della stregoneria (\"wiccecr\u00e6ft\" in inglese antico, moderno \"witchcraft\"). Il plurale di entrambi era \"wiccan\", mentre il verbo corrispettivo era \"wiccian\". \"Wicca\" e \"wicce\" passarono nell'inglese medio nella forma \"wicche\" che, originariamente sia maschile sia femminile, in seguito divenne solo femminile (\"witch\"), per lasciare spazio a \"wizard\" e \"warlock\" come forme maschili.\nRosemarie L\u00fchr ne riconnette le radici a \"wigol\" (\"profetico\") e \"w\u012bglian\" (\"divinare\"), connessi con il basso tedesco medio \"wichelen\" (\"stregare\", \"incantare\") e \"wicker\" (\"stregone\", \"incantatore\", \"indovino\") e li riconnette al protogermanico \"wigon\", geminato in *\"wikk\u014dn\", da cui sarebbero derivati per palatalizzazione. L\"'Oxford English Dictionary\" fa derivare il suono palatale /t\u0361\u0283/ direttamente dal verbo: \"wiccian\", derivato da \"wikkija\".\nLa radice protoindoeuropea da cui sarebbero derivate queste parole germaniche \u00e8 *\"weik-\" o *\"wek-\" (\"separare\", \"dividere\", \"piegare\" o \"dare forma\"), cui i fratelli Grimm ricollegano anche il gotico \"weihs\", \"sacro\", *\"weihan\" in protogermanico. L\"'American Heritage Dictionary\" suggerisce una connessione con la radice parallela \"*weg-\" (\"essere vitali\"). Anche William Bennett propone la radice indoeuropea *\"weik-\", che porta con s\u00e9 molteplici significati, oltre i gi\u00e0 citati: \"scegliere\" nel senso di \"consacrare\", \"sacrificare\" (con preciso riferimento alla vittima sacrificale (presente anche nel latino latino \"vic-tima\"), e \"parlare\", \"pronunciare\" (latino \"vox\", \"voce\", e hindi \"vacana\", \"parola\").\nWalter William Skeat, infine, ricollega i termini alla radice protoindoeuropea \"*weid-\" (\"vedere\"), mutata nell'inglese antico \"wita\" (\"saggio\" o \"sapiente\") e \"witan\" (\"sapere\", \"conoscere\"), considerandoli corruzione di una forma pi\u00f9 antica \"*witga\".\nL'uso di Gerald Gardner e della Wicca successiva.\nGerald Gardner nei suoi libri usa il termine \"wica\", in seguito sostituito dal pi\u00f9 antico e corretto \"wicca\", per indicare non la religione, bens\u00ec la comunit\u00e0 dei praticanti (i \"wica,\" sostantivo collettivo, nel senso di saggi, sapienti). La religione era invece indicata da lui come \"witchcraft\" (\"stregoneria\", ancora in uso in alcune circostanze), con l'iniziale maiuscola per distinguerla da altre forme pi\u00f9 generiche di stregoneria. Gardner chiamava i singoli praticanti \"witch\" (strega) e \"wizard\" o \"warlock \"(stregone). Nei primi decenni dopo la morte di Gardner, quindi, il termine maggiormente in uso per indicare la religione fu semplicemente \"witchcraft\".\nCon il passare del tempo, per evitare confusione con altre pratiche magiche, trov\u00f2 stabile diffusione il termine \"wicca\". Fu in particolare l'uso del termine negli anni 1970 da parte di alcuni alexandriani come Stewart Farrar a contribuire alla sua diffusione. Studi pi\u00f9 recenti da parte di Ethan Doyle White hanno confermato questa ricostruzione dell'uso del termine da parte di Gardner e ulteriormente approfondito l'evolvere dell'uso della parola \"wicca\".\nQuesta scelta del termine fu imposta soprattutto in America, permeata da spirito puritano, dove un termine come \"wicca\" pareva pi\u00f9 neutro, anzich\u00e9 \"witchcraft\", che portava con s\u00e9 connotati che potevano essere percepiti come negativi dal resto della societ\u00e0. Il termine \"wicca\" si diffuse poi a partire dagli anni 1980 soprattutto grazie alla pubblicazione di molti libri sulla tematica.\nL'aggettivo e aggettivo sostantivato \"Wiccan\" ad indicare il praticante della wicca (reso in italiano \"wiccan\"), \u00e8 mutuato dall'inglese antico, nel quale \"wiccan\" era il plurale sia di \"wicca\" sia di \"wicce\".\nTradizioni wiccan.\nTradizione gardneriana e tradizione alexandriana.\nLa wicca gardneriana \u00e8 la corrente wiccan pi\u00f9 fedele alla dottrina del fondatore, conservando \"in toto\" anche gli aspetti iniziatici e misterici. Il \"Libro delle ombre\", il testo religioso segreto contenente gli insegnamenti della tradizione gardneriana, fu conservato scrupolosamente dalle prime \"coven\", per poi diffondersi e subire diversi adattamenti in base alle differenti tradizioni che andarono a costituirsi.\nDirettamente derivata dal gardnerianesimo \u00e8 la wicca alexandriana, fondata da Alex Sanders negli anni sessanta, che introdusse nuovi ulteriori elementi estratti dalla Cabala, dall'ermetismo e dalla magia cerimoniale. Compiendo i primi rituali in pubblico, divise per primo la ritualistica in una parte esoterica, accessibile a tutti, e in una parte misterico-iniziatica-esoterica, riservata all'interno delle \"coven\".\nQueste due tradizioni, dopo i primi anni di separazione, e spesso di aspre divergenze, negli ultimi decenni tendono a riunirsi, con il riconoscimento reciproco delle iniziazioni. Vivianne Crowley, che appartiene sia alla tradizione gardneriana, sia a quella alexandriana, \u00e8 stata tra le promotrici di questa riconciliazione: le \"coven\" di sua formazione portano avanti con successo entrambe le tradizioni.\nSecondo la Crowley, delle due principali fonti della wicca, la magia popolare e la magia cerimoniale, i gardneriani sono molto pi\u00f9 propensi verso la prima, mentre gli alexandriani verso la seconda. Nel 1990, durante una conferenza, cos\u00ec descrisse le differenze tra le due tradizioni:\nUn'altra differenza tra gardneriani e alexandriani \u00e8 il loro approccio all'iniziazione: solitamente i gardneriani prima iniziano una persona a un grado e poi la istruiscono sulla dottrina e sulla pratica corrispondenti a quello stesso grado; al contrario per gli alexandriani la concessione di un grado di iniziazione \u00e8 il riconoscimento della preparazione raggiunta da quella persona e, pertanto, esso \u00e8 conferito solo dopo il superamento di un adeguato periodo di istruzione. Di conseguenza in molte \"coven\" alexadriane \u00e8 istituito il pre-grado dei dedicati, nel quale coloro che hanno chiesto di essere iniziati possono ricevere una prima istruzione basilare, che comunque non comprende n\u00e9 elementi del segreto iniziatico n\u00e9 il voto di segretezza e appartenenza. Questi due criteri rappresentano gli estremi, tra i quali ciascuna \"coven\" pu\u00f2 scegliere quale tipo di iniziazione offrire a chi ne fa richiesta.\nFrammentazione americana.\nRaymond Buckland, il primo a divulgare la wicca negli Stati Uniti d'America, spostandosi nel 1962 a Long Island, fu inizialmente scrupoloso nel mantenersi fedele agli insegnamenti di Gardner attraverso la sua iniziatrice, Monique Wilson. Dopo la separazione da sua moglie e alta sacerdotessa, fond\u00f2 una sua corrente, la cosiddetta Seax Wica, che cambi\u00f2 molto degli aspetti iniziali. Molte delle \"coven\", che andarono a formarsi su questo modello, cominciarono ad adattarlo alle proprie esigenze, creando innumerevoli versioni della wicca.\nDa quel momento esplose la frammentazione della wicca in numerose tradizioni: alcune sono ancora legate alla dottrina di Gardner (per esempio, la wicca della Valle Centrale e la wicca britannica tradizionale), mentre altre la combinano con influenze diverse. Questa frammentazione, in generale, non ha comunque stravolto il nucleo ritualistico originario, consentendo a wiccandi tradizioni diverse di celebrare rituali comuni.\nIn \"Fifty Years of Wicca\" Fred Lamond ha sottolineato come in America la tradizione gardneriana si sia sviluppata in forme molto pi\u00f9 rigide e formali rispetto all'originario gardnerianesimo britannico ed europeo. Inoltre, tra i gardneriani americani solo i terzi gradi guidano le \"coven\", mentre in Europa gi\u00e0 gli alti sacerdoti di secondo grado hanno la facolt\u00e0 di guidare una \"coven\", o di formarne una nuova, magari sotto la supervisione pi\u00f9 o meno stretta dei loro anziani.\nLa wicca eclettica e la neowicca.\nColoro che non appartengono ad alcuna delle tradizioni pi\u00f9 o meno stabilite sono spesso definiti wiccan eclettici. Tendono a praticare versioni personali e individuali della wicca, spesso in pratiche solitarie, discostandosi perci\u00f2 parecchio da quella originaria, che era nata come religione da praticare in gruppo all'interno di una \"coven\". Alcune pratiche se ne discostano tanto da risultare difficilmente riconoscibili come wicca. La loro ritualistica \u00e8 basata soprattutto sulla parte exoterica della wicca originale, che \u00e8 stata resa pubblica, mancando quindi di tutta la parte iniziatico-misterica-esoterica, rimasta segreta all'interno delle \"coven\".\nQueste forme di wicca sono spesso riunite nel termine neowicca. Alcune di loro sono accusate di dare un'immagine troppo semplicistica, edulcorata, distorta, approssimativa e New Age della wicca.'\nL'iniziazione e il lignaggio.\nLa wicca comprende una componente ritualistica exoterica (cio\u00e8 essoterica, vale a dire pubblica e accessibile a tutti), e invece un importante nucleo iniziatico-misterico di natura esoterica. Anche se molto \u00e8 stato rivelato e pubblicato sui suoi rituali, la componente esoterica della wicca resta affidata a una tradizione orale imprescindibile e strettamente riservata, trasmessa attraverso l'iniziazione. Ne consegue che l'iniziazione \u00e8 considerata una componente fondamentale della wicca.\nAll'interno delle tradizioni originarie (\"core traditions\") gardneriana e alexandriana, e di quelle strettamente derivate, l'iniziazione avviene esclusivamente con il rituale specifico alla presenza di un'alta sacerdotessa e di un alto sacerdote. Essi trasmettono il proprio lignaggio secondo la regola dell'interconnessione tra i sessi: dall'alta sacerdotessa all'iniziando o dall'alto sacerdote all'inizianda. L'unica eccezione conosciuta alla regola dell'interconnessione tra i sessi \u00e8 ammessa in quelle poche tradizioni, che consentono l'iniziazione tra un'alta sacerdotessa e la figlia biologica, secondo il principio che chi dona la vita biologica pu\u00f2 anche donare la vita spirituale. Nella wicca gardneriana a ciascun nuovo iniziato \u00e8 illustrato il suo lignaggio iniziatico, cio\u00e8 la successione iniziatica risalendo a ritroso fino a Gardner. Viceversa i non iniziati non possono essere considerati wiccan tutti gli effetti.\nLe tradizioni originarie non prevedono, quindi, quelle che in alcuni libri sono descritte impropriamente come \"auto-iniziazioni\" e che al massimo possono essere considerate come auto-dedicazioni agli dei. Le tradizioni originarie non prevedono nemmeno il proselitismo: sono gli interessati a doversi fare avanti, cio\u00e8 avvicinarsi a una \"coven\" per chiedere di approfondire il percorso spirituale della wicca e poi, solo dopo, chiedere eventualmente l'ingresso.\nLe congreghe (\"coven\") sono piccoli gruppi ristretti di difficile accesso: solo dopo un certo periodo di conoscenza reciproca e di studio, quando il candidato \u00e8 giudicato pronto (la corretta espressione tradizionale \u00e8 \"propriamente preparato\"), si procede con l'iniziazione. Il \"training\" (il periodo di formazione) pu\u00f2 essere molto lungo ed \u00e8 sempre personale, con un aspetto misterico che pu\u00f2 risultare specifico per ciascun iniziando. \u00c8 anche molto selettivo: in alcune \"coven\" particolarmente rigorose solo un decimo di chi lo intraprende arriva all'iniziazione.\nAlla wicca vengono iniziati solo i maggiorenni: in alcune congreghe si preferisce che gli iniziandi abbiano superato i 25 o i 30 anni, cio\u00e8 siano individui pi\u00f9 maturi e pi\u00f9 consapevoli del percorso che hanno intrapreso. Si preferiscono, inoltre, persone che abbiano gi\u00e0 una certa esperienza, per essersi dedicate allo studio e alla pratica dei rituali che sono stati resi pubblici, come praticanti solitari o in gruppi aperti, formati da non iniziati o misti.\nTradizionalmente il \"training\" per la prima iniziazione dura un anno e un giorno, ma non \u00e8 una regola inderogabile e molto dipende dal candidato: persone previamente gi\u00e0 molto preparate possono essere ammesse all'iniziazione in minor tempo. Vivianne Crowley afferma che, mediamente, la preparazione all'iniziazione di primo grado (per diventare sacerdoti o sacerdotesse) occupa da uno a tre anni; quella al secondo grado (per diventare alti sacerdoti o alte sacerdotesse, con la facolt\u00e0 di iniziare nuove persone e di formare una nuova \"coven\") da tre a cinque anni; il terzo grado (solitamente definiti \"anziani\", ma dipende dalla tradizione) \u00e8 ormai riservato a pochi e si ottiene magari dopo anche decenni.\nL'iniziazione al primo e al secondo grado non \u00e8 mai proposta od offerta, ma deve essere sempre esplicitamente richiesta dalla persona interessata. Al contrario, il terzo grado di iniziazione solitamente \u00e8 concesso per iniziativa degli anziani a persone che valutano loro pari. L'iniziazione nelle tradizioni originarie \u00e8 data sempre in maniera gratuita. Recentemente per\u00f2 in alcune forme di neowicca, viene offerta attraverso corsi per corrispondenza, discostandosi di nuovo quindi molto dal \"modus operandi\" originario.\nAl di fuori delle cosiddette \"core traditions\" e soprattutto in America, il criterio per stabilire chi possa definirsi wiccan o possa essere definito propriamente wiccan da altri, \u00e8 un po' pi\u00f9 elastico rispetto a quanto si tende a fare nelle tradizioni originarie, dove si ha invece la tendenza a restringere l'uso del termine ai soli iniziati; in America invece con questo termine si ha la tendenza a indicare in modo molto pi\u00f9 generico tutti i praticanti, utilizzando pi\u00f9 o meno impropriamente il termine wicca come sinonimo di \"witchcraft\" (cio\u00e8 stregoneria).\nComunque, tutti coloro che studiano e praticano al di fuori di una congrega, tradizionale o meno, che siano solitari o facciano parte di un gruppo di studio, che perseguano o meno l'obiettivo dell'iniziazione, vengono in genere definiti \"wiccan out of the court\" (wiccan della corte esterna) e risultano essere la maggior parte dei praticanti.\nDottrina.\nLa wicca non presenta un'ortodossia, n\u00e9 una gerarchia sacerdotale, accreditata da un'istituzione centralizzata che la tuteli. \u00c8 stabilita piuttosto un'ortoprassi, il cui rispetto \u00e8 discriminante rispetto all'appartenenza a questa religione. Pi\u00f9 che una specifica fede, \u00e8 richiesta la partecipazione assidua ai rituali wiccani. Chi non pratica la ritualistica della wicca con costanza, non pu\u00f2 propriamente essere definito un wiccan.\nDi conseguenza, con lo sviluppo e la diffusione della wicca, la sua dottrina ha subito evoluzioni, interpretazioni e contaminazioni. L'assenza di una via considerata \"unica\" fa s\u00ec che i conflitti tra le diverse tradizioni siano minimi, se non nulli, anche perch\u00e9, tendenzialmente, esse conservano la medesima impostazione teologica fondamentale. Differenze si rilevano spesso nell'aspetto rituale, in quello iconografico e, pi\u00f9 raramente, in alcune impostazioni teologiche.\nIl\" \"Libro delle ombre\"\" \u00e8 il testo religioso, che contiene i fondamenti della ritualistica e della pratica wiccan insegnati da Gerald Gardner. Ne esistono molte versioni, con differenze sostanziali tra le diverse tradizioni, dato che ognuna di esse, pur mantenendo intatto il nucleo originario che deve essere trasmesso integralmente agli iniziati, tende ad arricchire il libro, innovando i rituali originari e/o aggiungendone di nuovi.\nUn \"Libro delle ombre\" di una qualsiasi tradizione \u00e8 tale se contiene almeno i rituali per ogni sabbat, una formula per la tracciatura del cerchio (pratica teurgica fondamentale nella wicca), rituali iniziatici (divisi in tre o quattro gradi) e rituali di passaggio: \"wiccaning\" (presentazione dei nascituri agli dei), \"handfasting\" (legamento delle mani, ossia rito di matrimonio e \"requiem\"), \"ricordo\" (rito funebre). Nelle tradizioni gardneriana e alexandriana, il \"Libro delle ombre\" \u00e8 appannaggio dei soli iniziati e dunque dei membri di una \"coven\". Una buona parte del libro \u00e8 stata, invece, divulgata dalle tradizioni che non contemplano strutture misteriche.\nTratti caratteristici.\nIl professor Ronald Hutton, sempre nel suo saggio sulla wicca, descrive esaustivamente i suoi tratti caratteristici, traendo i primi tre punti dalla definizione generale della Pagan Federation e aggiungendo altre cinque caratteristiche, che egli ritiene pi\u00f9 specifiche:\nTeologia.\nLa teologia wiccan ha una struttura che tende a conservarsi tale nella maggior parte delle tradizioni. Si fonda sulla complementarit\u00e0 tra due principi cosmici primari: la Dea (concepita come triplice e legata sia alla Terra sia alla Luna) e il Dio (rappresentato come il Dio cornuto, ha molto in comune con il Cernunnos celtico, signore delle foreste, degli animali e della vegetazione, particolarmente legato ai cicli vitali della natura).\nTale dualismo \u00e8 molto forte nelle tradizioni gardneriana e alexandriana. Una parte di coloro che fanno capo alla tradizione \"riformata\" di Stewart Farrar considerano il Dio come un'entit\u00e0 a sua volta duale, distinta in una polarit\u00e0 di forze rappresentate dal Re Agrifoglio e dal Re Quercia, rappresentate iconograficamente con il simbolo dell'uomo verde, e credono che queste due manifestazioni del Dio siano rispettivamente patrone delle due parti in cui \u00e8 suddiviso l'anno sacro.\nIl \"Dryghten\".\nLe tradizioni pi\u00f9 recenti, al contrario, hanno manifestato la tendenza a un monismo, che vede i due principi cosmici primari della Dea e del Dio come aspetti di un unico principio cosmico universale, l'Uno o, come definito da Patricia Crowther, \"Dryghten\" (inglese antico per \"Signore\"). Anche un'altra delle gran sacerdotesse gardneriane, Lois Bourne, accetta il concetto del \"Dryghten\". Molti wiccan considerano la Dea e il Dio quali emanazioni o espressioni dell'Uno.\n\"Dryghten\" indica il principio universale che precede la distinzione in Dio e Dea. Gerald Gardner aveva gi\u00e0 utilizzato tale termine per indicare il primo mobile (categoria ripresa da Aristotele), inteso come l'aspetto ineffabile e inaccessibile del divino, a cui i wiccan non rivolgono alcuna venerazione. \"Dryghten\" \u00e8 stato usato anche da Scott Cunningham per riferirsi all'Uno, ma in un'accezione neoplatonica.\nIl \"Dryghten\" presenta molte analogie con il Brahman delle religioni vedica, brahmanica e induista, che nelle \"Upani\u1e63ad\" \u00e8 la matrice invisibile, inafferrabile, illimitata e inconcepibile di tutto il creato: come tale, non ha un culto proprio, ma \u00e8 venerato nella sua personalizzazione in divinit\u00e0 specifiche. L'Uno \u00e8 la sorgente, dalla quale \u00e8 emanata l'energia primordiale, che costituisce tutto ci\u00f2 che esiste e che si organizza in processi armonici, concretizzandosi come materia, definita come ci\u00f2 che i cinque sensi umani riescono a percepire.\nL'Uno dispiega la sua essenza creativa, che d\u00e0 origine ai cicli del mondo, scindendosi in una polarit\u00e0 di forze, che sono la Dea e il Dio. La polarit\u00e0 di forze della Dea e del Dio permette la costituzione armonica e l'equilibrio dell'esistente. Tutto ci\u00f2 che esiste \u00e8 costituito dall'eterno incontro e rapporto di complementarit\u00e0 tra la Dea e il Dio.\nC'\u00e8 una tendenza trasversale a tutte le tradizioni wiccan, ma che trova compimento solo nel dianismo, a considerare la Dea come la principale manifestazione del Dryghten e il Dio come una manifestazione ausiliaria alla Dea, come consorte o, in determinati miti, come figlio. Il Dio \u00e8 la controparte che permette alla fecondit\u00e0 della Dea, che \u00e8 Dea Madre del cosmo, di realizzarsi. In molte forme della tradizione dianica, la figura del Dio \u00e8 totalmente eclissata ed \u00e8 contemplata una sorta di panteismo fondato sulla visione della Dea come il tutto. Molti wiccani, infine, concepiscono la Dea e il Dio come le forze primordiali del cosmo.\nLa wicca ammette la venerazione di immagini della Dea e del Dio che, pur potendo presentare molteplici varianti, in molti casi sono una ripresa dell'iconografia delle antiche divinit\u00e0 delle tradizioni europee.\nCome gi\u00e0 in alcune religioni pagane del mondo mediterraneo, le varie divinit\u00e0 non sono viste dalla wicca come esseri antropomorfi e senzienti, ma come essenze senza apparenza e dimensione fisica, che eventualmente gli uomini antropomorfizzano per tentare di concepire qualcosa che sfugge alla limitatezza della capacit\u00e0 cognitiva umana. Le varie divinit\u00e0 sono forze archetipe, attraverso cui si manifestano la Dea o il Dio o, in alcuni casi, semplici rappresentazioni che permettono all'uomo di comprenderli.\nLa Dea triplice.\nNella teologia wiccan, la Dea triplice \u00e8 la rappresentazione della Grande Madre primordiale. Il termine \"Dea triplice\" fu reso popolare da Robert Graves, che constat\u00f2 come l'archetipo delle triadi di dee ricorresse frequentemente nelle mitologie indoeuropee.\nIl tema della trinit\u00e0 della Dea \u00e8 approfondito nelle opere di Jane Ellen Harrison, Arthur Bernard Cook, George Thomson, James Frazer, Robert Briffault e Jack Lindsay per nominarne alcuni. La Dea triplice fu anche oggetto di studio degli psicologi degli archetipi come Karl Kerenyi e Carl Gustav Jung e dell'archeologa Marija Gimbutas, i cui studi sull'Europa antica hanno aperto nuove strade di ricerca.\nAlcuni commenti all'Eneide di Servio, come altri di Porfirio, e poi la pubblicazione integrale di alcuni papiri risalenti all'Egitto greco-romano dimostr\u00f2 che molti concetti erroneamente attribuiti a Graves, compreso quello della Dea triplice, erano ampiamente diffusi nelle culture antiche. I papiri rivelano un sincretismo di elementi derivati dalla tradizione classica egiziana con altri provenienti dalle culture della Mesopotamia e del Medio Oriente in generale. Nei testi, la Selene a tre facce \u00e8 identificata con le tre Grazie e le tre Moire o Parche; spesso ci si rivolgeva a lei con appellativi attribuiti in altre mitologie a pi\u00f9 dee:\n\u00c8 ampiamente descritta come \u00abgiovane, portatrice di luce ... figlia di Morn\u00bb, madre di tutto prima ancora che gli d\u00e8i nascessero e \u00abdea del buio, portatrice di quiete\u00bb. \u00c8 esaltata in qualit\u00e0 di divinit\u00e0 suprema del tempo e dello spazio:\nLa triplicit\u00e0 della Dea, in questi testi, si manifesta nelle tre forme della fanciulla/vergine, della madre e dell'anziana, a cui corrispondono significati cosmologici e escatologici. Rappresentano la ciclicit\u00e0 che caratterizza il cosmo e sono abbinate alle tre fasi visibili della Luna (luna crescente, luna piena e luna calante), che scandiscono il mese sinodico (29 giorni 12 ore 44 minuti e 2,9 secondi), che fu alla base di molti calendari antichi. Di conseguenza la Triplice Luna o Triluna \u00e8 uno dei simboli principali della wicca.\nLa triplicit\u00e0 della Dea \u00e8 anche abbinata a una visione circolare e ciclica dell'esistenza, come costante ritorno all'origine, caratterizzata dalle tre fasi principali della nascita, della crescita e della morte. La morte, nella reincarnazione, d\u00e0 inizio a una nuova vita, come alla luna calante segue un nuovo ciclo lunare. Su questa visione si innesta l'escatologia della wicca. Lo storico delle religioni romeno Mircea Eliade ha scritto di \"metafisica della luna\".\nLa figura della Dea triplice era molto diffusa in Europa (vedi anche Dea Matrona). Dopo l'eradicazione del paganesimo, trov\u00f2 un suo corrispettivo nel cristianesimo (le Tre Marie presenti nel racconto evangelico al momento della passione di Ges\u00f9 Cristo) e nel folclore europeo (la ricorrenza di triplici fate in numerose favole, soprattutto in occasione della nascita dei protagonisti).\nIl Dio cornuto.\nDio Cornuto \u00e8 termine moderno, adottato per indicare un dio sincretico nato dalla fusione di molteplici divinit\u00e0 pagane antiche e figure folcloristiche, accomunate dall'associazione con la natura e da un'iconografia che le rappresenta dotate di corna e con caratteristiche animali, desunte generalmente dalla capra o dal cervo.\nUna figura met\u00e0 uomo e met\u00e0 cervo compare in un dipinto rupestre preistorico, scoperto in Francia e chiamato \"Lo Stregone\", anche se potrebbe rappresentare uno sciamano che sta svolgendo un rituale. Pashupati (signore degli animali) \u00e8 una divinit\u00e0 \"cornuta\" del pantheon hindu: il suo nome diverr\u00e0 poi un appellativo attribuito a diverse figure divine, innanzitutto a \u015aiva. Il dio egizio Osiride era anche rappresentato con corna di ariete.\nNella mitologia greca Pan \u00e8 una divinit\u00e0 non olimpica mezzo uomo e mezzo caprone, Dioniso \u00e8 dotato di piccole corna da capretto e lo Zeus dell'oracolo di Ammone era raffigurato con corna di ariete. Nella mitologia romana Fauno, la divinit\u00e0 della campagna e dei boschi, ha forma umana, ma con i piedi e le corna di capra.\nIl dio celtico conosciuto come Cernunnos dai romani e dai galli aveva le corna di cervo ed era associato alla fertilit\u00e0. Herne the Hunter (Herne il Cacciatore) del folclore inglese potrebbe aver avuto origine dal Cernunnos dei Celti. Anche altre figure del folclore inglese, pur generalmente descritte come prive di corna, sono considerate correlate: Puck, Robin Goodfellow e The Green Man.\nNel XIX secolo, nei circoli occultisti alla moda in Inghilterra e in Francia, si svilupp\u00f2 l'idea che queste divinit\u00e0 e figure folcloristiche rappresentassero le manifestazioni di un unico Dio Cornuto, la cui venerazione il cristianesimo aveva cercato di sradicare, associandolo a Satana. Vi contribu\u00ec l'illustrazione di Baphomet, idolo pagano della cui venerazione furono accusati i cavalieri templari, presente in \"Dogme et Rituel de la Haute Magie\" (1855) di Eliphas L\u00e9vi, esoterista e teosofo francese.\nEliphas Levi si bas\u00f2 sulla carta \"Le Diable\" dei Tarocchi di Marsiglia del XVII e XVIII secolo e sul dipinto \"Il sabba delle streghe\" (1819-1823) di Francisco Goya, rappresentando una figura umana ermafrodita, con organi maschili e seni femminili, ali di pipistrello, piedi caprini e testa cornuta, seduta su un globo. Vi aggiunse il caduceo di Mercurio posato sull'inguine, spost\u00f2 la torcia fiammeggiante a incoronare la testa e pose le braccia e le mani rivolte verso quarti di luna crescente e calante.\nPer Levi si trattava di un dio dei tempi antichi, bandito come figura stregonesca dal cristianesimo. L'antropologo culturale James Frazer lo interpret\u00f2 come folclore moderno e i relativi costumi come rituali agricoli dimenticati. Margaret Murray e i suoi contemporanei della Folklore Society, riallacciandosi alla teoria di Levi e fondendola con un adattamento dell'antropologia di Frazier, lo definirono un dio della fertilit\u00e0 pan-europeo e una prova della sopravvivenza di un culto della fertilit\u00e0 come tradizione segreta clandestina, demonizzata dal cristianesimo.\nMargaret Murray associ\u00f2 il Dio Cornuto con i boschi, gli animali selvatici e la caccia, per rappresentare in particolare lo stato di natura dell'uomo, la sua parte animale, selvaggia, istintiva, che permane anche nell'uomo pi\u00f9 civilizzato, come componente originaria insopprimibile, che pu\u00f2 emergere ed esplodere in maniera violenta, se repressa anzich\u00e9 compresa e incanalata correttamente.\nL'iconografia diabolica moderna, anche popolare, e la moderna concezione del Dio Cornuto nascono da questi contesti. Il Dio cornuto \u00e8 anche associato con la virilit\u00e0 maschile e la sessualit\u00e0.\nI cinque elementi.\nI cinque elementi, mutuati sincreticamente dai quattro elementi della filosofia greca (cinque per Aristotele) e dall'alchimia, sono un aspetto fondamentale della visione cosmologica della wicca. Sono le regole fondamentali del mondo fisico, attraverso le quali si pu\u00f2 giungere al contatto mistico con le due divinit\u00e0 o con l'Uno.\nQuattro di questi elementi, il fuoco, l'acqua, la terra e l'aria, corrispondono ad altrettanti stati della materia: plasmatico, liquido, solido e aeriforme. Il quinto \u00e8 lo spirito o, con terminologia aristotelica, l'etere, che \u00e8 la regola organizzatrice dell'equilibrio del mondo, il teorema base dal quale si dipanano tutti i teoremi minori, su cui si regge l'evoluzione ciclica dell'esistente.\nA ogni elemento \u00e8 abbinato un guardiano o Torre di Guardia. I guardiani sono gli spiriti patroni degli elementi, che catalizzano l'energia del cosmo, chiamati a vegliare sul rito a difesa dell'operazione. La concezione dei guardiani cambia di tradizione in tradizione: ad esempio, nella tradizione alexandriana sono visti come la personificazione delle quattro direzioni, mentre in altre richiamano gli arcangeli o simboli totemici.\nGli elementi sono abbinati alle cinque punte del pentacolo, che \u00e8 una rappresentazione simbolica del cosmo. Il cerchio nel quale \u00e8 inscritto il pentacolo simboleggia l'infinito e l'eternit\u00e0. La wicca adotta l'orientamento tradizionale del pentacolo, con una sola punta, quella dello spirito, rivolta verso l'alto, a simboleggiare la sua prevalenza sulla materia.\nCiclicit\u00e0 e vita oltremondana.\nLa wicca contempla la venerazione dei cicli naturali e pertanto una visione ciclica dell'esistenza, a loro volta strettamente legate alla Dea triplice e al Dio, che si sacrifica, muore e rinasce periodicamente che rende molto presente il concetto di reincarnazione.\nLe tre forme di manifestazione della Dea sono considerate un'allegoria delle tre fasi della vita, ovvero l'infanzia, la maturit\u00e0 e la vecchiaia, mentre la morte e rinascita del Dio \u00e8 un'ulteriore rappresentazione del ciclo della vita, in cui la morte \u00e8 un semplice passaggio a un'altra vita. La ciclicit\u00e0 dell'esistente \u00e8 espressa anche dal mito della Ruota dell'Anno.\nPer alcune tradizioni la morte \u00e8 il passaggio a uno stadio di esistenza pi\u00f9 elevata, eterea, che culmina con la fusione e l'identificazione mistica con l'Uno. Nelle principali tradizioni wiccan l'unione finale con il Dryghten richiede la liberazione dai debiti del karma, possibile mediante il rispetto del rede e dell'etica wiccan. Una volta purificata, l'essenza dell'essere umano pu\u00f2 tornare a far parte dell'energia primordiale, che sta al di l\u00e0 dello spazio e del tempo. Si tratta di un concetto molto simile a quello presente in molte tradizioni orientali (moksha, nirvana, sam\u0101dhi, bodhi, satori) e nell'alchimia.\nIn alcune tradizioni l'unione con il Dryghten \u00e8 rappresentata dalla Terra dell'Estate (\"Summerland\"), che corrisponde non a un vero e proprio mondo ultraterreno, ma a un'allegoria dello stato di coscienza eterea. Questa credenza fu decisamente influenzata dallo spiritismo, molto popolare nel periodo in cui la wicca faceva i primi passi, di cui i primi wiccani, come Gardner, Buckland e Sanders, ebbero esperienza.\nEtica.\nL'etica della wicca \u00e8 fortemente basata sul rede, termine anglosassone che significa \"consiglio\" o \"proverbio\". Il rede \u00e8 un distico, che riassume le norme di comportamento che ogni wiccan deve rispettare, oltre a contenere consigli e nozioni. Nell'ultimo verso \u00e8 espresso il nucleo dell'etica wiccan: il principio \u00abSe non fai del male (o se non danneggi, o se non ferisci nessuno), fa' ci\u00f2 che vuoi\u00bb.\nQuesto principio \u00e8 generalmente interpretato come un'esortazione a cercare la propria felicit\u00e0 senza nuocere agli altri. Si traduce in una libert\u00e0, che trova il solo limite nel non far male a nessuno, nemmeno a s\u00e9 stessi. Questa libert\u00e0 implica il discernimento della propria volont\u00e0 autentica e l'impegno a realizzarla, mentre il rispetto dell'altro \u00e8 vissuto come il limite totalmente naturale delle proprie azioni. Il rede enfatizza, pertanto, la naturalezza e la spontaneit\u00e0, che deve caratterizzare l'essere umano che voglia costruire una societ\u00e0 basata sull'armonia della natura.\nIl rede, oltre a riprendere principi molto antichi, come la regola d'oro della filosofia greca, incorpora in s\u00e9 anche il \u00abfa' ci\u00f2 che vuoi\u00bb di Aleister Crowley, presente nel \"Liber Al Vel Legis\" (Libro della Legge).\nAltro elemento diffuso dell'etica wiccan, anche se non riconosciuto da tutte le tradizioni, \u00e8 la cosiddetta Legge del Tre, basata sul principio che qualsiasi azione produca effetti triplicati. La Legge del Tre \u00e8 un'esortazione al bene: seminare il bene produce altro bene, mentre seminare il male non fa altro che produrre altro male.\nLa Legge del Tre compare in una pubblicazione di Gardner, ma non se ne fa menzione in altre tradizioni esoteriche. Gardner potrebbe essersi ispirato alla predetta regola d'oro e al concetto di karma delle religioni orientali, ma aveva anche l'abitudine di inventare leggi della stregoneria a fondamento di idee personali, entrando spesso in conflitto con altri appartenenti alla propria tradizione. La Legge del Tre potrebbe esserne un esempio, dato che la stessa Doreen Valiente rifiut\u00f2 \"a priori\" la possibilit\u00e0 di una legge universale, karmica e magica che riguardi solamente gli appartenenti a una particolare religione, o una data via spirituale, o i cultori di un determinato cammino magico, qual \u00e8 la wicca.\nParecchi wiccan, coltivano anche le virt\u00f9 elencate nel poema di Doreen Valiente \"Incarico della Dea\", come la reverenza, l'amore, l'umilt\u00e0, la forza d'animo e la compassione. Nel poema queste virt\u00f9 compaiono a coppie speculari, rimandando al dualismo prevalente nella teologia wiccan, ovvero al concetto dell'opposizione complementare della Dea e del Dio.\nAlcune tradizioni adottano il sistema delle Ardane o \"Leggi wiccan\", scritte dallo stesso Gardner. Si tratta di una serie di centosessantuno precetti, che non sono universalmente riconosciuti nella wicca a causa della loro origine controversa: sarebbero stati scritti da Gardner nel periodo della separazione della sua \"coven\" da quella di Doreen Valiente.\nInfine di grande rilevanza \u00e8 l'ambientalismo, considerato da molte tradizioni wiccan e da molte \"coven\" come un elemento di dottrina etica. I gruppi wiccanpongono molta enfasi sulla sacralit\u00e0 della natura.\nWicca e altre religioni.\nLa maggior parte delle tradizioni wiccan si riconoscono nei principi stilati dalla Pagan Federation International, senza grandi differenze, sotto questo punto di vista, da altri percorsi simili. Fred Lamond ha comunque sottolineato alcune peculiarit\u00e0 che distinguono la wicca dalle altre religioni neopagane.\nLa wicca \u00e8 stata la prima a riportare in auge, sin dagli anni cinquanta, il divino femminile, che per oltre duemila anni, non solo in Occidente, era stato soppiantato ed eclissato da un divino maschile, misogino e patriarcale, anticipando di vent'anni l'enorme sviluppo che il divino femminile avrebbe avuto con la rivoluzione sessuale e la \"new age\".\nFred Lamond sottolinea inoltre un'altra peculiarit\u00e0 della wicca rispetto ad altre forme di neopaganesimo: il suo rapporto con la magia, che \u00e8 vista come un tutt'uno con la pratica religiosa. Le pratiche magiche tipiche della wicca sono soprattutto due: le tecniche di innalzamento del \"cono di potere\" per lo \"spellcasting\" e le tecniche di trascendenza dell\"'ego\" per il \"drawing down\". Le prime derivano principalmente dalla magia popolare, a sua volta derivata dallo sciamanesimo, e sono utilizzate per la guarigione spirituale e per il benessere del singolo e della comunit\u00e0. Le seconde sono tecniche teurgiche derivate dall'alta magia, utilizzate per canalizzare il divino. In entrambi i casi si tratta di tecniche non scritte, trasmesse ai soli iniziati per tradizione orale o con l'esempio, secondo il principio: \u00abTi viene insegnata una via per giungere alla verit\u00e0, non la verit\u00e0 stessa\u00bb.\nQuest'ultimo aspetto sottolinea un'altra peculiarit\u00e0 della wicca: l'essere una religione misterica. Come nelle antiche religioni misteriche e, ad esempio, nel tantrismo o nell'umbanda, agli iniziati sono insegnate le tecniche e le pratiche per giungere alla comunione con il divino. Il percorso e il mistero di questa comunione rimangono per\u00f2 sempre personali e potenzialmente assai peculiari per ciascun individuo. A loro volta i tre gradi di iniziazione nella wicca rappresentano tre diverse tappe di questo percorso spirituale: il primo grado affronta il mistero della nascita (o rinascita); il secondo grado il mistero della morte; il terzo grado il mistero dell'unione del maschile e del femminile, e soprattutto quello della trascendenza dell\"'ego\" e dell'unione e comunione con il numinoso.\nRituali.\nLa ritualistica della wicca pu\u00f2 presentare diverse varianti, secondo la particolare tradizione e le preferenze di ciascuna \"coven\" o gruppo. Quella classica gardneriana/alexandriana comprende:\nLa purificazione.\nPer l'accesso al cerchio sono richiesti dei riti di purificazione, solitamente svolti con acqua e sale, e incensi. Questi riti riguardano sia lo spazio in cui si svolger\u00e0 la cerimonia, sia i partecipanti (le purificazioni possono essere precedute da riti di abluzione che, in alcune \"coven\", sono lavaggi dell'intero corpo).\nIl cerchio.\nI riti si svolgono all'interno di uno spazio sacro, che nella wicca \u00e8 il cerchio, simbolo dell'eternit\u00e0 e dell'infinitezza dell'esistenza, al cui interno si raduna il gruppo. Il cerchio deve essere eretto ogni volta che si compie un rito. Nell'area delimitata dal cerchio magico \u00e8 collocato almeno un altare, presso il quale i sacerdoti svolgono i riti, anche se \u00e8 diffusa l'usanza di utilizzare un altare pi\u00f9 grande orientato verso nord e altri tre orientati verso i restanti punti cardinali, adornati in modo diverso in base all'elemento che lo rappresenta.\nOgni luogo \u00e8 adatto ad erigere il cerchio, perci\u00f2 i luoghi di culto predisposti appositamente, hanno un'importanza relativa; per comodit\u00e0 i wiccan molto spesso erigono il cerchio e svolgono i riti all'interno di un tempio pi\u00f9 o meno domestico, o di un'area naturale, di propriet\u00e0 o meno (il cosiddetto \"covenstead\"); oppure, nel caso di rituali pubblici, in sale affittate per l'occasione. Solo negli USA si stanno diffondendo dei veri e propri edifici di culto, definiti solitamente come \"templi\".\nLe ricorrenze annuali.\nI riti si svolgono in qualsiasi momento venga ritenuto opportuno, ma le occasioni pi\u00f9 importanti sono le ricorrenze significative, quali i sabbat e gli esbat, o particolari eventi di tipo sociale. I sabbat sono otto e si dispiegano secondo il ciclo della Ruota dell'Anno. Gli esbat sono dodici o tredici a seconda delle lunazioni presenti in un anno, visto che celebrano appunto le fasi lunari.\nIl grande rito.\nTra gli innumerevoli riti della wicca ha particolare rilevanza il grande rito. Praticato in ogni celebrazione liturgica, \u00e8 un rito di tipo ierogamico, che pu\u00f2 essere compiuto dai sacerdoti in forma effettiva o simbolica.\nSe in forma effettiva, comporta l'unione sessuale tra i sacerdoti: avviene in casi estremamente rari, in privato, tra sacerdoti coniugi o comunque all'interno di coppie consolidate. Se, come nella maggior parte dei casi, \u00e8 compiuto in forma simbolica, richiede l'uso di athame e calice, che sono tra i principali strumenti rituali wiccani. La lama e il calice sono la rappresentazione simbolica degli organi genitali umani: l'athame, simbolo dell'organo riproduttivo maschile, \u00e8 immerso nel calice riempito con vino o con altra bevanda, che rappresenta l'organo riproduttivo femminile.\nLa wicca \u00e8 una religione della fecondit\u00e0, che celebra la nascita della vita. L'unione sessuale \u00e8 considerata sacra, poich\u00e9 riproduce il mistero dell'unione cosmicamente complementare della Dea e del Dio. Il grande rito rappresenta l'unione divina tra il maschile e il femminile, unione che \u00e8 contemporaneamente e progressivamente fisica, chimica, psicologica e astrale, e riproduce l'eterno unirsi e scontrarsi della Dea e del Dio, che genera la manifestazione dell'esistenza. Per questo l'importanza della pratica del grande rito \u00e8 enfatizzata.\nIl \"drawing down\".\nI riti teurgici detti del \"drawing down\" sono considerati di importanza analoga al grande rito. Accompagnano quasi sempre le festivit\u00e0 maggiori, mentre nelle occasioni meno importanti pu\u00f2 essere sufficiente una semplice invocazione alle divinit\u00e0.\nNel rito del \"drawing down\" (letteralmente \"trarre gi\u00f9\") un sacerdote invoca la presenza di una divinit\u00e0, generalmente femminile, in una sacerdotessa, mentre un'altra sacerdotessa invoca la presenza di un'altra divinit\u00e0, generalmente maschile, in un secondo sacerdote. Pertanto, solitamente, \u00e8 necessaria la presenza di quattro sacerdoti impegnati in un \"drawing down\"; nel caso per\u00f2 di \"drawing down\" che comportino l'invocazione di pi\u00f9 divinit\u00e0, pu\u00f2 essere necessaria la presenza di molti pi\u00f9 sacerdoti e sacerdotesse, rispetto ai quattro solitamente impegnati.\nDopo l'invocazione delle divinit\u00e0, \u00e8 dato il bacio quintuplice e la persona investita parla con ispirazione divina, formulando un cosiddetto \"incarico\" (il pi\u00f9 celebre \u00e8 l\"'Incarico della Dea\"). Il pi\u00f9 famoso dei \"drawing down\" \u00e8 il \"drawing down the moon\" (letteralmente \"tirar gi\u00f9 la luna\"), che \u00e8 spesso legato agli esbat, perch\u00e9 \u00e8 in stretta relazione con il potere che si manifesta nel pieno del plenilunio. Il suo corrispettivo \u00e8 il \"drawing down the sun\" (letteralmente \"tirar gi\u00f9 il sole\").\nLa libagione o banchetto rituale.\nLa libagione \u00e8 un altro momento molto importante, soprattutto per consolidare lo spirito di fratellanza e unione all'interno della \"coven\". La libagione segue la consacrazione delle bevande e del cibo, e rappresenta il momento di passaggio dalla parte pi\u00f9 solenne di un rito a quella pi\u00f9 informale, gioiosa e conviviale, con i membri della \"coven\" che banchettano scherzosamente tra di loro. Pu\u00f2 essere accompagnata da giochi, da canti e da danze. Alla fine del rito una parte delle bevande consacrate ed una porzione del cibo sono conservati per essere poi donati alla natura.\nI riti per eventi sociali.\nAlcuni riti sono legati a particolari eventi della vita sociale. Nelle nozze i sacerdoti uniscono gli sposi con il rito dell'unione delle mani (\"handfasting\"). Il \"wiccaning\" \u00e8 il rito con cui si accoglie nella comunit\u00e0 un neonato o un bambino nella prima o seconda infanzia, conferendogli il nome mondano. Non \u00e8 un'iniziazione alla wicca, che \u00e8 riservata ai maggiorenni che ne facciano richiesta, ma solo un rito augurale e di benedizione da parte degli dei. Infine vi \u00e8 il rito di congedo per i defunti.\nL'abbigliamento.\nLo \"skyclad\" (letteralmente \"vestirsi di cielo\"), ovvero la nudit\u00e0 rituale, \u00e8 una caratteristica fondamentale della tradizione gardneriana e della tradizione alexandriana e, in generale, delle tradizioni pi\u00f9 vicine a Gardner; altri ne fanno uso solo in determinate circostanze. Le tradizioni pi\u00f9 distanti hanno estremamente limitato lo \"skyclad\" o lo hanno abbandonato, adottando vesti rituali, come le tuniche. Nei riti pubblici, invece, i partecipanti possono vestire come preferiscono.\nGli strumenti rituali.\nI rituali sono quasi sempre celebrati mediante l'utilizzo di strumenti particolari. Nella wicca originaria i pi\u00f9 importanti sono l'athame e il calice. La wicca gardneriana riconosce otto strumenti rituali: l'athame (un coltello a doppia lama dal manico nero), il pentacolo (solitamente in legno, terracotta o metallo, \u00e8 usato come simbolo dell'universo), l'incensiere, il bolline (una coltello dal manico bianco), la bacchetta, il flagello, la spada (sempre a doppia lama) e il cordone (indica l'appartenenza a una \"coven\" e il grado iniziatico).\nSono in uso anche altri strumenti come il calderone, il bastone, le candele, l'altare e le campane. Cristalli possono trovare uso per l'evocazione dei guardiani elementali, abbinandone uno per ogni punta del pentacolo rituale, ciascuna delle quali \u00e8 associata a un elemento e al suo guardiano.\nMolto spesso sull'altare sono presenti icone o altre rappresentazioni degli dei, simulacri delle divinit\u00e0 pi\u00f9 legate alla tradizione o alla persona, e specchi. L'iconografia degli dei \u00e8 libera, perch\u00e9 la teologia wiccan li considera come forze archetipali, attraverso cui si manifestano i principi cosmici primari della Dea e del Dio o, in alcuni casi, come semplici rappresentazioni che permettono all'uomo di comprenderli. La Dea e il Dio, a loro volta, sono aspetti di un unico principio cosmico universale, l'Uno. Gli specchi, in particolare, sono espressione del panteismo nella ricerca del divino nel mondo e in s\u00e9 stessi: ogni cosa riflessa \u00e8 considerata espressione e manifestazione della divinit\u00e0, identificabile con lei ed essa stessa divina.\nPer la celebrazione dei riti i sacerdoti usano spesso il \"Libro delle Ombre\", dal quale traggono le formule invocatorie, memorizzate prima del rituale.\nOrganizzazione.\nNella tradizione originaria e soprattutto in Europa, la wicca \u00e8 organizzata in \"coven\" (congreghe) indipendenti tra loro. Si tratta di gruppi, che conservano un'impostazione misterica e iniziatica e si formano per gemmazione da \"coven\" madri a \"coven\" figlie. Per tradizione accolgono fino a tredici membri, anche se non \u00e8 una regola ferrea; mediamente sono composte da sette od otto persone. Nella maggioranza dei casi hanno \"status\" giuridico di associazioni private non riconosciute dallo Stato, spesso di tipo culturale.\nAll'interno di una \"coven\" tutti gli iniziati sono sacerdoti, di solito con gradi diversi di iniziazione, e ciascuno di loro, a rotazione durante l'anno, assume tutti i ruoli rituali. Pertanto ci si aspetta che, entro un anno dall'ingresso, ogni nuovo iniziato sia capace di ricoprirli. Per tradizione il ruolo e il parere della Gran Sacerdotessa che guida la \"coven\" prevale su quello del Gran Sacerdote che le fa da \"partner\", ma all'interno del gruppo ci deve essere un efficiente sistema di pesi e contrappesi: ogni parere deve essere ascoltato, anche quello dell'ultimo sacerdote, appena entrato nella \"coven\".\nI gradi di iniziazione, infatti, pi\u00f9 che un sistema gerarchico rappresentano dei punti di arrivo e di ripartenza nel percorso personale di ciascuno, cio\u00e8 gradi diversi di formazione e di conoscenza. Ad esempio, possono esistere \"coven\" composte da membri tutti di terzo grado, che non sentono l'esigenza di fondare nuove \"coven\" proprie.\nL'esigenza di formare una nuova \"coven\" nasce quando un gruppo diventa troppo numeroso, o quando alcuni membri si spostano in un altro territorio o, pi\u00f9 raramente, quando sorgono delle divergenze interne. La formazione di una nuova \"coven\" \u00e8 affidata a una coppia di alti sacerdoti (quindi sacerdoti di secondo o terzo grado di iniziazione), solitamente con il consenso e con l'appoggio della \"coven\" madre. I fondatori della nuova \"coven\" restano alla sua guida spirituale e nelle cose pratiche ed amministrative, ma non a quella strettamente rituale, per effetto della rotazione dei ruoli rituali durante l'anno. Il sistema delle \"coven\" ha portato alla formazione di luoghi di culto casalinghi, generalmente ricavati in stanze nelle abitazioni private dei praticanti.\nLa situazione nordamericana.\nIl desiderio di un riconoscimento giuridico ha portato, negli USA e in Canada, a un'evoluzione della struttura territoriale e amministrativa della wicca, con l'istituzione di organizzazioni nazionali o locali, che potessero essere riconosciute come Chiesa secondo la legislazione di ciascuno Stato americano.\nLe chiese wiccan sono abbastanza diffuse nell'America settentrionale. Il loro ruolo \u00e8 quello di coordinare in un determinato territorio, un certo numero di \"coven\", oppure le attivit\u00e0 legate alla religione wiccan. Nascono solitamente dall'unione di pi\u00f9 \"coven\" in un'unica organizzazione o emergono come associazioni \"ombrello\", a cui progressivamente aderiscono le \"coven\" che desiderano godere i vantaggi del riconoscimento giuridico.\nIl passaggio dal sistema delle \"coven\" indipendenti a quello delle chiese istituzionalizzate ha comportato la formazione di un clero strutturato e di una rete di templi wiccani. Si \u00e8 andato affermando un clero comune, organizzato dalla stessa Chiesa e disponibile per le attivit\u00e0 di qualsiasi gruppo. Le \"coven\" hanno perso autonomia organizzativa, devolvendo gli incarichi sacerdotali alla chiesa madre, in cambio di benefici legali e fiscali, per concentrarsi sulla spiritualit\u00e0 e sull'insegnamento.\nParallelamente i luoghi di culto si sono trasformati, passando dalle case di preghiera, segrete e riservate agli iniziati, a veri e propri templi. Un livello intermedio \u00e8 rappresentato dal \"covenstead\", che \u00e8 un'area naturale dedicata alla celebrazione dei riti, ricavata in spazi naturali come giardini, caverne o boschi.\nLe chiese wiccan possono essere distinte in due categorie. Le chiese denominazionali promuovono una sola delle tante tradizioni della wicca, mentre le chiese non denominazionali non si rifanno ad alcuna specifica tradizione, ma promuovono e organizzano l'intero fenomeno wiccan presente nella loro giurisdizione. A questa seconda tipologia appartengono, ad esempio, la Congregazione della Dea o la Chiesa wiccan unita, importante istituzione internazionale, attiva anche nell'istituzione e nella formazione di un sacerdozio unificato attraverso l'Associazione del Clero wiccan e l'annesso Seminario Teologico WCA.\nVa sottolineato che negli USA i membri delle cosiddette \"tradizione originarie\" gardneriana e alexandriana, della Wicca britannica tradizionale, in generale non aderiscono a nessuna chiesa, n\u00e9 hanno mostrato interesse a formarne una, preferendo la tradizionale organizzazione in \"coven\". Sono quindi state tradizioni successive e gruppi particolari ad aver approfittato delle legislazioni statali per organizzarsi in Chiese.\nStatistiche.\nLe prime statistiche sulla wicca risalgono al 1972, quando John Godwin nel suo \"Occult America\" stim\u00f2 la presenza di 20.000 praticanti organizzati nell'America settentrionale. Nel 1980 Gordon Melton dell'Institute for Study of American Religion, sulla base di dati raccolti nel 1979 in occasione di un \"festival\" neopagano, accrebbe questa stima a un numero tra 30.000 e 40.000 aderenti. Margot Adler, autrice di \"Drawing Down the Moon,\" nel 1986 valut\u00f2 i fedeli di religioni neopagane negli USA tra i 50.000 e i 100.000, la maggior parte wiccani. Tra il 1990 e il 1992, con la crescita negli USA dell'interesse accademico per la wicca, le stime si aggirarono tra i 50.000 e i 113.000 membri.\nAltre fonti confermarono questi dati, tra le quali il \"Religious Requirements and Practices of Certain Selected Groups: A Handbook for Chaplains\" (edito nel 2001 dall'Esercito degli Stati Uniti per istruire i cappellani militari di fede cristiana sulla gestione dei rapporti con soldati di altre religioni), le ricerche di Craig Hawkins e il censimento generale della popolazione e delle abitazioni del Canada. Eric Raymond, autore di \"Frequently Asked Questions about Neopaganism,\" avall\u00f2 la cifra di 200.000 wiccan defin\u00ec il movimento come \u00abin esplosione\u00bb. Nel 1996 Vernieda Vergara stim\u00f2 360.000 wiccani e nel 1999 Loren Wilkinson in un articolo per \"Christianity Today\" defin\u00ec il neopaganesimo e in particolare la wicca come la religione con la diffusione pi\u00f9 veloce negli USA.\nLo stesso anno Catherine Edwards dette una stima di 3 o 5 milioni di wiccanin America settentrionale, mentre \"Witches' Voice,\" uno dei pi\u00f9 popolari siti web wiccani, la ridusse a un \"range\" tra 1 e 3 milioni. Il numero in assoluto pi\u00f9 elevato fu azzardato da Phyllis Curott nel suo \"Book of Shadows\", e corrispondeva a 10 milioni. Un sondaggio condotto nel 2000 dalla Congregazione della Dea restitu\u00ec un numero di aderenti intorno al milione.\nPer quanto concerne l'Italia, a cavallo tra gli anni novanta e gli anni duemila le stime del prof. Massimo Introvigne, riprese da CESNUR limitano a poche migliaia il numero dei praticanti wiccani, accorpandoli nelle stime in modo arbitrario a gruppi assai eterogenei e precisando a corredo della tabella 4: \u00ab...non solo \u00e8 assai complesso stabilire l'entit\u00e0 numerica delle realt\u00e0 confessionali, ma, qualora si rifacciano alla tradizione esoterica, occultistica, spiritistica, al New Age, al Next Age o alle comunit\u00e0 acquariane post-New Age, \u00e8 anche arduo distinguere tra i membri a pieno titolo del gruppo e coloro che saltuariamente partecipano alle \"attivit\u00e0\", oppure sono semplici \"clienti\" e \"fruitori\". In questo caso, se si tiene conto anche di chi partecipa assiduamente a corsi, seminari e convegni organizzati da queste aree, per soddisfare le pi\u00f9 disparate esigenze spirituali, il numero dei partecipanti \u00e8 dell'ordine delle centinaia di migliaia.\u00bb A circa quindici anni dallo studio del CESNUR si pu\u00f2 ritenere che nel frattempo gli aderenti in Italia siano cresciuti nell'ordine di quanto \u00e8 avvenuto nel resto dei paesi occidentali.\nUn sito italiano di informazione cattolica, basandosi su studi del Trinity College del Connecticut e altri istituti, afferma che questi \"hanno dimostrato come il wiccan sia cresciuto enormemente\": secondo tali studi condotti a distanza di anni regolari i wiccan crebbero dagli 8.000 nel 1990, ai 134.000 nel 2008, ai 340.000 nel 2008, per poi crescere ulteriormente fino ai 1.5 milioni nel 2017.\nInfluenze popolari.\nLa wicca ha esercitato un'influenza sulla letteratura e sulla cultura popolare contemporanee, soprattutto nordamericane. Esempi di opere ispirate alla wicca sono gli scritti di Cate Tiernan o il film \"Giovani streghe\" (1996), nei fumetti c'\u00e8 l'esempio del giovane supereroe Wiccan, mentre personaggi ispirati alla wicca compaiono in molte serie televisive popolari, come \"Buffy l'ammazzavampiri\", \"True Blood\", \"Midnight, Texas\", \"Angel\" e \"Streghe\"; in quest'ultima, in particolare, compaiono numerosi riferimenti molto specifici alla wicca, come il \"Libro delle ombre\", anche se in modo completamente decontestualizzato e avulso da suo significato originario.\nRapporto con le autorit\u00e0 politiche e religiose.\nIn accordo con la storia tradizionale della wicca trasmessa da Gardner, molti wiccan considerano la stregoneria medievale come una religione ancestrale della wicca e, quindi, il fenomeno della caccia alle streghe come una persecuzione religiosa contro i propri predecessori, ovvero contro coloro che, praticando culti sotterranei delle divinit\u00e0 antiche, furono bollati come streghe e stregoni all'interno dell'occidente cristiano tra la fine del XV secolo e l'inizio del XVIII secolo, periodo chiamato nella wicca \"Tempi del Fuoco\" in riferimento alla pratica delle condanne al rogo.\nIn epoca contemporanea la wicca \u00e8 spesso stata associata, per errore o per propaganda negativa, al satanismo. A causa anche delle connotazioni negative socialmente diffuse riguardo alla stregoneria antica, i Wiccan si trovano spesso in situazioni di disagio e di discriminazione, che li portano a praticare la loro religione in segreto e in privato.\nNel 1985 la Corte Distrettuale della Virginia (USA), con l'emanazione della sentenza \"Dettmer v. Landon\", riconobbe la wicca come religione e alle sue associazioni lo \"status\" di organizzazioni religiose. Nonostante questi primi riconoscimenti, la wicca ha continuato a essere oggetto di marginalizzazioni e penalizzazioni. Nello stesso 1985 alcuni legislatori di orientamento conservatore promossero l'introduzione di leggi federali volte ad aggirare la predetta sentenza, che furono abrogate nel 1986 dal Congresso.\nNel 1999 un gruppo di cristiano-conservatori, fondato su iniziativa di Bob Barr in risposta alla crescente diffusione di riti wiccan nelle basi militari, invit\u00f2 i cittadini americani a una revisione in senso restrittivo della nozione e dei diritti di libert\u00e0 religiosa alla luce della morale cristiana, allo scopo di reprimere la diffusione del neopaganesimo.\nIl primo matrimonio celebrato con rituale wiccan civilmente riconosciuto risale al 2004 nel Regno Unito. Alle nozze wiccan sono riconosciuti effetti civili anche in Irlanda e in alcuni Stati degli Stati Uniti d'America. Nel 2007, dopo la controversia legale seguita alla morte in Afghanistan nel 2005 del soldato wiccan Patrick Stewart, il simbolo del pentacolo wiccan \u00e8 stato legalmente riconosciuto negli USA e inserito nel catalogo degli emblemi religiosi ammessi sulle placche commemorative dei militari statunitensi sepolti nei cimiteri statali, tenuto dal Dipartimento degli Affari dei Veterani degli Stati Uniti."}
{"id": "34794", "revid": "2730", "url": "https://it.wikipedia.org/wiki?curid=34794", "title": "Nessun dove", "text": "Nessun dove (\"Neverwhere\") \u00e8 un romanzo fantasy di Neil Gaiman, scritto nel 1996, nato dalla sceneggiatura della serie televisiva omonima \"Neverwhere\". \u00c8 stato pubblicato in italiano per la prima volta nel 1999.\nStoria editoriale.\n\"Neverwhere\" vede la luce prima come serie televisiva, andata in onda nel 1996 sul canale BBC Two e prodotta da Clive Brill, diretta da Dewi Humphrey e corredata da una sigla di testa e di coda dell'artista visivo Dave McKean, alla sua ennesima collaborazione con Gaiman. Il romanzo usc\u00ec quando la serie era arrivata al terzo episodio e, pur essendo la trama essenzialmente la stessa, presenta alcune differenze con la versione televisiva della storia. Una versione riveduta del romanzo venne pubblicata per il mercato editoriale americano e, in seguito, una terza versione, con alcune modifiche e integrazioni tra le precedenti, \u00e8 stata pubblicata come definitiva.\nTrama.\nRichard Mayhew \u00e8 un giovane inglese comune, con solo qualche piccola bizzarria vagamente kitsch, come la mania di collezionare piccoli troll di plastica dai capelli fluorescenti. Sta per lasciare la Scozia per trasferirsi a Londra per cominciare la sua vita adulta, lavorare, farsi strada nel mondo reale. Quello che invece trover\u00e0 a Londra \u00e8 una rivelazione. Grazie ad una coincidenza, l'incontro con una ragazza ferita ed esausta per la strada, Richard scopre l'esistenza di un mondo sotterraneo, popolato e plasmato da tutti coloro che vivono ai margini, gli invisibili, i pazzi, i senzatetto, quelli che la gente tende a ignorare. Al seguito della giovane ferita, che in realt\u00e0 \u00e8 Lady Porta in fuga da due cacciatori di taglie ridicoli e terrificanti, Richard finir\u00e0 in una tana del bianconiglio straordinariamente profonda, alla scoperta di \"Londra Sotto\", la Londra \"sotterranea\", per cercare, attraverso prove e inganni, e con l'aiuto di bizzarri personaggi, chi ha ordinato, e perch\u00e9, la morte della famiglia di Lady Porta.\nTrasposizioni.\nNel luglio del 2005 \u00e8 stata pubblicata una trasposizione in fumetti di \"Neverwhere\" edita dalla sezione Vertigo della DC Comics. I testi della miniserie sono di Mike Carey (gi\u00e0 sceneggiatore, tra l'altro, della serie Vertigo \"Lucifer\", una sorta di sequel del Sandman di Gaiman), mentre i disegni e le copertine sono di Glenn Fabry (gi\u00e0 copertinista della serie Preacher, sempre per l'etichetta Vertigo).\nNel marzo del 2013 and\u00f2 in onda un adattamento radiofonico in sei parti per BBC Radio 4 e BBC Radio 4 Extra. Nel cast erano presenti James McAvoy, che dava la voce a Richard, Natalie Dormer, David Harewood, Sophie Okonedo, Benedict Cumberbatch e Christopher Lee."}
{"id": "34797", "revid": "580", "url": "https://it.wikipedia.org/wiki?curid=34797", "title": "Gignod", "text": "Gignod (pron. fr. : , \"Gignaud\" in grafia antica omofona, \"Dzegno\u00f9\" in patois valdostano) \u00e8 un comune italiano di abitanti, che si estende tra la Valpelline e la Valle del Gran San Bernardo, due valli laterali della Valle d'Aosta.\nGeografia fisica.\nClima.\nIn inverno le temperature sono particolarmente rigide. La Valpelline \u00e8 conosciuta localmente come \"Combe Froide\" (in francese) o \"Coumba fr\u00e9da\" (in patois), cio\u00e8 \"valle fredda\".\nOrigini del nome.\nIl toponimo \"Gignod\" potrebbe derivare dal nome latino di persona Gennius con l'aggiunta del suffisso \"-od\" che indica possesso.\nStoria.\nDa Gignod, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nIn epoca fascista, il comune fu accorpato a quello di Aosta.\nSimboli.\nLo stemma del comune di Gignod \u00e8 stato concesso con decreto del presidente della Repubblica del 19 settembre 1993.\nLo stemma comunale riproduce, con il capo d'argento anzich\u00e9 d'oro, il blasone della casata dei Pallavicino.\nTra la fine dell\u2019Ottocento e gli inizi del Novecento il comune fece occasionalmente uso dello stemma dei nobili De Gignod (o De Gignio), cosignori del luogo, citati in vari documenti tra il 1281 e il 1409, che portavano: \"d'oro al castello turrito di due pezzi e merlato alla guelfa, il tutto di rosso, murato di nero e aperto del campo, cimato da un corvo di nero, passante sulla cortina\".\nCultura.\nBiblioteche.\nIn Frazione Capoluogo, nella \"Maison des associations\", ha sede la biblioteca comunale.\nEventi.\nCarnevale della \"Combe Froide\".\nA carnevale, di grande interesse la sfilata delle \"Landzette\", le maschere tradizionali della \"Coumba Freida\". Tali maschere sono ispirate alla divisa delle truppe napoleoniche, che seminarono il terrore al loro passaggio nel maggio del 1800. Per esorcizzare questo evento, la popolazione della \"Coumba Freida\", la zona della Valpelline e della Valle del Gran San Bernardo, ha elaborato nei secoli una coloratissima parodia delle divise militari dell'epoca, e il giorno del carnevale percorrono tutti i comuni delle due vallate in maniera estremamente chiassosa e festosa.\nEconomia.\nArtigianato.\nPer quanto riguarda l'artigianato, importante \u00e8 la lavorazione del legno finalizzata alla realizzazione di vari oggetti, tra i quali scatole e armadietti.\nAmministrazione.\nFa parte dell'Unit\u00e9 des Communes vald\u00f4taines Grand-Combin.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIl territorio di Gignod offre sentieri segnati per le escursioni e la mountain-bike; in inverno si pu\u00f2 praticare lo scialpinismo e l'heliski.\nIn localit\u00e0 Arsani\u00e8res si trova un campo da golf a 9 buche.\nRispetto agli sport popolari, Gignod \u00e8 tra i comuni valdostani quello in cui la p\u00e9tanque \u00e8 maggiormente giocata.\nSi gioca anche a fiolet e a rebatta, caratteristici sport tradizionali valdostani."}
{"id": "34798", "revid": "580", "url": "https://it.wikipedia.org/wiki?curid=34798", "title": "Gressan", "text": "Gressan \u00e8 un comune italiano di abitanti della Valle d'Aosta.\nToponomastica.\nIl toponimo latino \u00e8 \"Gressanum\" (anticamente \"Fundus Gratianus\").\nStoria.\nDa Gressan, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nIn epoca fascista, il comune fu accorpato a quello di Aosta.\nCultura.\nBiblioteche.\nIn Frazione La Bagne 15, all'interno della Maison de Saint-Anselme, hanno sede la biblioteca comunale e l'Acad\u00e9mie Saint-Anselme.\nEconomia.\nNel territorio di Gressan si trova la localit\u00e0 di Pila, stazione sciistica facilmente raggiungibile da Aosta grazie alla telecabina Aosta-Pila.\nAmministrazione.\nFa parte della Comunit\u00e0 Montana Mont Emilius.\nSport.\nIn questo comune si gioca a palet e a rebatta, caratteristici sport tradizionali valdostani.\nUn'area verde ricreativo-sportiva, denominata \"Bel air\", \u00e8 situata nella localit\u00e0 Les \u00celes, con una zona per gli sport tradizionali, una pista circolare asfaltata, un campo da calcio, una struttura polivalente per i giochi tradizionali e altre strutture sportive private.\nEnergia.\nNell'area del \"Bel air\", nella localit\u00e0 Les \u00celes, \u00e8 installata una micro turbina eolica per la generazione di energia pulita."}
{"id": "34799", "revid": "580", "url": "https://it.wikipedia.org/wiki?curid=34799", "title": "Gressoney-La-Trinit\u00e9", "text": "Gressoney-La-Trinit\u00e9 (\"Gresch\u00f2ney Drifaltigkeit\" in walser) \u00e8 un comune italiano di 326 abitanti della Valle d'Aosta orientale.\nOrigini del nome.\nTradizionalmente, i due comuni di Gressoney-La-Trinit\u00e9 e Gressoney-Saint-Jean formano un'entit\u00e0 territoriale e culturale unica, denominata \"Gressoney\" in francese, \"Gresch\u00f2ney\" (ufficiale) o \"Creschnau\" nel dialetto locale della lingua walser (il \"Gresch\u00f2neytitsch\" o pi\u00f9 semplicemente \"Titsch\") e \"Kressenau\" (forma desueta) in tedesco.\nAl toponimo Gressoney sono stati associati nel tempo vari significati:\nIl significato pi\u00f9 attendibile \u00e8 il primo, sebbene nessun documento lo attesti.\nSecondo la toponomastica tradizionale dell'alta valle del Lys, questo comune viene chiamato \"Oberteil\" (\"la parte alta\") nel dialetto locale, il Gresch\u00f2neytitsch.\nIl toponimo attuale in francese deriva dal nome della parrocchia dedicata alla SS. Trinit\u00e0, chiamata \"Dreifaltigkeit\" in tedesco e \"Drifaltigkeit\" in \"Titsch\". La parrocchia \u00e8 intitolata alla SS. Trinit\u00e0, ma non potendo attribuirla alle tre Divine Persone, il patrono \u00e8 Francesco Saverio. \u00c8 stata consacrata dal vescovo di Aosta Fran\u00e7ois-Am\u00e9d\u00e9e Milliet d'Arvillars il 24 giugno 1702.\nNel 1939, prese il nome di \"Gressonei La Trinit\u00e0\" o \"Gressonei Capoluogo\", parte del comune di Gressonei, soppresso nel 1946. Una terza variante locale definisce Gressoney-La-Trinit\u00e9 come \"Gresch\u00f2ney en de Tache\", che significa \"Gressoney presso i tetti\".\nGeografia fisica.\nTerritorio.\nGressoney-La-Trinit\u00e9 si trova ai piedi del Monte Rosa, nella Valle del Lys, solcata dal torrente Lys, che da questo versante si mostra con le cime del Lyskamm Orientale (4.527 m - punto pi\u00f9 alto della valle) e Lyskamm Occidentale (4.481 m), nel Monte Castore (4.226 m) e nella Piramide Vincent (4.215 m).\nLe forme del gruppo in questo settore condividono le caratteristiche valdostane della catena: come nel confinante versante di Champoluc, prevalgono grandi ghiacciai, ampie forme, pianori nevosi sospesi. Completamente diverso il pur vicino e confinante versante piemontese la cosiddetta \"parete valsesiana del Monte Rosa\", caratterizzata da dislivelli e forme grandiose con pareti strapiombanti e muri di roccia e ghiaccio a picco sulla sottostante Valsesia.\nIl Lago Gabiet \u00e8 un bacino artificiale costruito tra il 1919 e il 1922 per lo sfruttamento dell'energia idroelettrica.\nNel territorio comunale \u00e8 ubicata la stazione meteorologica di Gressoney-La-Trinit\u00e9.\nMonumenti e luoghi d'interesse.\nNonostante l'espansione che si \u00e8 verificata negli ultimi decenni del XX secolo, Gressoney-La-Trinit\u00e9 ha conservato gran parte delle abitazioni raffiguranti l'architettura Walser.\nSociet\u00e0.\nLingue e dialetti.\nGressoney-La-Trinit\u00e9 \u00e8 un'isola linguistica tedesca appartenente alla comunit\u00e0 dei Walser. La popolazione parla un dialetto alemanno, il Gresch\u00f2neytitsch.\nCirca il 48% della popolazione conosce il Gresch\u00f2neytitsch, ma i madrelingua walser sono il 16,83% della popolazione. Inoltre il 3,82% della popolazione dichiara di avere come lingua madre sia l'italiano sia il walser.\nOltre ad essere trilingue italiano-francese-tedesco (lingue di istruzione ufficiali per i comuni germanofoni della Valle del Lys), nel territorio di Gressoney-La-Trinit\u00e9, la popolazione conosce il \"patois\" francoprovenzale valdostano e, in virt\u00f9 della vicinanza geografica e dei rapporti storici con l'adiacente Valsesia, il piemontese.\nIl 3,5% della popolazione ha come lingua madre il piemontese mentre l'1,26% degli abitanti hanno il dialetto valdostano come lingua madre.\nCultura.\nCucina.\nUn prodotto tipico del luogo, la Toma di Gressoney, \u00e8 stato riconosciuto come presidio Slow Food.\nEconomia.\nTurismo.\nLa principale risorsa economica della localit\u00e0 \u00e8 il turismo, sia invernale (sciistico) che estivo.\nEnergia.\nCome in molti comuni valdostani anche nel comune di Gressoney-La-Trinit\u00e9 si produce energia idroelettrica. La centrale idroelettrica di Gressoney, in gestione alla CVA, sfrutta le acque dei torrenti Moss e Olene.\nInfrastrutture e trasporti.\nGressoney-La-Trinit\u00e9 \u00e8 servita dall'autolinea Pont-Saint-Martin - Stafal, gestita dalla societ\u00e0 V.I.T.A..\nAmministrazione.\nIl comune fa parte dell'Unit\u00e9 des Communes vald\u00f4taines Walser.\nIl termine \"sindaco\", in francese valdostano \"syndic\", \u00e8 reso nel dialetto \"Titsch\" dal termine Send\u00e9g, che risente inoltre dell'influenza del patois valdostano \"senteucco\".\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nGressoney-La-Trinit\u00e9 \u00e8 un'importante stazione sciistica, facente parte del grande comprensorio del Monterosa Ski, e collegata con Champoluc e con Alagna Valsesia. Mentre il collegamento con Champoluc \u00e8 aperto a tutti gli sciatori, il collegamento con la Valsesia risulta riservato agli sciatori pi\u00f9 esperti.\nGli impianti connessi sono quelli della frazione Stafal, non quelli del capoluogo Tache."}
{"id": "34800", "revid": "171091", "url": "https://it.wikipedia.org/wiki?curid=34800", "title": "Gressoney-Saint-Jean", "text": "Gressoney-Saint-Jean (pron. fr. : ); \"Gresch\u00f2ney Zer Chilchu\" in walser) \u00e8 un comune italiano di 824 abitanti della Valle d'Aosta orientale, posto ai piedi del Monte Rosa, rinomato luogo di villeggiatura estiva e invernale.\nOrigine del nome.\nTradizionalmente, i due comuni di Gressoney-La-Trinit\u00e9 e Gressoney-Saint-Jean formano un'entit\u00e0 territoriale e culturale unica, denominata \"Gressoney\" in francese, \"Gresch\u00f2ney\" (ufficiale) o \"Creschnau\" nel dialetto locale della lingua walser (il \"Gresch\u00f2neytitsch\" o pi\u00f9 semplicemente \"Titsch\") e \"Kressenau\" (forma desueta) in tedesco.\nAl toponimo Gressoney sono stati associati nel tempo vari significati:\nIl significato pi\u00f9 attendibile \u00e8 il primo, sebbene nessun documento lo attesti.\nGressoney si divide in tre parti:\nNel 1939, assume il nome - italianizzato - di \"Gressonei San Giovanni\", parte del comune di \"Gressonei\", poi soppresso nel 1946.\nGeografia fisica.\nSi trova nella valle del Lys (o valle di Gressoney) a 1.385 m s.l.m. ai piedi del Monte Rosa. A est confina con il Piemonte nel territorio di Alagna Valsesia, a ovest con la Val d'Ayas. Dal capoluogo \"Obre Platz\" chiude la visuale della valle il Monte Rosa con il ghiacciaio del Lys (1078 ettari, il pi\u00f9 esteso del versante italiano del gruppo e il secondo della Valle d'Aosta) e con le cime del Castore (4226\u00a0m), dei Lyskamm (Occidentale, 4481\u00a0m e Orientale, 4527\u00a0m) e della Piramide Vincent (4215\u00a0m). Nel territorio comunale vi \u00e8 ubicata la stazione meteorologica di Gressoney-Saint-Jean.\nLa punta pi\u00f9 alta del massiccio si trova invece pi\u00f9 distante, a cavallo tra Macugnaga e Zermatt (Svizzera). Il versante del Monte Rosa di Gressoney, condivide le caratteristiche morfologiche del confinante versante valdostano di Champoluc: forme ampie, grandi ghiacciai, ampi pianori in quota, tutti elementi molto distanti dal pur confinante e vicino versante Piemontese la cosiddetta \"parete valsesiana del Monte Rosa\". Qui le forme si fanno molto pi\u00f9 aspre e grandiose: ai grandi ghiacciai si sostituiscono pareti strapiombanti e versanti a picco.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 40 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nGressoney-Saint-Jean \u00e8 un'isola linguistica tedesca appartenente alla comunit\u00e0 dei Walser. La popolazione parla un dialetto alemanno, il Gresch\u00f2neytitsch, o semplicemente \"Titsch\". Circa il 15% della popolazione \u00e8 madrelingua walser, mentre il 2,13% dichiara di avere come lingua madre sia il walser sia l'italiano. Il dialetto alemanno \u00e8 comunque conosciuto dal 51% della popolazione. Un esempio di Gresch\u00f2neytitsch \u00e8 dato dal Padre Nostro:\nDei proverbi:\nIl titsch di Gressoney presenta inoltre dei prestiti provenienti dalle lingue limitrofe, il francese e il patois valdostano:\nL'eredit\u00e0 culturale e linguistica walser di Gressoney \u00e8 oggetto di studio e divulgazione da parte del Walser Kulturzentrum, che dispone inoltre di una nutrita biblioteca. Negli ultimi anni sotto la presidenza di Heinrich Welf, dalla collaborazione con l'Associazione Augusta di Issime \u00e8 stato edito, tra le altre opere, un dizionario delle due varianti della lingua walser di Gressoney (\"Titsch\") e Issime (\"T\u00f6itschu\").\nOltre ad essere trilingue italiano-francese-tedesco (lingue di istruzione ufficiali per i comuni germanofoni della Valle del Lys), nel territorio di Gressoney-Saint-Jean, la popolazione conosce il \"patois\" francoprovenzale valdostano e, in virt\u00f9 della vicinanza geografica e dei rapporti storici con l'adiacente Valsesia, il piemontese.\nIstituzioni, enti e associazioni.\nA Gressoney-Saint-Jean si trova la sede della \"Compagnia delle guide Gressoney - Monte Rosa\" fondata nel 1963.\nCultura.\nBiblioteche.\nSulla strada regionale 44 ha sede la biblioteca comunale.\nEventi.\nEventi tradizionali.\nLa sera del 31 dicembre, i giovani del paese si recano in visita alle case dei villaggi cantando il \"Neujahrslied\" (\u00ab Canto del nuovo anno \u00bb):\n\"Ein gl\u00fcckseliges neues Jahr\"\n\"W\u00fcnschen wir Euch von Herzens Grund\"\n\"Gottes Gnad'viele Jahr bewahre\"\n\"Euern Leib und Seel gesund.\"\n\"Anstatt unserer Schenkung seje\"\n\"Das geborene Jesulein\"\n\"In dem Kripplein auf der Heide\"\n\"Dr\u00fccket's in Eueres Herz hinein.\"\nWalsertreffen.\nLe comunit\u00e0 walser disseminate lungo l'intero arco alpino si radunano, ogni tre anni, in una diversa colonia per il loro tradizionale incontro denominato \"Walsertreffen\".\nEconomia.\nTurismo.\nGressoney-Saint-Jean \u00e8 un rinomato luogo di villeggiatura estiva ed invernale. Dispone di un buon numero di impianti e piste da sci. Il comprensorio pi\u00f9 importante \u00e8 quello dei \"Weissmatten\", e fa parte del comprensorio sciistico Monterosa Ski.\nEnergia.\nCome in molti comuni valdostani anche nel comune di Gressoney-Saint-Jean si produce energia idroelettrica. La centrale idroelettrica di Sendren, in gestione alla CVA, sfrutta le acque dei torrenti Lys e Valdobbiola.\nInfrastrutture e trasporti.\nLa ferrovia Pont-Saint-Martin - Gressoney \u00e8 stato un progetto di ferrovia che doveva collegare Pont-Saint-Martin alla Valle del Lys. Ne resta traccia nell'edificio detto \"La Remise\" che doveva fungere da stazione ferroviaria.\nAmministrazione.\nIl termine \"sindaco\", in francese valdostano \"syndic\", \u00e8 reso nel dialetto \"Titsch\" dal termine Send\u00e9g, che risente inoltre dell'influenza del patois valdostano \"senteucco\". Fa parte dell'Unit\u00e9 des Communes vald\u00f4taines Walser (\"Union der Aostataler Walsergemeinden\"). Di seguito \u00e8 presentata una tabella relativa alle amministrazioni che si sono succedute in questo comune.\nCuriosit\u00e0.\nTra i film girati nel comune ci sono \"Lo vedi come sei... lo vedi come sei?\", di Mario Mattoli (1939), \"Il peggior Natale della mia vita\", di Alessandro Genovesi (2012), ed alcune scene di Tutta colpa del paradiso, di Francesco Nuti (1985)."}
{"id": "34802", "revid": "171091", "url": "https://it.wikipedia.org/wiki?curid=34802", "title": "Introd", "text": "Introd (pronuncia , \"Euntrou\" in patois valdostano) \u00e8 un comune italiano di 656 abitanti della Valle d'Aosta occidentale.\nIl paese ha avuto notoriet\u00e0 internazionale in quanto localit\u00e0 di villeggiatura estiva dei sommi pontefici Giovanni Paolo II e Benedetto XVI, nonch\u00e9 del cardinale Tarcisio Bertone (insignito anche del titolo di cittadino onorario del comune).\nGeografia fisica.\nTerritorio.\nIl comune di Introd \u00e8 situato tra la Dora di Rh\u00eames e il torrente Savara, i corsi d'acqua che solcano rispettivamente la Val di Rh\u00eames e quella di Valsavarenche, le quali appartengono al Parco Nazionale del Gran Paradiso, che proprio a Introd ha inizio.\nOrigine del nome.\nIl toponimo latino \u00e8 \"Inter Aquas\", ripreso in francese come \"Entre [les] eaux\", cio\u00e8 \"Tra le acque\", in particolare il torrente Savara e la dora di Rh\u00eames.\nStoria.\nIl territorio comunale \u00e8 stato frequentato sin dall'epoca protostorica. Sono state ritrovate varie incisioni rupestri (la \"Pierre de Jean-Grat\" con croci e scanalature, la \"Pierre des Enfants\" con croce e coppelle, tre massi a coppelle in localit\u00e0 Periettaz), e sepolture con lastre litiche a Moral e Plan-d'Introd.\nNel 1954, in localit\u00e0 Daillod, una pietra verticale dai contorni lavorati \u00e8 stata trovata nei pressi di due scheletri. Nel luglio [[2011]] durante gli scavi previsti per i lavori di ampliamento della scuola materna locale, sono stati trovati i resti ben conservati di una donna vissuta circa 5.000 anni fa, che ha ricevuto la denominazione di \"Signora di Introd\": l'et\u00e0 dello scheletro \u00e8 comparabile a quella dell'[[Uomo di Similaun]].\nLe testimonianze [[Medioevo|medievali]] pi\u00f9 visibili sono il [[castello di Introd]], fatto costruire da Pierre Sarriod nel 1260 e il campanile della chiesa parrocchiale.\nTra il del XIV e il XV secolo sono costruiti il granaio del castello e la cascina L\"\u00d4la\".\nIn [[epoca fascista]], il comune fu accorpato a quello di [[Villeneuve (Italia)|Villanova Baltea]].\nMonumenti e luoghi d'interesse.\nArchitetture militari.\nIn localit\u00e0 Plan d'Introd sorge il castello duecentesco, noto come [[Castello di Introd]]. Incendiato e poi ricostruito negli anni 1912-1915, \u00e8 un castello a pianta quasi circolare con una possente torre al centro.\nIn localit\u00e0 Villes sorgeva anche la casaforte Vorbert, dal nome dalla famiglia omonima estintasi all'inizio del Settecento.\nArchitetture civili.\nAl fianco del castello sorge l'antica cascina L\"\u00d4la\".\nIl villaggio Les Combes d'Introd \u00e8 caratterizzato dall'[[architettura tradizionale]], esempio dello stile dei mastri-costruttori della media [[valle del Lys]] (di [[Gaby]] e di [[Issime]] in particolare.\nTra le costruzioni tipiche figurano la Maison Bruil e la [[latteria turnaria]].\nLungo la strada che dal fondovalle porta a Plan d'Introd si passa sul \"Pon Nou\", ponte di Introd del 1916, cos\u00ec chiamato in contrapposizione al \"Pon Vio\u00f9\", ossia il \"ponte vecchio\", in [[patois valdostano]].\nSociet\u00e0.\nTradizioni e folclore.\n[[File:Euntro\u00f9.jpg|thumb|Cartello bilingue (francese-[[dialetto valdostano|patois]])]]\nIntrod \u00e8 legata alla sua tradizione contadina e religiosa, come testimoniato dalle feste che si svolgono ogni anno ad agosto: la \"festa del [[pane nero]]\" in frazione Norat, e la \"festa del patrono di Arpilles\", nella frazione omonima.\nCultura.\nBiblioteche.\nA Plan d'Introd 2 ha sede la biblioteca comunale intitolata a [[\u00c9mile Chanoux]].\nAssociazioni.\nNel comune di Introd sono presenti diverse associazioni:\nEconomia.\nLe sue principali attivit\u00e0 economiche sono il turismo, l'agricoltura, l'allevamento e l'artigianato.\nIn localit\u00e0 Villes-Dessus si trova il laboratorio di artigianato tipico \"Les amis du bois\" e la sala espositiva;\nAmministrazione.\n[[File:Municipio Introd.JPG|thumb|Il municipio di Introd]]\nIntrod fa parte dell'[[Unit\u00e9 des Communes vald\u00f4taines Grand-Paradis]].\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa principale squadra di calcio della citt\u00e0 \u00e8 l\"'A.S.D. Introd\" che milita nel girone E piemontese-valdostano di [[Seconda Categoria|2\u00aa Categoria]] che gioca presso il campo sportivo \"Robert Rollandoz\" in localit\u00e0 Delliod.\nIn questo comune si gioca a [[palet valdostano|palet]] e [[rebatta]], caratteristici [[Sport in Valle d'Aosta#Sport tradizionali|sport tradizionali valdostani]].\nVicino a Les Combes \u00e8 presente una pista di sci di fondo, omologata FISI. La localit\u00e0 \u00e8 stata ribattezzata \"Plan du Saint-P\u00e8re\" (= \"Piano del Santo Padre\"), in omaggio a [[Giovanni Paolo II]].\nCollegamenti esterni.\n[[Categoria:Introd| ]]\n[[Categoria:Comuni italiani di lingua francese]]\n[[Categoria:Comuni italiani di lingua francoprovenzale]]\n[[Categoria:Comuni della Valle d'Aosta]]"}
{"id": "34803", "revid": "2091520", "url": "https://it.wikipedia.org/wiki?curid=34803", "title": "Issime", "text": "Issime (pronuncia fr. - \"\u00c9ischeme\" nella variante walser \"\u00c9ischemt\u00f6itschu\", \"\u00c9s\u00e9ima\" in patois di Gaby, \"Eichima\" in patois valdostano) \u00e8 un comune italiano di 391 abitanti della Valle d'Aosta orientale.\nGeografia fisica.\nTerritorio.\nIssime si trova nella media valle del Lys, l'ultima valle laterale della Valle d'Aosta sulla sinistra orografica della Dora Baltea.\nIl paese \u00e8 attraversato dal torrente Lys (in \"T\u00f6itschu\", \"Lyesu\").\nA valle del capoluogo, nei pressi del gouffre de Guillemore (in \"T\u00f6itschu\", \"z\u2019Gilljumuart\"), si trova lo sbarramento di Guillemore, che forma un lago artificiale apprezzato anche per la pesca sportiva.\nGeografia antropica.\nStoricamente il territorio di Issime si divideva in tre parti:\nVette.\nLa vetta pi\u00f9 alta \u00e8 il Mont N\u00e9ry (3 075 metri).\nLe altre vette sono:\nNel vallone di San Grato (in \"T\u00f6itschu\", \"Sen Kroasch Gumbu\"):\nToponimo.\nIl toponimo latino \u00e8 \"Ixima\" (anticamente \"Axima\").\nIl toponimo ufficiale in francese \"Issime\" presenta le forme:\nStoria.\nIn epoca pre-romana, Issime fu interessato da stanziamenti di carattere agro-pastorale e commerciale, legati allo sfruttamento minerario.\nNel Medioevo divenne capoluogo del mandamento della potente famiglia nobiliare Vallaise (bassa Valle d'Aosta), che nel 1227 concesse al paese, insieme a privilegi speciali tramite uno statuto locale che rimase in vigore fino al 1773.\nA partire dal XIII secolo, fu sede del tribunale, la cui sede sorge sulla piazza di \"Duarf\", il capoluogo, e dove un giudice e due consiglieri amministravano la giustizia per i baroni de Vallaise. Issime svolse un ruolo di primo piano anche in ambito religioso, come unica parrocchia dell'alta valle del Lys fino al 1660.\nL'insediamento delle genti walser, che si integrarono alla popolazione autoctona di lingua e cultura franco-provenzale, ha dato vita a un dialetto, a costumi e tradizioni, e ad un'architettura originale e tuttora vivente e ottimamente conservata. I migliori esempi di case tipiche walser (\"St\u00e4del\") si trovano nel vallone di San Grato (\"Sen-Kroasch Gumbu\", in \"T\u00f6itschu\") e nel vallone di Bourines (\"Burrunun Gumbu\", in \"T\u00f6itschu\").\nSimboli.\nLo stemma del comune si descrive come segue:\nCultura.\nIssime \u00e8 un paese di lingua e cultura walser. L'elemento che contraddistingue la comunit\u00e0 issimese rispetto ad altre realt\u00e0 dell'arco alpino, come evidenziato da molti studi, sono il plurilinguismo e la compresenza di due gruppi etnici (quello tedescofono e quello francoprovenzale). Riguardo al plurilinguismo, storicamente attestato, si arriva effettivamente fino a cinque variet\u00e0 (\"T\u00f6itschu\", patois di Gaby, piemontese, francese e, ultimamente, italiano) nelle competenze linguistiche dei suoi abitanti.\nQuesta particolarit\u00e0 \u00e8 evidente nel dialetto, nei toponimi, nell'architettura, e nel costume tipico.\nLingue e dialetti.\nInsieme a Gressoney-La-Trinit\u00e9 e Gressoney-Saint-Jean Issime costituisce un'isola linguistica tedesca appartenente alla comunit\u00e0 dei Walser. La popolazione parla infatti un dialetto alemanno, l'\u00c9ischemt\u00f6itschu.\nIl 65,25% della popolazione conosce il dialetto walser, ma solo il 23,88% dichiara di averlo come lingua materna. Inoltre circa il 5% della popolazione parla il Francoprovenzale.\nOltre ad essere trilingue italiano-francese-tedesco (lingue di istruzione ufficiali per i comuni germanofoni dell'alta Valle del Lys), nel territorio di Issime, la popolazione conosce \"patois\" francoprovenzale valdostano, in virt\u00f9 della vicinanza con i comuni di Gaby e Fontainemore, e, in virt\u00f9 della vicinanza geografica e dei rapporti storici con l'adiacente Valsesia e con il Canavese, anche il piemontese.\nIl \"T\u00f6itschu\" e l'Associazione Augusta.\nIl T\u00f6itschu \u00e8 la variante della lingua walser parlata dal gruppo di mercanti del Vallese che nel 1300 migrarono verso sud per esigenze principalmente demografiche. Rispetto al dialetto di Gressoney, denominato \"Gresch\u00f2neytitsch\", quello di Issime ha subito meno modifiche nel corso dei secoli; ciononostante, \u00e8 evidente l'influsso del patois valdostano, del piemontese, del francese, e dell'italiano. La comunit\u00e0 issimese \u00e8 plurilingue.\nAttualmente il \"T\u00f6itschu\" \u00e8 parlato correntemente da buona parte degli abitanti del paese, e sono in corso numerosi tentativi di apprendimento di tipo scolastico. \u00c8 edito, a cura dell'Associazione Augusta, un dizionario Italiano-T\u00f6itschu e T\u00f6itschu-italiano e una rivista omonima edita dal 1969. Sono inoltre numerosi i libri e i saggi pubblicati dall'associazione. L'associazione Augusta \u00e8 nata nel 1967 ed \u00e8 attiva nella salvaguardia e valorizzazione degli aspetti culturali del paese con particolare attenzione alle lingue e al paesaggio naturale e culturale. Sede dell'associazione \u00e8 l'antica casa parrocchiale sita nel capoluogo (Duarf).\nDegli esempi di t\u00f6itschu sono:\nUn esempio comparativo con il Padre Nostro:\nDei proverbi:\nIl t\u00f6itschu presenta inoltre dei prestiti provenienti dalle lingue limitrofe, il francese e il patois valdostano:\nA Issime si trova inoltre la sede del \"Dauernder Rat f\u00fcr die Wahrung der Walser Sprache und Kultur\" (= Consulta permanente per la salvaguardia della lingua e della cultura walser), per l'alta valle del Lys.\nIl vallone di San Grato.\nIl vallone di San Grato nel suo stato attuale mostra i segni, visibili sia nelle zone esposte che in quelle nascoste dai boschi, della storia della sua colonizzazione. In effetti, si tratta di un vallone di orientamento est-ovest di cui una larga fetta di versante esposto a sud \u00e8 stata nel medioevo divisa in lotti (\"particelle\"). Probabilmente in principio, per gli abitanti originari di Issime, in seguito per i nuovi arrivati, i Walser. I Walser si sono installati nel vallone e vi hanno vissuto almeno a partire dal XIV secolo, utilizzando una parte di queste grandi particelle, dopo aver disboscato parte del territorio in differenti modi. Il paesaggio presenta, quindi, gli elementi di modifica del territorio che ricordano i molteplici modi di sfruttare la montagna a fini agricoli, sia estensivi, sia intensivi. Questo esempio di habitat diffuso, dove hanno coesistito delle popolazioni di origine differente su un territorio limitato, \u00e8 unico in Valle d'Aosta.\nQueste differenti evoluzioni sono particolarmente ben visibili tra \"Prassevin\" e \"Z\u00f6in\" (zona dei \"mayen\"), e fra quest'ultimo e \"R\u00e9ich\", passando per \"Vl\u00fcekhji\", dove i rascard del XV secolo raccontano i tentativi di utilizzo dell\"adret\" del vallone a fini cerealicoli.\nIl vallone di San Grato \u00e8 l'unico esempio in Valle d'Aosta di struttura fondiaria della colonizzazione mantenuta intatta, passata da un insediamento temporaneo (della popolazione romanza) ad un insediamento stabile (della popolazione walser).\nLe attivit\u00e0 e il loro impatto sul territorio.\nCiascun lotto ha conosciuto una storia agraria differente, che sarebbe da studiare in modo approfondito, ma per un occhio avvezzo \u00e8 facile riconoscere che certi lotti sono stati adibiti a pascolo, come il territorio sotto \"Toeifi\", e che altri hanno conosciuto uno sfruttamento intensivo (campi cerealicoli e prati da sfalcio).\nAppena a monte di \"Toeifi\", si nota a \"Granir\" (zona di \"Invanh\"), che il lotto circostante al grande \"Stadel\" del XV-XVII secolo \u00e8 circondato dai resti di terrazzamenti cerealicoli che non sono interclusi da muri, come avverrebbe se la zona fosse adibita anche a pascolo. A \"M\u00e9ttelti\", invece, fino all'inizio del XX secolo, il lotto \u00e8 stato utilizzato come habitat per delle colture pi\u00f9 intensive e la particella \u00e8 ancora attualmente contornata da un cordone di muri in pietra, alcuni in cattivo stato di conservazione, ma che raccontano la storia di questa particella dove le colture intensive si sono mantenute, mentre le vicinanze (es. \"Toeifi\" e \"Invanh\") erano dedicate all'allevamento estensivo del bestiame.\nDue sono le mulattiere che salgono il fianco esposto a sud del vallone, una si snoda nella fascia bassa del versante detta \"dan undre Weg\" (mulattiera di sotto), anche chiamata \"da Vuss Weg\" (mulattiera pedonale) e l'altra, appunto, che si snoda nella fascia alta del versante detta \"dan uabre Weg\" (mulattiera di sopra) o \"d'Ch\u00fcnu Weg\" (mulattiera per le mucche). Sia la suddetta mulattiera bassa, sia la mulattiera alta, rispettivamente a valle e a monte di \"M\u00e9ttelti\", permettono di raggiungere tal luogo, e i sentieri (\"Gassi\"), che vi penetrano dall'alto e dal basso, delimitati da muretti o da lastre o pietre inserite verticalmente (\"Blatti\"), per impedire che al passaggio delle mucche queste ultime uscissero nei campi, sono ancora visibili.\nIn effetti, i due differenti percorsi, \"dan undre Weg\" e \"dan uabre Weg\", paralleli alle curve di livello, lungo i quali si distribuiscono le particelle realizzate in maniera diffusa, perch\u00e9 appartenenti a proprietari differenti al momento della colonizzazione del territorio, corrispondono ai camminamenti di penetrazione nel bosco e allo schema direttivo della messa in coltura stessa del Vallone di San Grato. Occorre notare che nel catasto d'impianto del 1898 la mulattiera alta \u00e8 indicata come \u201cStrada vicinale di Munes\u201d, denominazione che evidenzia bene l'importanza che la stessa rivestiva nel sistema viario del vallone di San Grato.\nNel vallone di San Grato si identificano tre zone, conosciute col nome di \"d'undrun Beerga\" (i \"mayen\" inferiori) dai 1300 m ai 1600 m s.l.m., \"d'uabrun Beerga\" (i \"mayens\" superiori) dai 1600 m ai 1800 m s.l.m. e gli alpeggi \"d'Alpi\".\nI \"Beerga\" si trovano nel territorio fra il fondovalle di Issime e gli alpeggi, e fino alla prima met\u00e0 del XIX costituivano sedi stabili d'insediamento. Questa fascia, attualmente, \u00e8 sfruttata a pascolo estensivo, ma fino agli anni '60 del secolo scorso era utilizzata, ancora e in parte, a coltura intensiva, prati da sfalcio, campi di segale, e soprattutto di patate, coltivate dalla fine del XVIII secolo, quando si introdusse nell'alimentazione umana il prezioso tubero.\nIl nome dei villaggi dei \"d'undrun Beerga\":\n\"Sallir, B\u00fcntscht, Mun Russ, Mullersch Balmu, Karruzu, Tschachtelljer, Wal\u00e9cku, Valbounu, Vatt, Ronhkji, Tschuckjini, V\u00e9tt, Bouschtschucke, H\u00fcrllji, L\u00e9nhe Ronh, Benekoadi, Buart, Prassevin, Ribulu, Lansiniri, Hubal, Hantsch\u00e9cku, \u00c9cku, Oeju, Bech, Chlousi, Blatti, Walkhu, Scheiti\".\nIl nome dei villaggi dei \"d'uabrun Beerga\":\n\"H\u00f6ischer, Chr\u00f6iz, B\u00fchl, Z\u00f6in, Mattu, Ruassi, Ronh, M\u00f6renzi, Gradun\u00e9rp, B\u00fcertji, M\u00e9ttelti\".\nIl nome degli alpeggi \"d'Alpi\":\n\"Joakischstubbi, Unnertschucki, Petschtschucki, Tschuckerschronh, Jans\u00e9rp, Prassiro, Brechu, Tschucke, Buadma, Roseritz, Pianh, Schwoarzen Buade, Simulettu, \u00c9ischemblattu, R\u00e9ich, Blackgoavenu, Br\u00f6i, Kwerratsch, K\u00f6lbrunne, Galm, Toeifi, Pintschen\u00e9cku, B\u00fchla, Invanh, Ritmal, Tannu, Geissungoade, Ronca, Stubbi, Woart, Vl\u00fcekhjini, B\u00fclti, Vl\u00fcekhji, Valfreidu, Keckeretschjatz, M\u00e9ttju, Mundschuvett, M\u00fchni\" (Munes, Madonna delle Nevi)\", Stein, B\u00e9tti, Wanh, Windjil, Rollumattu, Siawjini, Siawa\".\nAssociazioni.\nA Issime \u00e8 presente una banda musicale, la \"Musikkapelle \"La Lira\"\", fondata nel 1906, la cui sede \u00e8 la \"Musik Haus\", a Tontinel.\nBiblioteche.\nIn localit\u00e0 Duarf 11, presso la \"Maison Vallaise\", ha sede la biblioteca comunale.\nCucina.\nSono tipici della cucina di Issime:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 11 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nCome in molti comuni valdostani anche nel comune di Issime si produce energia idroelettrica. La centrale omonima, in localit\u00e0 Gran Praz, \u00e8 in gestione alla CVA e sfrutta le acque del Lys.\nAmministrazione.\nIl termine \"sindaco\", in francese valdostano \"syndic\", \u00e8 reso nel dialetto locale (\"T\u00f6itschu\") dal termine Hoptma.\nA Issime si trova la sede dell'Unit\u00e9 des Communes vald\u00f4taines Walser (in tedesco, \"Union der Aostataler Walsergemeinden\"), della quale fanno parte anche i comuni di Gaby, Gressoney-Saint-Jean e Gressoney-La-Trinit\u00e9.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nNel comune di Issime si \u00e8 svolta per anni la Marcia del Dondeuil. Dal 2013 si svolge la Cronoscalata Mont N\u00e9ry.\nIl campo di calcio comunale, denominato Walser Stadion, si situa in localit\u00e0 Plane."}
{"id": "34804", "revid": "123321223", "url": "https://it.wikipedia.org/wiki?curid=34804", "title": "Issogne", "text": "Issogne (pron. fr. : - \"Issoueugne\" in patois locale, \"Issinji\" nella variante walser \"T\u00f6itschu\") \u00e8 un comune italiano di abitanti della Valle d'Aosta sudorientale.\nGeografia fisica.\nTerritorio.\nPosto sulla destra orografica del fiume Dora Baltea esso si estende su una superficie di 23,77\u00a0km\u00b2, per la maggior parte occupata da boschi. Il capoluogo (localit\u00e0 \"La place\") ha un'altitudine di 387\u00a0m s.l.m.\nA monte del capoluogo si estende il vallone di Brenve, solcato dal torrente Beaucqueil.\nStoria.\nDa Issogne, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nIn epoca fascista, il comune fu accorpato a quello di Castel Verres.\nMonumenti e luoghi d'interesse.\nIl paese si \u00e8 sviluppato attorno al castello. Si segnala anche la presenza della Tour de la Colombi\u00e8re, del XV secolo, a sud-est del castello.\nCastello di Issogne.\nIl castello di Issogne sorge sopra un'antica villa romana, ma i primi documenti, in cui si fa riferimento a una torre del Vescovo di Aosta, risalgono al XII secolo. Nel 1379 il territorio passa a Yblet de Challant, che mette mano alla costruzione e inizia a ingrandirla. Ma \u00e8 solo con Georges de Challant che il castello assume l'aspetto e la fama attuale, grazie al famoso ciclo di affreschi delle lunette, alla celeberrima fontana del melograno e agli stemmi araldici dipinti sulle pareti esterne. Austero nella forma e nei colori all'esterno, ma ricchissimo all'interno, oltre ad essere residenza dei Conti di Challant ha ospitato nei loro passaggi imperatori (Sigismondo di Lussemburgo) e Re di Francia (Carlo VIII).\nIl massimo splendore raggiunto con Ren\u00e9 de Challant coincide con l'inizio del declino, che ha termine alla fine dell'Ottocento grazie al pittore torinese Vittorio Avondo, fine restauratore, che lo ha salvato dall'abbandono e donato allo Stato Italiano. Dal dopoguerra appartiene al patrimonio della regione autonoma Valle d'Aosta.\nArchitetture religiose.\nChiesa di Saint-Solutor.\nAltro monumento di notevole importanza storica \u00e8 la chiesa in stile romanico di Saint-Solutor, circondata dal cimitero e stretta fra la Dora Baltea e la roccia ai limiti di Fleuran. Gli elementi architettonici pi\u00f9 antichi della chiesa risalgono, pare, al X secolo. Essa presenta un'anomalia tecnica nell'arte romanica: il suo orientamento \u00e8 infatti spostato di 85\u00b0 verso sud rispetto al classico asse est-ovest. Sulla facciata \u00e8 visibile un affresco del XV secolo raffigurante San Cristoforo. All'interno si pu\u00f2 ammirare un altare in legno scolpito.\nCultura.\nBiblioteche.\nIn Localit\u00e0 La Colombi\u00e8re 18 ha sede la biblioteca comunale.\nAmministrazione.\nFa parte dell'Unit\u00e9 des Communes vald\u00f4taines \u00c9van\u00e7on.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca a palet, caratteristico sport tradizionale valdostano."}
{"id": "34805", "revid": "287204", "url": "https://it.wikipedia.org/wiki?curid=34805", "title": "Joven\u00e7an", "text": "Joven\u00e7an (pron. - \"Dzou\u00e8n\u00e7an\" in patois valdostano) \u00e8 un comune italiano di 724 abitanti della Valle d'Aosta.\nToponomastica.\nIl toponimo latino \u00e8 \"Juventanum\" (anticamente \"Fundus Joventianus\").\nStoria.\nDa Joven\u00e7an, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nIn epoca fascista, il comune fu accorpato a quello di Aosta.\nEconomia.\nJoven\u00e7an \u00e8 un comune a vocazione agricola. Ha particolare rilievo la viticoltura (si coltivano i vitigni di petit rouge, di gamay e di pinot noir) e l'arboricoltura per le piante da frutto, di cui si occupa dal 1967 la \"Soci\u00e9t\u00e9 coop\u00e9rative des fruits de Joven\u00e7an\".\nL'altra attivit\u00e0 economica di rilievo \u00e8 l'allevamento di bovini e, in misura minore, di ovini, con la corrispettiva produzione casearia.\nMonumenti e luoghi d'interesse.\nIn localit\u00e0 Pompiod si trovano un forno del 1893 e la cappella di Santa Barbara.\nDegna di nota anche la cappella di Saint-Gothard, della fine del XVII secolo.\nDominano il borgo il campanile e la chiesa parrocchiale romanica, ricostruita nel 1452 per conto del curato Sulpice de la Tour de Gressan, e affrescata dai fratelli Artari. La chiesa parrocchiale \u00e8 stata in seguito ingrandita a fine Ottocento.\nIl principale luogo d'interesse sul territorio comunale \u00e8 il promontorio di Ch\u00e2telair, lungo la strada regionale 20 per Aymavilles, che la leggenda vuole essere stato il luogo in cui sorse la capitale salassa, \"Cord\u00e8le\" (Cordelia). Qui si trova la chiesetta di Saint-Georges-en-Ch\u00e2telair, costruita nel 1661, dopo la peste del 1630, come cappella al servizio del castello dei Jovensano e recentemente restaurata. A fianco alla chiesa si trova la torre dei Salassi o casaforte di Pompiod, un rudere talvolta confuso con il castello, mentre salendo appena il promontorio si arriva in pochi minuti ai veri ruderi del castello di Joven\u00e7an, detto anche \"Castello dei tiranni\": il castello, del XIII secolo, fu fatto radere al suolo nel XIV secolo dal Conte di Savoia, per questo se ne conservano solo il basamento di una torre circolare e i resti delle spesse mura a indicare la grandiosit\u00e0 del sito originario.\nIl promontorio \u00e8 stato oggetto dell'attenzione comunale con un recupero parziale del sito avvenuto a met\u00e0 degli anni duemila, dotandolo di illuminazione, ma \u00e8 ancora in stato di degrado. Una proposta vorrebbe destinare il promontorio ad orto botanico di piante officinali come complemento della \"Maison des anciens rem\u00e8des\". Il sito allo stato attuale \u00e8 ancora poco studiato dal punto di vista archeologico, anche se alcuni ritrovamenti nella zona confermano l'ipotesi di antichi insediamenti.\nIn localit\u00e0 Lillaz nel 2005 il comune ha acquistato i resti del vecchio mulino servito dal canale d'irrigazione de la Riva per valorizzarlo, mentre l'edificio detto \"Baou de la Cura\", al villaggio Les Adam, tipico esempio di architettura rurale valdostana, \u00e8 gi\u00e0 stato recuperato e ospita da febbraio 2011 il museo della \"Maison des anciens rem\u00e8des\".\nSociet\u00e0.\nAssociazioni.\nA Joven\u00e7an \u00e8 attiva la compagnia teatrale in patois valdostano \"La Ville de Cord\u00e8le\".\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano.\nAmministrazione.\nJoven\u00e7an fa parte della Comunit\u00e0 Montana Mont Emilius.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nSul territorio comunale ha particolarmente seguito la rebatta, gioco tradizionale valdostano."}
{"id": "34806", "revid": "580", "url": "https://it.wikipedia.org/wiki?curid=34806", "title": "La Magdeleine (Italia)", "text": "La Magdeleine (pron. fr. : ) \u00e8 un comune italiano sparso di 110 abitanti della Valtournenche, valle laterale della Valle d'Aosta.\nGeografia fisica.\nTerritorio.\nIl territorio comunale comprende un'isola amministrativa nel confinante comune di Antey-Saint-Andr\u00e9.\nStoria.\nAlcuni reperti dell'et\u00e0 del ferro sono stati ritrovati nel sito archeologico del Monte Tantan\u00e9, a testimonianza di una presenza salassa sul territorio in epoca preromana.\nDurante il Medioevo, La Magdeleine faceva parte della Signoria di Cly, pur favorendo gli scambi commerciali con Ch\u00e2tillon.\nIn epoca fascista, il toponimo fu italianizzato in \"La Maddalena d'Aosta\" dal 1939 al 1946.\nCultura.\nBiblioteche.\nIn frazione Clou ha sede la biblioteca comunale.\nGeografia antropica.\nFrazioni.\nSecondo l'articolo 5 dello Statuto del comune di La Magdeleine, sono cinque le frazioni che costituiscono la circoscrizione del comune in virt\u00f9 della loro rilevanza storica: Brengon, Clou, Messelod, Vieu, e Artaz. Queste sono localmente note come \"les cinq villages\" (dal francese, i cinque villaggi).\nEconomia.\nArtigianato.\nImportante e tipica \u00e8 la lavorazione del legno finalizzata alla realizzazione di vari oggetti, quali statuine e sabot.\nTurismo.\nLa Magdeleine, per la sua attenzione a favorire il turismo sostenibile e la mobilit\u00e0 dolce, fa parte del consorzio delle Perle delle Alpi.\nInfrastrutture e trasporti.\nStrade.\nIl comune \u00e8 collegato ad Antey-Saint-Andr\u00e9 sul fondovalle da un'unica strada carrabile.\nAmministrazione.\nFa parte dell'Unit\u00e9 des Communes vald\u00f4taines Mont-Cervin.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca a palet, caratteristico sport tradizionale valdostano."}
{"id": "34807", "revid": "171091", "url": "https://it.wikipedia.org/wiki?curid=34807", "title": "La Salle (Italia)", "text": "La Salle (pron. fr. : - \"La Sala\" in patois valdostano, localmente \"La Sola\") \u00e8 un comune italiano di abitanti della Valle d'Aosta nordoccidentale.\nGeografia fisica.\nTerritorio.\nLa Salle si trova nell'alta Valle d'Aosta, all'ingresso della Valdigne, il comune \u00e8 bagnato dalla Dora Baltea ed \u00e8 dominato dal Monte Paramont (3 300 m) a sud e da la Grande Roch\u00e8re (3 326 m) a nord.\nStoria.\nDurante la trivellazione di un pozzo antincendio a Derby nel 1952 \u00e8 stata ritrovata una tomba neolitica.\nDa La Salle, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nNel 1927 venne istituita la provincia di Aosta e La Salle ne fece parte integrante. Due anni pi\u00f9 tardi venne fuso col comune di Morgex creando un nuovo comune denominato Valdigna d'Aosta. Il comune di La Salle si ricostitu\u00ec nel 1935 col nome di \"Sala Dora\" mentre Morgex venne rinominata \"Valdigna d'Aosta\". Dal 1946 fa parte della regione Valle d'Aosta con la denominazione originaria.\nCultura.\nBiblioteche.\nPresso la Maison Gerbollier, in Via Col Serena 3, ha sede la biblioteca comunale.\nGeografia antropica.\nSuddivisione storica.\nDerby, oggi frazione di La Salle, era indipendente dalla Contea di Savoia e sotto la diretta amministrazione della Diocesi di Aosta. Fino al 1782 era comune autonomo, come rileva lo storico Jean-Baptiste de Tillier e come testimoniano i numerosi edifici adibiti a funzioni amminisitrative e di gestione del potere tuttora ben conservati e presenti nel borgo:\nEconomia.\nL'economia \u00e8 prevalentemente basata sul turismo, estivo e invernale. Importanti anche l'artigianato e l'agricoltura, in particolar modo le vigne da cui si produce il Blanc de Morgex et de La Salle, ottenute con un vitigno autoctono, il Pri\u00e9 blanc.\nInfrastrutture e trasporti.\nFerrovie.\nIl comune dispone di due stazioni ferroviarie:\nEntrambi gli impianti sorgono lungo la ferrovia Aosta-Pr\u00e9-Saint-Didier, linea nata con scopi industriali, e nelle stesse viene svolto servizio passeggeri regolare ad opera di Trenitalia, nell'ambito del contratto di servizio stipulato con la Regione Valle d'Aosta.\nAmministrazione.\nLa Salle fa parte della Comunit\u00e0 Montana Valdigne Mont Blanc.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nLa Salle \u00e8 gemellato con:\nSport.\nIn questo comune si gioca a fiolet e a palet, caratteristici sport tradizionali valdostani."}
{"id": "34809", "revid": "123322651", "url": "https://it.wikipedia.org/wiki?curid=34809", "title": "Lillianes", "text": "Lillianes (pron. fr. : \"Lilian-e\" in patois valdostano standard, \"Yian-e\" nell'uso locale, \"Elljini\" nella variante walser \"T\u00f6itschu\") \u00e8 un comune italiano di 447 abitanti della Valle d'Aosta sudorientale situato nella valle del Lys (o valle di Gressoney).\nToponomastica.\nIl toponimo latino \u00e8 \"Liliana\" (anticamente: \"Insula H\u00e6liana\").\nStoria.\nDurante l'epoca fascista, il comune incluse quello di Fontainemore e il nome fu italianizzato in \"Lilliana\", dal 1939 al 1946.\nSociet\u00e0.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano. In virt\u00f9 della vicinanza geografica e dei rapporti storici con il Canavese, la popolazione locale parla anche il piemontese.\nCultura.\nMusei.\nIl \"Museo della castagna\" di Lillianes ha sede nei locali della cooperativa \u201cIl Riccio\" e testimonia le varie fasi tradizionali della lavorazione delle castagne, in passato principale alimento della bassa valle del Lys. Nel mese di ottobre \u00e8 possibile prenotare una visita didattica alla scoperta della moderna lavorazione delle castagne\nAmministrazione.\nFa parte dell'Unit\u00e9 des Communes vald\u00f4taines Mont-Rose e della \"Communaut\u00e9 des 4 communes\".\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nA Lillianes, come a Chambave, si pratica il tradizionale gioco della rouotta. La gara viene effettuata il 26 dicembre di ogni anno."}
{"id": "34810", "revid": "171091", "url": "https://it.wikipedia.org/wiki?curid=34810", "title": "Montjovet", "text": "Montjovet (pron. fr. : , \"Mondzou\u00e8t\" in patois valdostano) \u00e8 un comune italiano sparso di abitanti della Valle d'Aosta.\nGeografia fisica.\nTerritorio.\nMontjovet \u00e8 situato nella bassa Valle d'Aosta. Si estende su un territorio molto vasto, di oltre 18,7\u00a0km\u00b2 di pianura e di collina, dai 370 m di Plout, al confine con Verr\u00e8s, fino ai 2174 m del Mont Lyan. La sua posizione strategica tra la bassa e la media valle, sia all'envers che all'adret, ha da sempre rappresentato una via di transito obbligatorio verso la Francia e la Svizzera; ne sono testimoni numerose e importanti tracce storiche.\nAll'elemento naturale dell'acqua (Dora Baltea), contribuiscono alla sua divisione in due zone sui due versanti le opere dell'uomo, cio\u00e8 l'autostrada A5, la ferrovia (linea Aosta-Chivasso) e un oleodotto.\nIl territorio comunale \u00e8 attraversato dal \"R\u00fb d'Arlaz\", uno dei pi\u00f9 importanti canali irrigui della Valle d'Aosta, scavato nel XV secolo per portare le acque dell'Evan\u00e7on da Challand-Saint-Anselme fino alle zone esposte a sud del fondovalle, pi\u00f9 secche.\nClima.\nIl clima di Montjovet \u00e8 mite con inverni non troppo rigidi vista la sua esposizione (ad eccezione delle frazioni all'envers) ed estati mai afose perch\u00e9 sempre ventilate, soprattutto nel fondovalle. Le precipitazioni sono regolari durante l'arco annuale ma a volte scarse, specie nel periodo estivo.\nStoria.\nLa zona era abitata fin dalla preistoria, come testimonia la presenza di un dolmen presso il col d'Arlaz (1029 m s.l.m.), punto di collegamento tra la bassa val d'Ayas e la valle centrale nel comune di Montjovet.\nPur esistendo tracce di insediamenti umani risalenti al Neolitico, come le incisioni rupestri in localit\u00e0 Chenal e le tombe a cista della necropoli eneolitica di Fiusey, Montjovet deve, secondo alcune fonti, la propria toponimia ai Romani, \"Mons Jovis\", il monte di Giove, alla cui divinit\u00e0 avrebbero dedicato un modesto edificio di culto, senza che questa ipotesi sia confermata dall'archeologia e dagli studi storici.\nMontjovet conobbe il suo splendore nel medioevo, quando ebbe i propri feudatari, per poi passare agli Challant, allorch\u00e9 le gabelle facevano la fortuna delle signorie locali, la cui potenza era materializzata dai castelli di Chenal e di Saint-Germain. La signoria di Montjovet si estendeva agli attuali comuni di Saint-Vincent, Emar\u00e8se, Champdepraz, Montjovet e alla frazione di Saint-Germain, che fungevano da tappe obbligate per i viandanti (mercanti, ma anche pellegrini lungo la Via Francigena) ed erano pertanto ricchi di ospizi.\nUn'eredit\u00e0 di quel periodo sono anche le case del borgo (\"Bourg de Montjovet\"), con i loro imponenti portali d'epoca.\nL'attuale \"Mongiovetta\", tratto della SS26, fu realizzata, a totali spese del Ducato di Aosta, solo nel 1771, quando il re Carlo Emanuele III autorizz\u00f2 l'apertura del percorso esistente per facilitare il commercio e lo sfruttamento delle acque termali di Saint-Vincent, come ricorda l'incisione sulla lapide che sovrasta i primi tornanti.\nIn epoca fascista, il comune incluse quelli di \u00c9mar\u00e8se e di Champdepraz, e il nome fu italianizzato in \"Mongiove\", dal 1939 al 1946.\nMonumenti e luoghi d'interesse.\nArchitetture militari.\nNei pressi del paese, su due promontori differenti, si trovano i ruderi del castello di Saint-Germain, risalente al X secolo e cinto di bastioni del XV secolo, e la Tour Chenal.\nArchitetture civili.\nI resti della via delle Gallie, di epoca romana, si possono ammirare per un tratto sopraelevato rispetto alla SS. 26 in localit\u00e0 Vervaz, ma maggiormente suggestivo \u00e8 il tratto scavato nella roccia lungo la SS 26 che espone una tomba di epoca romana, in localit\u00e0 Champ\u00e9riou. Altri resti di via romana si rintracciano in localit\u00e0 Toffo e localit\u00e0 Barma.\nNel borgo (\"Bourg\") sorge una casa cinquecentesca con portale gotico e un'altra casa con torre del 1643, e vi si ritrovano vari affreschi ed elementi architettonici di interesse.\nNella frazione Montat sorge la \"Casa Gotica\", un bene vincolato fortemente degradato che deve il suo nome alle finestre in pietra lavorata sulla facciata monumentale, decorate con il fregio a chiglia di nave rovesciata che si ritrova nelle case cinquecentesche valdostane di pregio.\nNella frazione Vignola \u00e8 situata una casa che risale al 1766 e possiede una meridiana del 1815, casa ora appartenuta a privati\nArchitetture religiose.\nNel territorio di Montjovet sorgono due chiese parrocchiali: la chiesa della Nativit\u00e0 della Beata Vergine Maria a Berriat (capoluogo) e la chiesa dedicata a Germano d'Auxerre contigua al castello a Saint-Germain.&lt;br&gt;\nAltre chiese di interesse, in passato anche con funzioni parrocchiali, sono quella di San Rocco a Le Bourg e di Santa Barbara e Sant'Eusebio a Plangerp, oltre alle numerose cappelle disseminate nei villaggi. Di interesse \u00e8 anche la chiesa romanica.\nSiti archeologici.\nNei pressi del castello di Chenal, nella localit\u00e0 omonima, si trova un sito archeologico ben conservato, con incisioni rupestri e tombe a cista risalenti al Neolitico. Ultima scoperta archeologica in ordine di tempo, il riparo inciso di Chenal, di 6 000 anni fa.\nIn localit\u00e0 Fiusey, gli scavi archeologici del 1909 di Ernesto Schiaparelli hanno portato alla luce una necropoli del neolitico, con cinque sepolture in cista litica.\nGeografia antropica.\nMontjovet \u00e8 il comune valdostano con il maggior numero di villaggi, oltre 50, la maggior parte dei quali ancora abitati. La distribuzione antropica si pu\u00f2 dividere tra la zona pianeggiante a fondovalle (definita in francese \"la plaine\"), dove si trovano il capoluogo Berriat e le frazioni contigue, sede dei maggiori servizi, e le tre \"colline\" (oppure, in francese, \"montagnes\"), ossia gli insediamenti umani che si sviluppano sui versanti: la collina dell'envers, con il vallone di Rodoz (pron. \"Rod\u00f2\"), ormai disabitato, la collina dell'adret (sud), culminante al col d'Arlaz, che collega Montjovet alla val d'Ayas, e la collina a nord (sempre all'adret), appartenente alla parrocchia di Saint-Germain, collegata all'abitato di Emar\u00e8se e prossima al comune di Saint-Vincent.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano. In virt\u00f9 della vicinanza geografica e dei rapporti storici con il Canavese, la popolazione locale parla anche il piemontese.\nEconomia.\nCome in molti comuni valdostani anche nel comune di Montjovet si produce energia idroelettrica. La centrale omonima, in gestione alla CVA, \u00e8 posta tra l'impianto di Saint-Clair e l'impianto di H\u00f4ne 1 e sfrutta le acque della Dora Baltea.\nAmministrazione.\nMontjovet fa parte dell'Unit\u00e9 des Communes vald\u00f4taines \u00c9van\u00e7on.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca sia a palet che a tsan, caratteristici sport tradizionali valdostani.\nAllo stadio comunale di Montjovet, sito in localit\u00e0 Berriat, ha la sua sede legale e il proprio campo interno il Pont Donnaz H\u00f4ne Arnad \u00c9van\u00e7on (siglato ), societ\u00e0 calcistica che rappresenta vari comuni della bassa Valle d'Aosta fondata nel 2013 dall'aggregazione di alcune societ\u00e0 preesistenti."}
{"id": "34813", "revid": "171091", "url": "https://it.wikipedia.org/wiki?curid=34813", "title": "Ollomont", "text": "Ollomont (pron. ) \u00e8 un comune italiano di 163 abitanti della Valle d'Aosta.\nSi trova in Valpelline.\nGeografia fisica.\nIn inverno le temperature sono particolarmente rigide. La Valpelline, di cui il vallone di Ollomont costituisce la parte settentrionale, viene denominata localmente \"Coumba freida\" in patois o \"Combe Froide\" in francese, che vuol dire \"valle fredda\".\nStoria.\nAll'epoca dei Salassi la valle fu attraversata dai commerci di metalli e altri materiale con il Vallese, che avvenivano attraverso il valico della Fen\u00eatre de Durand.\nNel XVII secolo nel territorio si svilupparono in maniera industrializzata le attivit\u00e0 estrattive dalle miniere di rame, dichiarate esaurite gi\u00e0 intorno al 1945.\nIn epoca fascista, il toponimo fu italianizzato in \"Ollomonte\", dal 1939 al 1945.\nIl 21 agosto 2021, il paese conferisce a Marta Cartabia, ministro della giustizia in carica, la cittadinanza onoraria.\nSociet\u00e0.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano.\nCultura.\nBiblioteche.\nIn frazione Capoluogo 47 ha sede la biblioteca comunale, intitolata a Joseph-Marie Henry.\nEventi.\nCarnevale della \"Combe Froide\".\nA carnevale, di grande interesse la sfilata delle \"Landzette\", le maschere tradizionali della \"Combe Froide\". Tali maschere sono ispirate alla divisa delle truppe napoleoniche, che seminarono il terrore al loro passaggio nel maggio del 1800. Per esorcizzare questo evento, la popolazione della \"Combe Froide\", la zona della Valpelline e della Valle del Gran San Bernardo, ha elaborato nei secoli una parodia delle divise militari dell'epoca, e il giorno di carnevale percorre tutti i comuni delle due vallate in maniera festosa.\n\"F\u00ebta \u00e0 l'\u00e2no\".\nDagli anni settanta si tiene la \"F\u00ebta \u00e0 l'\u00e2no\" (che significa \"Festa dell'asino\" in patois valdostano) che culmina con il Palio dell'asino, evento partecipato anche da squadre di altre regioni; l'asino era in passato massicciamente presente nella zona, sia come aiuto nel trasporto dalle miniere sia come animale da soma per gli abitanti.\nAmministrazione.\nFa parte dell'Unit\u00e9 des Communes vald\u00f4taines Grand-Combin.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca a rebatta, caratteristico sport tradizionale valdostano."}
{"id": "34814", "revid": "2091520", "url": "https://it.wikipedia.org/wiki?curid=34814", "title": "Oyace", "text": "Oyace (pron. fr. : ) \u00e8 un comune italiano di 214 abitanti della Valle d'Aosta centrosettentrionale.\nGeografia fisica.\nTerritorio.\nOyace \u00e8 il primo comune della val di Bionaz, che si divide dalla Valpelline a monte del capoluogo omonimo. Oyace sorge a 1377 m s.l.m. sulla destra orografica del torrente Buthier.\nIn inverno le temperature sono particolarmente rigide. La Valpelline \u00e8 conosciuta localmente come \"Combe Froide\" (in francese) o \"Coumba fr\u00e9da\" (in patois), cio\u00e8 la \"valle fredda\", per via del suo clima particolarmente rigido.\nOrigini del nome.\nIl toponimo latino \u00e8 \"Ojacium\", anticamente \"Castum Agaci\u00e6\" o \"Agacium\".\nIn epoca fascista, il toponimo fu italianizzato in \"Oiasse\", dal 1939 al 1946.\nStoria.\nMedioevo.\nLa Baronia di Quart, Valpelline e Oyace fu tra le pi\u00f9 importanti del Ducato di Savoia: essa era in mano ala famiglia \"De Porta Sancti Ursi\".\nIn epoca medievale i Signori di Oyace, di cui sappiamo poco, furono infeudati nel cosiddetto castello di Oyace, feudo di cui oggi resta memoria nella presenza della torre castellata detta Tornalla; probabilmente per la loro cattiva condotta tali Signori di Oyace furono destituiti e la loro casaforte distrutta.\nMonumenti e luoghi d'interesse.\nNotevole la torre che domina la vallata: a pianta ottagonale, gi\u00e0 citata in documenti del XII secolo, \u00e8 detta Tornalla.\nAltri monumenti:\nSociet\u00e0.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano.\nCultura.\nBiblioteche.\nIn localit\u00e0 La Cr\u00e9taz 1 ha sede la biblioteca comunale, intitolata a Aim\u00e9 Chenal, coautore del dizionario francese-patois valdostano (\"Nouveau dictionnaire du patois vald\u00f4tain\") insieme a Raymond Vautherin. Particolarmente rilevante \u00e8 la sezione dedicata al mondo dell'alpinismo e della letteratura locale e sulla montagna.\nEventi.\nIl 5 agosto si svolge il pellegrinaggio della Madonna delle Nevi (\"Notre-Dame-des-Neiges\") al santuario di Verdonaz (pron. \"Verdon\u00e0\").\nCarnevale della \"Combe Froide\".\nA carnevale, di grande interesse la sfilata delle \"Landzette\", le maschere tradizionali della \"Combe Froide\". Tali maschere sono ispirate alla divisa delle truppe napoleoniche, che seminarono il terrore al loro passaggio nel maggio del 1800. Per esorcizzare questo evento, la popolazione della \"Combe Froide\", la zona della Valpelline e della Valle del Gran San Bernardo, ha elaborato nei secoli una coloratissima parodia delle divise militari dell'epoca, e il giorno del carnevale percorrono tutti i comuni delle due vallate in maniera estremamente chiassosa e festosa.\nAmministrazione.\nFa parte dell'Unit\u00e9 des Communes vald\u00f4taines Grand-Combin.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nOyace \u00e8 gemellato con:\nSport.\nSport tradizionali.\nAd Oyace, come in altri comuni valdostani, si praticano sport tradizionali come il fiolet e la p\u00e9tanque.\nAltri sport.\nSul territorio comunale \u00e8 possibile praticare vari sport invernali ed estivi. Numerosi gli itinerari possibili: si pratica trekking e sono possibili escursioni invernali con le ciaspole. Presente un bivacco, il Bivacco La Lli\u00e9e. Il comune \u00e8 attraversato dall'Alta via della Valle d'Aosta n. 1, percorsa anche dal Tor des G\u00e9ants. Alcune escursioni someggiate, con tappa a Oyace, sono organizzate lungo la Valpelline."}
{"id": "34816", "revid": "123322661", "url": "https://it.wikipedia.org/wiki?curid=34816", "title": "Perloz", "text": "Perloz (pron. fr. : , \"P\u00e8rlo\" in patois valdostano) \u00e8 un comune italiano di 446 abitanti della bassa valle del Lys (o valle di Gressoney), nella Valle d'Aosta sudorientale.\nToponimo.\nSecondo la pronuncia del patois valdostano, il nome \"Perloz\" va pronunciato omettendo la \"z\" finale, quindi \"P\u00e8rlo\", come per molti altri toponimi e cognomi valdostani e delle regioni limitrofe (la Savoia, l'Alta Savoia e il Vallese).\nQuesta particolarit\u00e0, che si discosta dalle regole di pronuncia della lingua francese standard, risale a uno svolazzo che i redattori dei registri del regno di Piemonte-Sardegna erano soliti aggiungere alla fine dei toponimi o dei nomi da pronunciare come dei parossitoni, cio\u00e8 con l'accento sulla penultima sillaba, molto diffuso in francoprovenzale. In seguito, questo piccolo segno \u00e8 stato assimilato a una zeta, e spesso viene erroneamente pronunciato, sia dagli italofoni che dai francofoni.\nGeografia fisica.\nTerritorio.\nIl piccolo comune di Perloz sorge in una buona posizione geografica nella bassa Valle del Lys, poco prima della confluenza del Lys nella Dora Baltea.\nIl territorio comunale culmina con i 2.710 del Mont Crabun, situato in destra orografica del Lys e sul quale convergono anche i confini dei comuni di Issime e di Arnad.\nSempre sulla destra orografica sono situati il capoluogo e la maggior parte delle frazioni, come Plan-de-Brun e Marine (814 m), quest'ultima situata a strapiombo sul Vallone di Nantay.\nIl comune comprende anche una porzione della sinistra orografica della valle del Lys dove, non molto lontani dal torrente (che in questo tratto scorre profondamente infossato), sorgono i piccoli centri di Tour d'H\u00e9r\u00e9raz (altra grafia, \"Tour d'H\u00e9r\u00e8res\") e di Remondin. Il territorio comunale risale poi in direzione sud-est fino a toccare i 2.085 metri del \"Bec de Nona\"; la quota minima, circa 450 , si trova invece sul fondovalle al confine con Pont-Saint-Martin.\nClima.\nLa localit\u00e0, celata fra i castagni e situata su un dirupo a strapiombo sul torrente, ha mantenuto intatte le sue prerogative ambientali e paesaggistiche e gode di un clima particolarmente mite.\nStoria.\nCome le altre localit\u00e0 della valle di Gressoney, anche Perloz fu in epoca medievale assoggettata ai Vallaise, potenti feudatari locali, e ancora oggi sono presenti antichi edifici che ne mostrano il loro passaggio. In particolare, alcuni documenti confermano che una dimora di Perloz fosse gi\u00e0 abitata dai Vallaise nel 1195. Il borgo si caratterizza per numerosi elementi architettonici databili tra il Trecento e il Quattrocento.\nIn epoca fascista, il comune fu accorpato a quello di Ponte San Martino.\nOnorificenze.\nIl Comune di Perloz \u00e8 tra le citt\u00e0 decorate al valor militare per la guerra di liberazione, insignito della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nI principali luoghi di interesse del comune di Perloz sono:\nSociet\u00e0.\nLingue e dialetti.\nOltre al \"patois\", in virt\u00f9 della vicinanza geografica e dei rapporti storici con il Canavese, la popolazione locale parla anche il piemontese.\nAmministrazione.\nFa parte dell'Unit\u00e9 des Communes vald\u00f4taines Mont-Rose e della \"Communaut\u00e9 des 4 communes\".\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34817", "revid": "171091", "url": "https://it.wikipedia.org/wiki?curid=34817", "title": "Pollein", "text": "Pollein (pron. fr. : ) \u00e8 un comune italiano di abitanti della Valle d'Aosta centro-meridionale.\nGeografia fisica.\nTerritorio.\nIl territorio di Pollein si estende all'envers della valle della Dora Baltea, a sud della \"Plaine d'Aoste\".\nSul suo territorio si trovano una parte della zona industriale di Aosta, l'autoporto e l'eliporto della Valle d'Aosta, e il complesso commerciale \"Les halles d'Aoste\".\nMonumenti e luoghi d'interesse.\nIn localit\u00e0 Grand-Place sono presenti un'area verde attrezzata di 10 ettari dove dal 1998 \u00e8 esposta una collezione di 50 esemplari di rocce a rappresentare la variet\u00e0 geologica della Valle d'Aosta e una sala conferenze.\nUna targa commemorativa presso l'eliporto di Pollein ricorda l'incidente del 14 maggio 1973, in cui persero la vita sette alpini a causa di un guasto ad un elicottero militare, precipitato.\nIn localit\u00e0 Ch\u00e2teau si trovava la casaforte di Pollein, nel 1318 di propriet\u00e0 di Gotofredo di Nus (fr., \"Godefroy de Nus\").\nSociet\u00e0.\nLingue e dialetti.\nCome nel resto della regione, anche in questo comune \u00e8 parlato il \"patois\" valdostano.\nCultura.\nBiblioteche.\nIn localit\u00e0 Capoluogo 1 ha sede la biblioteca comunale.\nAmministrazione.\nFa parte dell'Unit\u00e9 des Communes vald\u00f4taines Mont-\u00c9milius.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca a tsan, fiolet, palet e rebatta, caratteristici sport tradizionali valdostani."}
{"id": "34818", "revid": "1543377", "url": "https://it.wikipedia.org/wiki?curid=34818", "title": "Pont-Saint-Martin (Italia)", "text": "Pont-Saint-Martin (pronuncia fr. - \"Pon S\u00e8n Marteun\" in patois valdostano, \"Pont San Mart\u00ecn\" in piemontese, \"Martinst\u00e4g\" in walser), \u00e8 un comune italiano di abitanti della Valle d'Aosta sudorientale.\nGeografia fisica.\nTerritorio.\nSituato all'imbocco della Valle d'Aosta, alla base della valle del Lys, conserva nei suoi pressi i resti dell'antica strada romana per le Gallie detta \"via delle Gallie\".Pont-Saint-Martin costituisce una tappa della via Francigena, proveniente dal colle del Gran San Bernardo, prima di entrare in Piemonte e dirigersi tra i vigneti verso Carema.\nAttraversato dalla Dora Baltea, sorge nella estrema parte orientale della \"plaine\" di Donnas e dista 40\u00a0km da Aosta. Il territorio comunale comprende una parte urbanizzata, situata tra i 300 e i 400 metri di quota sulla conoide di deiezione creata dallo sbocco del torrente Lys nel solco principale della Valle d'Aosta, e una zona montana che si estende verso est e dove si tocca la quota massima con il Bec di Nona (2085\u00a0m).\nGeografia antropica.\nFrazioni.\nBois-dessous, Bois de Chavanne, Boschetto, Bousc Dar\u00e9, Champ da Las, Chapret, Ch\u00e2teau, Chopon, Colombera, Corney, Diana, Fabiole, Fontaney, Iv\u00e9ry, Liscoz, Magnin, Nadir, Nazareth, Perruchon, Ronc, Ronc-Grangia, Ronches, Saint-Roch, Sarus, Schigliatta, Stigliano, Suzey, Thuet, Valeille, Vietti, Vignollet.\nStoria.\nDa Pont-Saint-Martin, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia. Passaggio obbligato lungo la via delle Gallie, Pont-Saint-Martin nel 575 si trov\u00f2 al confine del regno dei Franchi.\nNel Medioevo fu amministrato dalla signoria locale, i Signori di Bard, che nel 1200 fecero erigere il castello di Pont-Saint-Martin, che ancora sovrasta il paese. Durante la Seconda guerra mondiale, nel 1944, l'abitato fu devastato da un bombardamento.\nLa leggenda racconta che San Martino di Tours, di passaggio sulla via Francigena in pellegrinaggio, fece un patto con il diavolo. Questi si impegn\u00f2 a costruire in una notte un ponte, in cambio dell'anima del primo essere vivente che ci sarebbe passato. Il giorno dopo, San Martino liber\u00f2 sul ponte un cagnolino, che venne ucciso brutalmente. In compenso, il diavolo lasci\u00f2 in pace gli abitanti. Questa leggenda fa parte del ricco repertorio della valle del Lys, e rivive ogni anno nel carnevale storico.\nMonumenti e luoghi d'interesse.\nIl \"pont Saint-Martin\".\nL'abitato prende il nome dal poderoso ponte romano dedicato a San Martino di Tours, che attraversa il torrente Lys. Costruito nel I secolo a.C., nel corso di quasi 2.000 anni ha consentito il passaggio dalla regione di Eporedia (l'attuale Ivrea) verso la Valle d'Aosta. Il ponte \u00e8 lungo 31\u00a0m e alto 23\u00a0m. Fu utilizzato fino al XIX secolo, poi venne costruito un ponte moderno.\nCultura.\nBiblioteche.\nIn Via Resistenza 5 ha sede la biblioteca comunale.\nEventi.\nIl carnevale storico di Pont-Saint-Martin.\nNel carnevale di Pont-Saint-Martin, i personaggi principali sono rappresentati dal diavolo, da San Martino, dalla ninfa del Lys con le sue due ancelle, dai Romani e dai Salassi.\nVi \u00e8 inoltre la sfilata dei costumi tradizionali delle otto \"insul\u00e6\", i quartieri storici del borgo, con i loro nomi in latino:\nHa luogo in seguito la corsa delle bighe, una per ogni \"insula\".\nIl carnevale si conclude il \"mardi gras\", quando un fantoccio del diavolo viene bruciato dal ponte romano sul Lys, in ricordo della leggenda (vedi sopra).\nEconomia.\nCome in molti comuni valdostani anche nel comune di Pont-Saint-Martin si produce energia idroelettrica. La centrale omonima, in gestione alla CVA, sfrutta le acque dei torrenti Pacoulla, Bouro, Giassit, Verouy e Rechanter (o \"Rechantez\").\nInfrastrutture e trasporti.\nFerrovia.\nIl paese ha una propria stazione ferroviaria a poche centinaia di metri dal centro, con accanto un'area verde pedonale.La stazione si trova sulla Ferrovia Aosta-Chivasso.\nLa ferrovia Pont-Saint-Martin - Gressoney \u00e8 stato un progetto di ferrovia che doveva collegare Pont-Saint-Martin all'alta Valle del Lys.\nAmministrazione.\nFa parte dell'Unit\u00e9 des Communes vald\u00f4taines Mont-Rose, di cui \u00e8 sede amministrativa.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nPont-Saint-Martin \u00e8 gemellata con:\nSport.\nCalcio.\nDal 2013 Pont-Saint-Martin \u00e8 rappresentata calcisticamente dalla societ\u00e0 sovracomunale \"Pont Donnaz H\u00f4ne Arnad \u00c9van\u00e7on\" (siglato ), che ha rilevato l'eredit\u00e0 della precedente \"U.S.D. Pont-Donnaz\", mai spintasi oltre le divisioni regionali. Scaturito dalla progressiva fusione di tre club, negli anni 2010-2020 il P.D.H.A.E. si \u00e8 imposto ai vertici del calcio valdostano, conquistando quale maggior successo la partecipazione alla Serie D. Suo campo casalingo \u00e8 lo stadio comunale di Montjovet; la societ\u00e0 usufruisce anche del campo sportivo di Pont-Saint Martin.\nPallavolo.\nA Pont-Saint-Martin gioca il \"Pont-Saint-Martin Volley Team\", squadra femminile.\nSociet\u00e0.\nLingue e dialetti.\nDiversamente dal resto della regione, in questo comune il piemontese \u00e8 pi\u00f9 diffuso del \"patois\" valdostano.\nCollegamenti esterni.\n[[Categoria:Pont-Saint-Martin (Italia)| ]]\n[[Categoria:Comuni della Valle d'Aosta]]"}
{"id": "34819", "revid": "287204", "url": "https://it.wikipedia.org/wiki?curid=34819", "title": "Pontboset", "text": "Pontboset (pron. ) \u00e8 un comune italiano di 174 abitanti della valle di Champorcher, valle laterale della Valle d'Aosta.\nStoria.\nDurante il medioevo il paese apparteneva alla nobile famiglia di Bard. Successivamente, il territorio comunale fu smembrato tra i Savoia e la famiglia che gi\u00e0 dominava Pont-Saint-Martin.\nSotto il dominio del conte Nicole de Bard, nel XVII secolo, il paese fu interessato da importanti trasformazioni sia dal punto di vista architettonico che da quello economico: in localit\u00e0 Fabrique sorse un'importante fonderia, detta la \"fabbrica dei chiodi\", e vennero costruiti i suggestivi ponti di pietra tutt'oggi presenti sul torrente Ayasse. Nel 1682 Pontboset fu quindi infeudato ai nobili Freydoz.\nIn epoca fascista, il toponimo fu italianizzato in \"Pianboseto\", dal 1939 al 1946. \u00c8 curioso notare che il prefisso \"pian-\" (= piano, pianoro) non traduce l'originale francese \"pont-\" (= ponte).\nSociet\u00e0.\nEvoluzione demografica.\nLo spopolamento di questo Comune ha portato in cento anni dal 1911 ad una \"perdita del 75% della popolazione residente\".\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano. Inoltre, in virt\u00f9 della vicinanza geografica e dei rapporti storici con il Canavese, la popolazione locale parla anche il piemontese.\nEconomia.\nArtigianato.\nPer quanto riguarda l'artigianato, importante \u00e8 la lavorazione del legno finalizzata alla realizzazione di vari oggetti, tra i quali collari per il bestiame.\nAmministrazione.\nFa parte dell'Unit\u00e9 des Communes vald\u00f4taines Mont-Rose e della \"Communaut\u00e9 des 4 communes\" (insieme a Fontainemore, Lillianes e Perloz).\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nOltre alle palestre di arrampicata, nel territorio comunale della Valle di Champorcher si possono fare numerose escursioni di varia difficolt\u00e0 durante la stagione calda, mentre la stazione invernale offre possibilit\u00e0 di fare sci di fondo e sci alpinismo.\nDa Pontboset parte la gara di skyrunning \"Pontboset Skyrace\"."}
{"id": "34820", "revid": "171091", "url": "https://it.wikipedia.org/wiki?curid=34820", "title": "Pontey", "text": "Pontey (pron. fr. : ) \u00e8 un comune italiano di 809 abitanti della Valle d'Aosta.\n\u00c8 situato sulla destra orografica (envers) della Dora Baltea, a circa 24\u00a0chilometri ad est dal capoluogo regionale.\nGeografia fisica.\nTerritorio.\nIl comune si trova a un'altitudine di 525 m s.l.m., confina con i comuni di Chambave, Saint-Denis, Ch\u00e2tillon e Champdepraz e culmina con la cima del Mont Ruvic a 2922 m s.l.m.\nNel territorio comunale sono presenti tre corsi d'acqua a regime torrentizio chiamati Molinaz, Eau-Noire (\"\u00c9ve N\u00e9e\" nel patois locale, che significa \"Acqua nera\") e Vau.\nClima.\nLa posizione del paese sulla destra orografica della valle centrale (all\"'envers\") fa s\u00ec che esso sia soggetto ad un microclima molto diverso dai paesi siti sulla sinistra orografica,\ninfatti d'inverno le montagne a cui il paese \u00e8 addossato mantengono in ombra il paese per due mesi circa dal 20 di novembre al 30 di gennaio, proprio per questo motivo le temperature scendono in maniera molto pi\u00f9 decisa e toccano i -10\u00a0\u00b0C anche di giorno, con punte notturne in anni eccezionali di -30\u00a0\u00b0C.\nDurante l'estate proprio per la sua posizione gode di una maggiore illuminazione solare rispetto ai paesi vicini, e grazie a questo il computo delle ore di sole durante l'anno \u00e8 in sostanziale parit\u00e0.\nIl paese si trova in zona climatica E (2971 Gradi Giorno) ai sensi per\u00f2 dei contributi regionali per il riscaldamento tutti i comuni valdostani sono valutati come zona climatica F.\nStoria.\nIl territorio comunale era gi\u00e0 abitato in epoca protostorica, come attesta il ritrovamento di una stele della cultura Seine-Oise-Marne in localit\u00e0 Mont Tsailloun (o Tasillon). Un insediamento salasso dell'et\u00e0 del ferro \u00e8 stato ritrovato sulle pendici della Cime Noire, ai confini con il comune di Chambave.\nUna tomba di epoca barbarica \u00e8 stata rinvenuta in localit\u00e0 Proley nel 1963. In patois viene chiamata \"Artson di djablo\" ed \u00e8 ricordata dalla fiaba locale dell\"Arca di Proul\u00e8i\".\nDurante l'epoca fascista, Pontey fu accorpato al comune di Castiglione Dora.\nIl comune \u00e8 stato ripristinato nel 1946.\nToponomastica.\nIl nome probabilmente deriva da \"ponticulus\" nome assegnato dai Romani durante il periodo della loro occupazione.\nStemma.\nQuesta \u00e8 la descrizione dello stemma comunale come riportato nel BUR della RAVDA \ninquartato: al primo d'argento al capo di\nrosso, alla banda di nero attraversante, caricata in capo\ndi una stella d'oro, che \u00e8 di Challant-Ussel; al secondo\nd'azzurro al pastorale d'oro, al capo dello stesso, caricato\ndi una stella a sei raggi di nero; al terzo d'oro al ponte\ndi nero murato d'argento, alla campagna ondata d'azzurro\ne al capo di rosso, caricato di due chiavi decussate\nd'argento, gli occhielli in basso e in fuori; al quarto\nd'argento al capo di rosso, alla banda di nero attraversante,\ncaricate in capo di una palma d'oro, che \u00e8 di\nChallant-Ch\u00e2tillon. Ornamenti esteriori da Comune.\nNastri portanti i colori dello Stato e della Regione.\nGonfalone.\nQuesta \u00e8 la descrizione del gonfalone comunale come riportato nel BUR della RAVDA \nDrappo partito di rosso e di nero, riccamente\nornato e frangiato d'argento, caricato in cuore\ndello stemma comunale e in capo delle iscrizioni centrate:\n\u00abCommune de Pontey\u00bb e \u00abComune di Pontey\u00bb.\nL'asta verticale \u00e8 ricoperta di velluto rosso fissato da\nbullette d'argento poste a spirale. La freccia contiene la\nriproduzione dello stemma municipale e il nome del\nComune \u00e8 inciso sul gambo. Cravatta portante i colori\ndello Stato e della Regione, frangiata d'argento.\nMonumenti e luoghi d'interesse.\nArchitetture religiose.\nRiferimenti alla chiesa sono presenti in una bolla papale del 1176 di papa Alessandro III, quale comunit\u00e0 facente parte della diocesi di Aosta.\nSul territorio sono presenti 3 edifici ecclesiastici: la chiesa parrocchiale dedicata a San Martino e databile intorno al 1400, la cappella dell'Esaltazione della Santa Croce (un tempo dedicata a San Rocco, sita in frazione Banchet) e la cappella dell'Addolorata (frazione Torin).\nArchitetture civili.\nIn localit\u00e0 Plan-Coca si conservano i resti di archeologia industriale de \"Le Grand Fourneau\", un altoforno a pianta quadrata risalente al XVIII secolo, mentre in localit\u00e0 Ussert si trovano i resti delle \"fonderie\" Gervasone.\nLa cava di macine della Valmeriana, nella localit\u00e0 omonima ricca di pietra ollare, sulle pendici del Monte Barbeston, \u00e8 oggi dismessa e valorizzata turisticamente dal comune.\nSociet\u00e0.\nEvoluzione demografica.\nPontey ha avuto un piccolo boom demografico all'inizio degli anni ottanta, con il trasferimento di molte persone dai comuni vicini tanto che da poco meno di 500 abitanti del 1981 si \u00e8 arrivati ad oggi a oltre 800 abitanti.\nLingue e dialetti.\nCome in buona parte della regione, anche in questo comune \u00e8 diffuso il \"patois valdostano\".\nEconomia.\nIl comune possiede alcune strutture ricettive e diversi locali oltre ad un negozio di alimentari.\nSin dal tempo dei Romani, sulle pendici del monte Barbeston \u00e8 proseguita l'attivit\u00e0 estrattiva di macine da mulino ricavate dalle pietre locali, in roccia eclogitica oceanica (cloritoscisti a granato e cloritoide), macine che vennero esportate per secoli anche fuori dalla Valle d'Aosta. Nei pressi dell'alpe Valmeriana, nel bosco e in piccole caverne, numerosi frammenti di macine sono sparse al suolo e alcuni massi erranti sono scavati o recano incise macine solo abbozzate.\nNel territorio comunale sono ancora in attivit\u00e0 alcune cave di serpentino e sono stati installati 2 impianti idroelettrici ad acqua fluente composti da 2 gruppi da 1\u00a0MW alimentate dalle acque della Dora Baltea e una piccola centralina idroelettrica di 100\u00a0kW alimentata dalle acque dell\"'\u00c9ve N\u00e9e\".\nIn passato, le fontane locali venivano utilizzate per far macerare la canapa (in francese, per il \"ruissage du chanvre\"), mentre sulle pendici veniva coltivata la vite a pergolato, soprattutto il vitigno autoctono Pri\u00e9.\nNel territorio \u00e8 attiva una discarica per rifiuti speciali non radioattivi gestita dalla stessa ditta che gestisce la discarica regionale di Brissogne.\nInoltre sono attive una societ\u00e0 che si occupa di distribuzione di Gas GPL per il riscaldamento, una di distribuzione bevande e una di costruzioni oltre a varie piccole imprese artigiane.\nInfrastrutture e trasporti.\nIstruzione.\nIl comune ha a disposizione una scuola primaria dedicata a Jean-Andr\u00e9 Arbenson e una dell'infanzia dedicata a don Laurent-Samuel Henriod.\nServizi Sociali.\nNel comune sorge una microcomunit\u00e0 per anziani dedicata all'utenza dell'Unit\u00e9 des Communes vald\u00f4taines Mont-Cervin.\nInfrastrutture Sportive.\nIl comune dispone di un'area sportiva polifunzionale aperta in data 3 maggio 2010, per la pratica del Calcio a 5, pallavolo, tennis e mountain bike. Nel territorio comunale si trova anche una palestra di roccia.\nStrade.\nL'asse viario del comune \u00e8 costituito dalla Strada Regionale 10 (SR10) che permette l'attraversamento del comune da est a ovest fino al bivio tra i villaggi di Banchet e Val\u00e9rod, situato all'altezza della cappella dell'Esaltazione della Santa Croce.\nDiverse strade comunali facilitano poi la comunicazione interna.\nIl comune \u00e8 collegato con i comuni limitrofi tramite due ponti sulla Dora Baltea lungo la SR10: uno lo collega con la SS26 (Torino - La Thuile), e l'altro con l'abitato di Ch\u00e2tillon passando vicino alla stazione ferroviaria di Ch\u00e2tillon.\nLungo la strada che dalla localit\u00e0 Lezin porta alla localit\u00e0 Cr\u00e9taz-Boson (lungo la Dora Baltea) \u00e8 ancora visibile il vecchio ponte non pi\u00f9 transitabile, neppure a piedi, ma comunque caratteristico.\nCome raggiungere Pontey.\nPontey \u00e8 raggiungibile tramite la SS26, prendendo il bivio per la strada regionale 10, oppure dal comune di Ch\u00e2tillon, scendendo lungo \"rue de la gare\" e proseguendo dritto dopo la deviazione per Ussel.\nMobilit\u00e0 urbana.\nIl comune \u00e8 inoltre servito da un servizio di pullman gestito dalla societ\u00e0 SAVDA.\nNon \u00e8 presente la ferrovia anche se \u00e8 facilmente raggiungibile nel vicino comune di Ch\u00e2tillon.\nAmministrazione.\nFa parte dell'Unit\u00e9 des communes vald\u00f4taines du Mont Cervin.\nIl comune non appartiene a nessuna provincia, in quanto in Valle d'Aosta non sono presenti organi di amministrazione provinciali. Il livello amministrativo immediatamente superiore ai Comuni \u00e8 rappresentato dalle \"Unit\u00e9s de communes\" (ex-Comunit\u00e0 montana).\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca a palet (\u00e8 presente un'associazione comunale), caratteristico sport tradizionale valdostano.\nAlmeno una volta l'anno si svolgono gare di ciclocross e le eliminatorie delle batailles de reines."}
{"id": "34821", "revid": "171091", "url": "https://it.wikipedia.org/wiki?curid=34821", "title": "Pr\u00e9-Saint-Didier", "text": "Pr\u00e9-Saint-Didier (pron. fr. : - \"Pr\u00e9-S\u00e8n-L\u00e9dj\u00e9\" in patois valdostano) \u00e8 un comune italiano di abitanti della Valle d'Aosta nordoccidentale, famoso principalmente per le sue terme.\nGeografia fisica.\nTerritorio.\nPr\u00e9-Saint-Didier si trova nella Valdigne, l'alta valle della Dora Baltea. Il suo territorio si estende ai piedi dell'orrido di Verney (in francese, \"Gouffre du Verney\"), \u00e8 attraversato dal torrente \"Dora di Verney\", all'imboccatura del vallone di La Thuile.\nStoria.\nEpoca romana.\nDa Pr\u00e9-Saint-Didier, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia. Gi\u00e0 in epoca romana, in cui Pr\u00e9-Saint-Didier era definito con il toponimo \"Ar\u00e6brigium\", le fonti calde della zona erano note, ma il loro sfruttamento ebbe inizio alla met\u00e0 del Seicento.\nEpoca contemporanea.\nIl Comune assunse il nome di \"Pr\u00e9-Saint-Didier-les-Bains\" durante il Regno di Sardegna, in ragione della realizzazione dello storico stabilimento termale, che risale al 1834. Nel 1888 venne realizzato l'edificio che ospitava il casin\u00f2.\nPer oltre 150 anni, le terme furono frequentate dai membri di Casa Savoia.\nDal 1939 al 1946, il toponimo di Pr\u00e9-Saint-Didier fu italianizzato in \"San Desiderio Terme\". \u00c8 in questo periodo che per esigenze belliche venne costruito lo sbarramento di San Desiderio Terme, parte del Vallo Alpino Occidentale.\nLa riapertura delle terme negli anni 2000 ha dato un importante rilancio alla presenza turistica nel comune e all'economia locale. \nSociet\u00e0.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano.\nCultura.\nBiblioteche.\nIn Avenue du Mont-Blanc 17 ha sede la biblioteca comunale.\nInfrastrutture e trasporti.\nFerrovie.\nIl paese ha una propria stazione ferroviaria a poche centinaia di metri dal centro, che funge da capolinea della ferrovia Aosta-Pr\u00e9-Saint-Didier; tale linea nacque con scopi industriali e vi veniva svolto un servizio passeggeri regolare ad opera di Trenitalia, nell'ambito del contratto di servizio stipulato con la Regione Valle d'Aosta. Attualmente, il servizio ferroviario sulla Ferrovia Aosta-Pr\u00e9-Saint-Didier risulta sospeso.\nAmministrazione.\nPr\u00e9-Saint-Didier fa parte dell'Unit\u00e9 des Communes vald\u00f4taines Valdigne-Mont-Blanc.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca a palet, caratteristico sport tradizionale valdostano.\nBibliografia.\n\"Una bibliografia sulle Terme di Pr\u00e9-Saint-Didier \u00e8 consultabile alla sezione dedicata\"\n\"Una bibliografia sulla Ferrovia Aosta-Pr\u00e9-Saint-Didier \u00e8 consultabile alla sezione dedicata\""}
{"id": "34822", "revid": "30610", "url": "https://it.wikipedia.org/wiki?curid=34822", "title": "Quart (Italia)", "text": "Quart (pron. - \"Car\" in patois valdostano) \u00e8 un comune italiano sparso di abitanti della Valle d'Aosta.\nGeografia fisica.\nTerritorio.\nIl comune di Quart occupa la parte orientale della \"plaine\", e costituisce una parte della sua zona commerciale, formata dalla regione Am\u00e9rique.\n\u00c8 inoltre uno dei pi\u00f9 estesi della regione, con i suoi 62\u00a0km quadri.\nOrigini del nome.\nIl toponimo Quart deriva dal latino \"quartus\", in quanto Quart si trova \"Ad quartum ab Augusta lapidem\", a quattro miglia romane da \"Augusta Praetoria\" (l'odierna Aosta) lungo la via consolare delle Gallie.\nL'unica pronuncia corretta del toponimo \"Quart\" \u00e8 quella francese \"Car\", sebbene oggi sia abbastanza diffusa tra i non-valdostani la variante scorretta \"ku\u00e0rt\".\nStoria.\nEpoca romana.\nCome gi\u00e0 accennato, in epoca romana, da Quart passava la via delle Gallie, strada romana consolare fatta costruire da Augusto per collegare la Pianura Padana con la Gallia. Quart, in particolare, distava quattro miglia da Aosta, da cui, come gi\u00e0 accennato, il nome in latino del centro abitato (\"Ad Quartum\"), che esisteva gi\u00e0 in questa epoca storica.\nIl Medioevo.\nDurante il Medioevo, Quart fece parte dei possedimenti dei signori della Porta Sancti Ursi (\"Seigneurs de la Porte Saint-Ours\"), che risiedettero all'interno della Porta Pr\u00e6toria di Aosta fino al XII secolo, e che si arricchirono grazie alle tasse riscosse dal passaggio e dal controllo sulle fiere e sui mercati che si svolgevano nel \"Bourg Saint-Ours\", il borgo della Collegiata di Sant'Orso di Aosta.\nNel 1185, Jacques de la Porte Saint-Ours spost\u00f2 la sua sede a Quart, dando avvio alla costruzione del castello sulla collina di Quart, che venne in seguito rimaneggiato a pi\u00f9 riprese, in particolare tra il 1378 e il 1550, quando pass\u00f2 sotto il controllo di Casa Savoia in seguito all'estinzione della Casata dei Signori di Quart.\nEpoca moderna.\nIn epoca fascista, il comune incluse i comuni di Brissogne e Saint-Marcel, e il toponimo fu italianizzato in \"Quarto Pretoria\", dal 1929 al 1946.\nMonumenti e luoghi d'interesse.\nArchitetture religiose.\nDal punto di visto religioso, oltre alla chiesa parrocchiale di Sant'Eusebio, risalente nella struttura attuale alla fine del XVII secolo, sono di notevole interesse il monastero femminile carmelitano \"Mater Misericordi\u00e6\" in localit\u00e0 Villair, inaugurato nel 1989 e visitato ufficialmente in due occasioni da Giovanni Paolo II, e l'eremo del Beato Emerico (\u00c9meric o Aym\u00e9ric de Quart), dedicato al beato che fu vescovo della Diocesi di Aosta nel XIV secolo.\nAree naturali.\nLa Riserva naturale Les \u00celes \u00e8 una zona umida vicino alla Dora istituita nel 1995 sui territori comunali di Brissogne, Nus, Quart e Saint-Marcel.\nSociet\u00e0.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano.\nCultura.\nBiblioteche.\nNell'ex-Villa Pesando, in localit\u00e0 Bas Villair, ha sede la biblioteca comunale.\nMusei.\nPresso la stazione ferroviaria di Quart-Villefranche, oggi dismessa, si trova il Museo ferroviario valdostano, promosso dall'associazione omonima.\nEventi.\nTra gli eventi pi\u00f9 importanti si segnalano i carnevali di Villefranche e del Villair, quest'ultimo denominato \"Quart-Naval\" (omofono della parola francese \"Carnaval\", che significa \"carnevale\" in italiano).\nCucina.\nTra i prodotti tipici di Quart si segnala il cotechino di Quart.\nEconomia.\nLe attivit\u00e0 prevalenti sono da sempre l'allevamento, la produzione lattiero-casearia e l'agricoltura, favorita a partire dal XIII secolo dalla costruzione dei \"R\u00fb\" (pron. \"r\u00fc\"), importanti canali irrigui, per sfruttare al meglio l'ottima esposizione del comune all'adret. In particolare, il primo fu il \"R\u00fb Pr\u00e9v\u00f4t\", costruito per volont\u00e0 di Pierre de Quart, prevosto della cattedrale di Aosta, alla fine del Duecento, e a lui dedicato, per condurre le acque del Buthier dall'alta Valpelline fino a Quart.\nAmministrazione.\n\u00c8 il comune pi\u00f9 popoloso dell'Unit\u00e9 des Communes vald\u00f4taines Mont-\u00c9milius e ne ospita la sede amministrativa.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca sia a palet sia a tsan, caratteristici sport tradizionali valdostani."}
{"id": "34823", "revid": "2091520", "url": "https://it.wikipedia.org/wiki?curid=34823", "title": "Rh\u00eames-Notre-Dame", "text": "Rh\u00eames-Notre-Dame (pron. fr. : - \"Noutra Dama de R\u00e9ma\" in patois valdostano) \u00e8 un comune italiano sparso di abitanti della Val di Rh\u00eames, valle laterale della Valle d'Aosta. \u00c8 il comune pi\u00f9 meridionale della regione, nonch\u00e9 quello con meno abitanti.\nGeografia fisica.\nClima.\nIl clima \u00e8 tipicamente alpino con inverni decisamente freddi e nevosi. La neve permane al suolo dalla met\u00e0 oppure dalla fine di novembre (a seconda delle precipitazioni) fino alla fine di aprile. Le estati sono fresche e con frequenti episodi temporaleschi. L'ARPA ha installato una stazione meteorologica in frazione Chaudanne a quota 1800 metri e una in frazione Chanavey a 1690 metri..\nStoria.\nNel 1928 il governo fascista unific\u00f2 i due comuni di Rh\u00eames-Notre-Dame e Rh\u00eames-Saint-Georges in un'unica entit\u00e0 comunale (\"Rh\u00eames\", con capoluogo Rh\u00eames-Saint-Georges). Nel 1939 il nome del comune venne italianizzato in \"Val di Rema\".\nDopo la Liberazione, nel 1946, i due comuni si sono ricostituiti ed hanno ripreso i nomi precedenti.\nMonumenti e luoghi d'interesse.\nIl comune fa parte del Parco nazionale del Gran Paradiso.\nGli ambienti calcarei d'alta quota della Val di Rh\u00eames sono un sito di interesse comunitario (cod. IT1201010, di 1593 ha).\nIn frazione Artalle si conserva un bosco di larici monumentali secolari.\nSul bordo del lago Pellaud si trova una vecchia centrale idroelettrica.\nSociet\u00e0.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano.\nEconomia.\nTurismo.\nL'economia ruota attorno al turismo, principalmente invernale. Sono presenti sia impianti di risalita per la pratica dello sci alpino che piste per la pratica dello sci di fondo. \u00c8 possibile praticare anche lo sci alpinismo, l'arrampicata su ghiaccio e le ciaspolate. Durante l'estate \u00e8 possibile praticare l'escursionismo, l'arrampicata e ogni attivit\u00e0 praticabile in montagna.\nIn generale, si tratta di un luogo meno affollato rispetto ad altre localit\u00e0 di villeggiatura pi\u00f9 conosciute, che fa della tranquillit\u00e0 e della natura incontaminata i suoi punti di forza.\nArtigianato.\nPer quanto riguarda l'artigianato, importante \u00e8 la lavorazione del legno finalizzata alla realizzazione di vari oggetti, tra i quali attrezzi agricoli.\nLa penultima domenica di Luglio si tiene la Fiera Dell'Artigianato chiamata \"Rencontre Des Artisans De La Vall\u00e9e\" , che raccoglie artigiani di tutta la Valle D'Aosta ed anima il centro del paese. Questa tradizione \u00e8 nata nel 1986 con la partecipazione di 80 artigiani. Si stima la partecipazione di circa 180 artigiani durante l'edizione del 2019. Questa fiera \u00e8 affiancata dal gemellaggio con Solarolo, la cui proloco offre prodotti tipici alimentari nel padiglione, come le piadine romagnole.\nAmministrazione.\nFa parte dell'Unit\u00e9 des Communes vald\u00f4taines Grand-Paradis.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34824", "revid": "287204", "url": "https://it.wikipedia.org/wiki?curid=34824", "title": "Rh\u00eames-Saint-Georges", "text": "Rh\u00eames-Saint-Georges (pron. fr. : - \"S\u00e8n Dzordze de R\u00e9ma\" in patois valdostano) \u00e8 un comune italiano sparso di 177 abitanti che si trova nella Val di Rh\u00eames, valle laterale posta nella parte meridionale della Valle d'Aosta.\nToponimo.\nIn passato la zona dell'attuale comune di Rh\u00eames-Saint-Georges era denominata \"Voix\" (in francese, \"voce\" - pron. : ) a causa dell'eco formata dalle pareti della valle in questo punto, opposto a \"Cyvoix\" (in francese, ca. \"da questa parte della voce\" - ), che indicava l'attuale comune di Saint-Nicolas. La parola greca \"Rh\u00eama\", che denomina la valle, ha lo stesso significato. A partire dal 1400 circa, il comune prende il nome del Patrono, come accadde anche per Saint-Nicolas.\nGeografia fisica.\nClima.\nIl clima \u00e8 quello tipico di un comune di media montagna. Gli inverni sono tipicamente freddi con temperature quasi sempre al di sotto dello zero, mentre le estati sono tipicamente miti con temperature diurne intorno ai 23\u00a0\u00b0C. Le precipitazioni si concentrano soprattutto nella stagione autunnale e in quella primaverile, durante quella invernale sono sempre nevose.\nStoria.\nNel 1972 \u00e8 stato scoperto un ripostiglio della tarda et\u00e0 del bronzo nel villaggio di Cachoz.\nNel [[1928]] il [[fascismo|governo fascista]] ha unificato i due comuni di [[Rh\u00eames-Notre-Dame]] e Rh\u00eames-Saint-Georges in un'unica entit\u00e0 comunale ([[Rh\u00eames]], con capoluogo Rh\u00eames-Saint-Georges). Nel 1939 il nome del comune venne italianizzato in \"Val di Rema\" e quello del suo capoluogo in \"San Giorgio di Rema\".\nDopo la [[Resistenza italiana|Liberazione]], nel 1946, i due comuni si sono ricostituiti ed hanno ripreso i nomi precedenti.\nMonumenti e luoghi d'interesse.\n[[File:Chiesa_S_Giorgio,_Rh\u00eames-Saint-Georges.JPG|thumb|left|La chiesa parrocchiale di San Giorgio, a Coveyrand.]]\nSociet\u00e0.\nLingue e dialetti.\nCome nel resto della regione, anche in questo comune \u00e8 diffuso il [[dialetto valdostano|\"patois\" valdostano]] che si differenzia, per\u00f2, dagli altri patois a causa di un \"gergo\", \"argot\" in dialetto, elaborato dagli spazzacamini di questa vallata.\nCultura.\nBiblioteche.\nIn Frazione Vieux 1 ha sede la biblioteca comunale.\nEconomia.\nArtigianato.\nPer quanto riguarda l'artigianato, importante \u00e8 la lavorazione del legno finalizzata alla realizzazione di vari oggetti, tra i quali attrezzi agricoli.\nAmministrazione.\nFa parte della [[Comunit\u00e0 Montana Grand Paradis]].\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca a [[palet valdostano|palet]], caratteristico [[Sport in Valle d'Aosta#Sport tradizionali|sport tradizionale valdostano]].\nCollegamenti esterni.\n[[Categoria:Comuni sparsi della Valle d'Aosta]]\n[[Categoria:Comuni italiani di lingua francese]]\n[[Categoria:Comuni italiani di lingua francoprovenzale]]\n[[Categoria:Comuni della Valle d'Aosta]]"}
{"id": "34825", "revid": "2091520", "url": "https://it.wikipedia.org/wiki?curid=34825", "title": "Roisan", "text": "Roisan (pron. fr. : ) \u00e8 un comune italiano di abitanti della bassa Valpelline, in Valle d'Aosta.\nGeografia fisica.\nTerritorio.\nIl comune \u00e8 situato sulla sinistra orografica del Buthier, nella bassa Valpelline. Dista circa 8 chilometri a nord da Aosta.\nIl punto pi\u00f9 alto del comune \u00e8 raggiunto dalla vetta \"Becca di Viou\" (2855 m s.l.m.): \u00e8 meta di molti escursionisti ed offre un panorama mozzafiato a 360\u00b0 sulle cime valdostane.\nNon lontano dal capoluogo si trova il ponte acquedotto di Grand Arvou, di epoca medievale, sul \"R\u00fb Pr\u00e9v\u00f4t\", oggetto di recente ristrutturazione.\nClima.\nIn inverno le temperature sono particolarmente rigide in Valpelline, tanto che viene denominata localmente come \"Combe Froide\" (in francese) o \"Coumba fr\u00e9da\" (in patois), cio\u00e8 la \"valle fredda\".\nStoria.\nNel XII secolo il territorio comunale venne diviso in due feudi: in parte si trov\u00f2 sotto la signoria dei Rhins, attribuita al vescovado di Aosta, e in parte venne ricompreso nella vasta area controllata dai signori di Quart, tra le pi\u00f9 importanti e influenti nobili famiglie valdostane.\nIn epoca fascista, il comune fu accorpato a quello di Aosta.\nSimboli.\nLo stemma del comune si descrive come segue:\nSociet\u00e0.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano.\nCultura.\nBiblioteche.\nIn Frazione Martinet 3 ha sede la biblioteca comunale.\nEventi.\nCarnevale della \"Combe Froide\".\nA carnevale, di grande interesse la sfilata delle \"Landzette\", le maschere tradizionali della \"Combe Froide\". Tali maschere sono ispirate alla divisa delle truppe napoleoniche, che seminarono il terrore al loro passaggio nel maggio del 1800. Per esorcizzare questo evento, la popolazione della Combe froide (o \"Coumba Freida\", in patois), la zona della Valpelline e della Valle del Gran San Bernardo, ha elaborato nei secoli una coloratissima parodia delle divise militari dell'epoca, e il giorno del carnevale percorrono tutti i comuni delle due vallate in maniera estremamente chiassosa e festosa.\nAmministrazione.\nFa parte dell'Unit\u00e9 des Communes vald\u00f4taines Grand-Combin.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34826", "revid": "287204", "url": "https://it.wikipedia.org/wiki?curid=34826", "title": "Saint-Christophe (Rodano)", "text": "Saint-Christophe \u00e8 un comune francese di 245 abitanti situato nel dipartimento del Rodano della regione Alvernia-Rodano-Alpi."}
{"id": "34827", "revid": "171091", "url": "https://it.wikipedia.org/wiki?curid=34827", "title": "Saint-Denis (Italia)", "text": "Saint-Denis (pron. fr. : ) \u00e8 un comune italiano di 373 abitanti della Valle d'Aosta orientale.\nToponomastica.\nIl nome di questo comune deriva da San Dionigi di Parigi (in francese, \"Saint Denis de Lut\u00e8ce\"), primo vescovo di Parigi.\nSociet\u00e0.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano.\nCultura.\nBiblioteche.\nIn localit\u00e0 Capoluogo 1 ha sede la biblioteca comunale.\nEventi.\nLa Festa del vischio.\nLa festa del vischio (in francese, \"F\u00eate du gui\"), celebrata in occasione della raccolta a inizio dicembre, festeggia un elemento caratteristico della tradizione celtica.\nEconomia.\nTra il 2011 e il 2012 nel territorio comunale sono state installate le prime tre pale eoliche della Valle d'Aosta..\nIn localit\u00e0 Laves\u00e9 \u00e8 situato un mayen trasformato in \"Centro per lo sviluppo sostenibile\" e ostello.\nAmministrazione.\nFa parte dell'Unit\u00e9 des Communes vald\u00f4taines Mont-Cervin.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca a palet, caratteristico sport tradizionale valdostano.\nIn localit\u00e0 Semon si tiene da pi\u00f9 di venti anni la gara podistica \"Memorial Enrica Farys\"."}
{"id": "34828", "revid": "287204", "url": "https://it.wikipedia.org/wiki?curid=34828", "title": "Saint-Marcel (Ain)", "text": "Saint-Marcel \u00e8 un comune francese di 1.232 abitanti situato nel dipartimento dell'Ain della regione del Rodano-Alpi."}
{"id": "34830", "revid": "287204", "url": "https://it.wikipedia.org/wiki?curid=34830", "title": "Saint-Oyen (Francia)", "text": "Saint-Oyen \u00e8 un comune francese di 211 abitanti situato nel dipartimento della Savoia della regione dell'Alvernia-Rodano-Alpi."}
{"id": "34832", "revid": "2091520", "url": "https://it.wikipedia.org/wiki?curid=34832", "title": "Saint-Rh\u00e9my-en-Bosses", "text": "Saint-Rh\u00e9my-en-Bosses (pronuncia fr. , \"S\u00e8n R\u00e9mi eun Boursa\" in patois valdostano) \u00e8 un comune italiano sparso di 332 abitanti dell'alta valle del Gran San Bernardo, in Valle d'Aosta nordoccidentale.\nGeografia fisica.\nTerritorio.\nSaint-Rh\u00e9my \u00e8 il villaggio pi\u00f9 importante della conca situata nell'alta valle del Gran San Bernardo e chiamata \"Bosses\", a circa 20 chilometri a nord-ovest da Aosta.\nIl comune \u00e8 attraversato dal torrente Artanavaz, tributario del Buthier.\nStoria.\nLa funzione di centro abitato pi\u00f9 vicino al colle sul versante alpino meridionale ha caratterizzato Saint-Rh\u00e9my nei secoli. Il toponimo latino \u00e8 \"Endracinum\": in epoca romana sul posto sorgeva un importante mansio a controllo della strada, mentre la villa del \"dominus\" Baucius sorgeva poco distante dall'arteria, sulla collina.\nSub\u00ec le invasioni degli Unni, dei Burgundi, dei Longobardi, dei Carolingi e dei Saraceni, passando di mano in mano tra il VI al X secolo. Secondo la tradizione, durante la dominazione burgunda il re Gontrano, di passaggio per la valle, si fece battezzare da San Remigio arcivescovo di Reims nel 496 d.C., dando quindi il nome al paese.\nSaint-Rh\u00e9my-en-Bosses \u00e8 citata nel resoconto dell'itinerario di Sigerico di Canterbury che, attorno al 990 si rec\u00f2 a Roma per ricevere dalle mani del Pontefice Giovanni XV il Pallio; tale percorso nei secoli successivi sarebbe stato chiamato Via Francigena. In particolare la localit\u00e0 ne rappresentava la XLVIII tappa (\"submansio\"), e fu definita dall'Arcivescovo di Canterbury \"Sce Remei\". Egli vi soggiorn\u00f2 prima di oltrepassare il Colle del Gran San Bernardo.\nIn epoca fascista, il toponimo fu italianizzato in \"San Remigio\", dal 1939 al 1946. Il toponimo fu in seguito ristabilito in \"Saint-Rh\u00e9my\" fino al 1991, quando assunse la forma attuale.\nSimboli.\nLo stemma del comune si descrive come segue:\nSociet\u00e0.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano.\nCultura.\nBiblioteche.\nNella frazione Praz du mas Farcoz 25 ha sede la biblioteca comunale. Essa si sviluppa su un piano di 105 mq e dispone di una sezione adulti con circa 5.850 volumi e di una fornita sezione ragazzi con 650 libri di saggistica\u00a0 e 3.500 di narrativa in lingua italiana, francese e inglese. \nGeografia antropica.\nI principali villaggi sono Saint-Rh\u00e9my, Saint-L\u00e9onard (sede del municipio), Pr\u00e9dumaz-Falcoz e Ronc.\nEconomia.\nProsciutto Vall\u00e9e d'Aoste Jambon de Bosses DOP.\nIl Vall\u00e9e d'Aoste Jambon de Bosses DOP \u00e8 un prosciutto artigianale prodotto in quantit\u00e0 limitata ed esclusivamente nel territorio di Saint-Rh\u00e9my-en-Bosses secondo tradizioni tramandate nei secoli. La sua produzione \u00e8 regolamentata da un rigoroso disciplinare depositato presso la Comunit\u00e0 Europea che nel 1996 gli ha riconosciuto la DOP. A tutela del prodotto e dei produttori di questo prodotto unico, nel 2008 \u00e8 stato costituito il Comitato per la Promozione e la Valorizzazione del Vall\u00e9e d'Aoste Jambon de Bosses DOP.\nInfatti in Francia, nella citt\u00e0 di Aoste (dipartimento dell'Is\u00e8re), omonima del capoluogo regionale valdostano, il prosciuttificio \"usine Aoste\" produce prosciutti industriali che niente hanno in comune con il Vall\u00e9e d'Aoste Jambon de Bosses DOP, ma che spesso vengono erroneamente confusi, soprattutto oltralpe; la Commissione europea ammette che la produzione industriale francese sia denominata \"Jambon Aoste\", essendo \"Aoste\" una marca di fabbrica.\nEventi.\nIl 5 agosto ogni anno si effettua il pellegrinaggio della Madonna delle nevi al santuario di Fonteinte.\nCarnevale della \"Combe Froide\".\nA carnevale, di grande interesse la sfilata delle \"Landzette\", le maschere tradizionali della \"Combe Froide\". Tali maschere sono ispirate alla divisa delle truppe napoleoniche, che seminarono il terrore al loro passaggio nel maggio del 1800. Per esorcizzare questo evento, la popolazione della \"Combe Froide\", la zona della Valpelline e della Valle del Gran San Bernardo, ha elaborato nei secoli una coloratissima parodia delle divise militari dell'epoca, e il giorno del carnevale percorrono tutti i comuni delle due vallate in maniera estremamente chiassosa e festosa.\nAmministrazione.\nFa parte dell'Unit\u00e9 des Communes vald\u00f4taines Grand-Combin.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca a Fiolet, caratteristico sport tradizionale valdostano.\nBibliografia.\n\"Per una bibliografia sul Marronnage si veda la sezione dedicata\""}
{"id": "34833", "revid": "171091", "url": "https://it.wikipedia.org/wiki?curid=34833", "title": "Saint-Vincent (Italia)", "text": "Saint-Vincent (pronuncia : , \"S\u00e8n-Veuncein o Sein Vinsein\" in patois, \"Finze\" nella variante walser \"T\u00f6itschu\") \u00e8 un comune italiano di abitanti della Valle d'Aosta orientale. Data la sua centenaria vocazione turistica \u00e8 soprannominata \"la Riviera delle Alpi\".\nGeografia fisica.\nTerritorio.\nIl comune di Saint-Vincent si estende sul territorio circostante al capoluogo, situato a fondovalle, dalla sponda della Dora Baltea fino al Col de Joux, che lo collega con la Val d'Ayas, e al Monte Zerbion.\nClima.\nIl clima di Saint-Vincent \u00e8 molto simile al clima di Aosta anche se meno continentale con inverni pi\u00f9 miti e meno nevosi e estati calde ma pi\u00f9 ventilate con possibilit\u00e0 di temporali pomeridiani.\nStoria.\nDa Saint-Vincent, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nIn epoca fascista, il toponimo fu italianizzato in \"San Vincenzo della Fonte\" dal 1939 al 1945.\nMonumenti e luoghi d'interesse.\nLa localit\u00e0 possiede importanti resti romani, come il ponte sul torrente Cillian, lungo la via delle Gallie, e la grande chiesa romanica del XII secolo. \nDi epoca preromanica la cripta di Saint-Vincent.\nChiesa di San Vincenzo.\nLa chiesa parrocchiale, consacrata a San Vincenzo e di foggia romanica risale alXII secolo. Secondo l'autorevole parere di Alfredo d'Andrade, sarebbe stata una chiesa fortificata durante il medioevo e ne mostrerebbe ancora traccia.\nSaint-Vincent \u00e8 diventata famosa dalla seconda met\u00e0 del XIX secolo per la presenza della fonte termale scoperta da Jean-Baptiste Perret nel 1770. Lo stabilimento termale \"Fons Salutis\" \u00e8 stato collegato da una breve funicolare al centro abitato (piazza 28 aprile). Successivamente, si ricorda la creazione di un effimero e pionieristico impianto filoviario, che dal 1920 al 1925 collega la stazione ferroviaria di Ch\u00e2tillon-Saint-Vincent al centro termale di Saint-Vincent, passando per il centro abitato di Ch\u00e2tillon.\nNon lontano dal Casino de la Vall\u00e9e si si trova l'imponente edificio in stile Belle \u00e9poque del Grand Hotel Billia, centro di attrazione turistica soprattutto negli anni cinquanta e sessanta, grazie anche alla rinomanza delle Terme di Saint-Vincent, un tempo sede del Casin\u00f2, e tutt'oggi hotel di lusso.\nDella grande epoca turistica di Saint-Vincent sono testimoni anche la Villa Romolo e la Villa Quadro (fine XIX secolo).\nGrand Hotel Billia.\nIl Grand Hotel Billia \u00e8 uno storico albergo realizzato da Stefano Billia nel 1908.\nIl \"Palais Saint-Vincent\".\nIl \"Palais Saint-Vincent\" \u00e8 un palazzetto in cui hanno luogo concerti e proiezioni cinematografiche, di propriet\u00e0 del Comune di Saint-Vincent. Il palazzetto \u00e8 costituito da una grossa struttura geodetica. \u00c8 la struttura indoor pi\u00f9 grande della Valle d'Aosta, la seconda come struttura per concerti dopo l'Arena della Croix-Noire: offre 1.600 posti a sedere e 2.000 posti in piedi.\nOltre a numerosi concerti di artisti di fama, al Palais si sono tenute anche manifestazioni quali il Congresso internazionale di magia, che nel 2011 \u00e8 stato accompagnato da una competizione in diretta su Rai Uno.\n\u00c8 stato inaugurato nel 1999 alla presenza di Lucio Dalla.\nCultura.\nSaint-Vincent \u00e8 stata una cittadina molto amata da Tommaso Landolfi, assiduo frequentatore della casa da gioco, tanto che lo scrittore le dedic\u00f2 un articolo di viaggio per \"Il Mondo\", ora raccolto nel volume \"Se non la realt\u00e0\". Da questa prende anche il titolo il racconto \"Ottavio di Saint-Vincent\".\nBiblioteche.\nLa biblioteca comunale ha sede in via Aurora Vuillerminaz 7. Dal 5 agosto 2019 \u00e8 intitolata allo scrittore torinese Primo Levi.\nEconomia.\nServizi.\nDal 1946 \u00e8 entrato in funzione il Casino de la Vall\u00e9e.\nAmministrazione.\nFa parte dell'Unit\u00e9 des Communes vald\u00f4taines Mont-Cervin.\nDi seguito \u00e8 presentata una tabella relativa alle amministrazioni che si sono succedute in questo comune\nSport.\nCalcio.\nLa societ\u00e0 calcistica locale \u00e8 l'\"A.S.D. Saint-Vincent Ch\u00e2tillon Calcio\", militante nel campionato di Promozione i colori sociali sono l'azzurro e il granata. Gioca le sue partite allo stadio Perucca, che ha una capienza di 3500 posti.\nSport tradizionali.\nIn questo comune si gioca sia al palet che allo tsan, entrambi sport tradizionali valdostani."}
{"id": "34834", "revid": "171091", "url": "https://it.wikipedia.org/wiki?curid=34834", "title": "Sarre", "text": "Sarre (pron. ) \u00e8 un comune italiano sparso di abitanti della Valle d'Aosta. \u00c8 il comune pi\u00f9 popolato della regione dopo il capoluogo. La sede comunale \u00e8 ubicata presso la frazione di Tissoret.\nStoria.\nIl territorio di Sarre fu abitato probabilmente sin dall'Et\u00e0 del Bronzo, in ragione probabilmente dell'ottima esposizione al sole sul versante dell'adret, che permette la coltivazione della vite e di frutteti.\nTracce di insediamenti protostorici sono state rinvenute presso l'abitato di Ville-sur-Sarre, a 1205 metri di quota, e durante i lavori di ampliamento del cimitero comunale, situato nel capoluogo a Saint-Maurice, sempre in posizione dominante il fondovalle, al di sotto di un edificio di epoca medievale. Altri siti simili sorsero, nella seconda met\u00e0 dell'Et\u00e0 del Ferro, lungo la fascia ai piedi della montagna che fu poi attraversata dalla Via romana consolare delle Gallie. Da Sarre, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nLa conquista romana e la fondazione di Augusta Pr\u00e6toria Salassorum, l'odierna Aosta, sembrano coincidere con l'abbandono e il declino di questi insediamenti. A conferma del passaggio dell'importante via romana depone la scoperta, nel 1898, di una pietra miliare la cui iscrizione indica la distanza di Aosta da Lione (200 miglia) e di una colonna di travertino dedicata agli imperatori Costantino e Licinio.\nNel Medioevo, il territorio di Sarre era posto sotto la giurisdizione dei signori di Bard. Tra questi, Jacques de Bard, fondatore della casata dei Sarre, che verso il 1242 diede inizio ai lavori di costruzione del castello reale, divenuto nel 1869 residenza di caccia del re Vittorio Emanuele II, soprannominato \"Le Roi chasseur\" (in francese, \"Il re cacciatore\"), per via delle importanti battute di caccia nelle valli di Cogne, Valsavarenche e di Rh\u00eames, oggi territori del Parco Nazionale del Gran Paradiso.\nSino al 1783, alla ripartizione ecclesiastica del comune di Sarre in due parrocchie, Saint-Maurice e Saint-Eustache, corrisponde anche quella amministrativa in due comuni: il comune di Chesallet venne annesso a quello di Sarre il quale acquis\u00ec, fino al 1799, la denominazione di Sarre-Chesallet.\nNel 1849 il re Carlo Alberto, abdicando dopo la sconfitta di Novara a favore del figlio Vittorio Emanuele II, assunse il titolo di conte di Sarre dal nome del castello.\nDurante gli anni del fascismo, la circoscrizione comunale di Sarre fu soppressa e aggregata a quella di Aosta. La sua ricostituzione avvenne il 30 aprile 1946 con decreto del Presidente del Consiglio della Valle d'Aosta.\nSociet\u00e0.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano.\nCultura.\nBiblioteche.\nIn frazione Saint-Maurice 164 \u00e8 presente la biblioteca comunale.\nGeografia antropica.\nSuddivisioni amministrative.\nIl territorio di Sarre \u00e8 ufficialmente suddiviso in tre localit\u00e0 che a loro volte comprendono varie frazioni:\nInfrastrutture e trasporti.\nA Sarre \u00e8 presente una stazione ferroviaria sulla linea ferroviaria Aosta - Pr\u00e9-Saint-Didier; tale linea nacque con scopi industriali e vi viene svolto servizio passeggeri regolare ad opera di Trenitalia, nell'ambito del contratto di servizio stipulato con la Regione Valle d'Aosta.\nAmministrazione.\nFa parte dell'Unit\u00e9 des Communes vald\u00f4taines Grand-Paradis.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nArrampicata sportiva.\nPoco oltre il castello di Sarre, sopra un tunnel ferroviario, si trova il \"Tetto di Sarre\", una lavagna di roccia strapiombante a 45\u00b0 sulla quale Alberto Gnerro ha creato con prese scavate e salito in rotpunkt alcune delle vie pi\u00f9 difficili d'Italia, come \"L'avaro\" (8c+/9a) e il primo (o secondo, dopo \"Underground\" a Massone) 9a italiano, \"Ground Zero\".\nSport tradizionali.\nIn questo comune si gioca sia a fiolet che a rebatta, caratteristici sport tradizionali valdostani.\nCalcio.\nLa societ\u00e0 calcistica locale \u00e8 l'\"A.S.D. Real Sarre\", militante nel campionato di Prima categoria. I colori sociali sono il bianco e l'azzurro. Disputa le sue partite sul campo sportivo comunale di Agnesod che ha una capienza di 2000 posti."}
{"id": "34835", "revid": "2229009", "url": "https://it.wikipedia.org/wiki?curid=34835", "title": "Torgnon", "text": "Torgnon (\"Torgn\u00f2n\" in patois valdostano; \"Tornjunh\" nel dialetto walser t\u00f6itschu) \u00e8 un comune italiano sparso di 561 abitanti della Valtournenche, valle laterale della Valle d'Aosta.\nGeografia fisica.\nTerritorio.\nIl Comune di Torgnon \u00e8 compreso tra 800 e 3.320 metri di altitudine. Il comune \u00e8 composto da ventidue frazioni distribuite su un ampio e soleggiato terrazzo morenico. Il col Saint-Pantal\u00e9on collega Torgnon con Chambave.\nLa cima pi\u00f9 elevata del territorio comunale \u00e8 la Punta Tsan (3.320 metri s.l.m.)\nLe altre cime principali sono:\nStoria.\nIl paese \u00e8 ricco di testimonianze storiche. A Ch\u00e2tel e Chatrian sono stati individuati due insediamenti protostorici e sul Col Pierrey \u00e8 stato rinvenuto un villaggio salasso, a dimostrare che Torgnon era gi\u00e0 abitato prima della dominazione romana.\nIl Papa Alessandro III cita la parrocchia di Torgnon nella sua bolla del 20 aprile 1176 sita \u00ab in Valle tornina \u00bb. Sembra quindi che Torgnon (dal latino \"Tornacus\", corrotto in \"Tornio\") abbia dato il nome alla Valtournenche, denominata in seguito \u00ab Vallis Tornenchia \u00bb e quindi \u00ab Valtournanche \u00bb.\nDal Medioevo il Comune fece parte della Signoria di Cly, il cui dominio si estendeva al di l\u00e0 delle Alpi, fino a Sion (Svizzera) Durante il governo, particolarmente tirannico di Pierre de Cly, il feudo di cui faceva parte Torgnon fu conquistato dai Savoia che l'amministrarono per circa 200 anni per mezzo di un castellano.\nNel 1550 fu ceduto alla famiglia Moralis, poi ai Fabri, ai Roncas ed infine ai Bergera, che nel 1750 rinunciarono definitivamente ai diritti feudali sul Comune di Torgnon.\nDel periodo delle signorie restano i canali di irrigazione, tra i quali \"Le r\u00fb du pan perdu\", i rascard, il mulino di \u00c9tirol e le vestigia dell'ospizio di Chavacour. Quest'ultimo era situato sulla via che collegava il territorio di Torgnon col vicino Vallese, attraverso i colli Chavacour, For, Collomb e Th\u00e9odule. Queste vie servivano al commercio del bestiame e del Muscat de Chambave.\nIn epoca fascista, il toponimo fu italianizzato in \"Torgnone\", dal 1939 al 1946.\nMonumenti e luoghi d'interesse.\nPunti panoramici.\nCol Saint-Pantal\u00e9on (1645 metri s.l.m.) e Saint-\u00c9vence (1667 metri s.l.m.), collegate da un sentiero panoramico sullo spartiacque tra la bassa Valtournenche e la valle centrale. Si possono ammirare il maestoso Cervino e tutta la Valtournenche nonch\u00e9 gran parte della media valle centrale e le sue montagne.\nSociet\u00e0.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano parlato da gran parte della popolazione.\nCultura.\nBiblioteche.\nIn frazione Mongnod 4 ha sede la biblioteca comunale.\nTurismo.\nImportante e tipica \u00e8 la lavorazione del legno finalizzata alla realizzazione di vari oggetti, quali statuine e sabot.\nUna delle principali risorse economiche di Torgnon \u00e8 il turismo, soprattutto invernale, grazie al comprensorio sciistico presente nei pressi della localit\u00e0.\nImpianti sciistici.\nLa societ\u00e0 che gestisce gli impianti sciistici di Torgnon \u00e8 la Cervino S.p.A.. I chilometri di piste da discesa sono circa 23.\nAttualmente (stagione 2014-2015) gli impianti sciistici sono i seguenti:\nA cui si aggiungono uno Snow Park e un parco giochi sulla neve.\nGeografia antropica.\nFrazioni.\nDi seguito l'elenco delle frazioni con il loro nome ufficiale in francese. Tra parentesi sono indicate le versioni non ufficiali in patois torgnolein :\nBerzin (Berz\u00e9n), Champagnod (Tsampagneu), Champeille (Tsampeille), Chantorn\u00e9 (Tsantorn\u00e9), Chat\u00e9 (Chat\u00e9), Ch\u00e2telard (Tsatell\u00e0), Chatrian (Tsatrian), Cheille (Ch\u00e9ille), Ch\u00e9sod (Ts\u00e9seu), Cortod (Corteu), \u00c9tirol (\u00c9tiou), Gombaz (Gomba), Mazod (Mazeu), Mongnod (Mongneu - chef-lieu), Nozon, Pecou, Septumian (Setteumian), Triatel (Triat\u00e9), Tuson (Teuson), Valleil (Vall\u00e8i), Verney, Vesan Dessous (Vesan d\u00e9s\u00f2), Vesan Dessus (Vesan dameun), les Roncs (L\u00e9 Ron).\nIl toponimo della frazione Nozon ha la particolarit\u00e0 di essere sia un ambigramma naturale che un palindromo.\nAmministrazione.\nFa parte della Comunit\u00e0 Montana Monte Cervino.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca sia a palet che a tsan, tipici sport tradizionali valdostani."}
{"id": "34837", "revid": "580", "url": "https://it.wikipedia.org/wiki?curid=34837", "title": "Valpelline (comune)", "text": "Valpelline (fr. : - \"Valpeleunna\" in patois valdostano, localmente \"Vapeleunna\") \u00e8 un comune italiano di 603 abitanti della Valle d'Aosta.\nGeografia fisica.\nTerritorio.\nIl comune di Valpelline occupa la parte medio-alta della valle omonima, a nord di Aosta.\nClima.\nIn inverno le temperature sono particolarmente rigide. La Valpelline \u00e8 conosciuta localmente come \"Combe Froide\" (in francese) o \"Coumba fr\u00e9da\" (in patois), cio\u00e8 \"valle fredda\".\nStoria.\nLa Baronia di Quart, Valpelline e Oyace fu tra le pi\u00f9 importanti del Ducato di Savoia: essa era in mano ai potenti Signori \"De Porta Sancti Urs\", detti comunemente Signori di Porta Sant'Orso.\nValpelline \u00e8 stato sede cantonale all'interno dell\"arrondissement d'Aoste\", dal 1802 al 1814.\nIn epoca fascista, il toponimo fu cambiato in \"Valpellina\" (gi\u00e0 in uso in alcune cartine di inizio secolo), dal 1939 al 1946.\nMonumenti e luoghi d'interesse.\nA nord della chiesa parrocchiale si trovano la casaforte La Tour de Valpelline, di origine medievale ma oggi di aspetto settecentesco, e la Tornalla, un edificio caratterizzato da una torre circolare contenente una scala a chiocciola, di recente interessata da un restauro \"sciagurato\" secondo Andr\u00e9 Zanotto.\nVicino alle scuole \u00e8 presente \"La prebenda\", abitazione del prebendario risalente al 1744.\nPoco distante dal paese si notano i resti della fonderia di Valpelline, che lavorava tra settecento e ottocento il minerale proveniente dalla miniera di rame della vallata, di propriet\u00e0 dei Perrone di San Martino, cos\u00ec come poi fece la fonderia nei pressi del Castello di Quart. Archeologia industriale ridotta a rudere, la fonderia non \u00e8 ancora stata recuperata.\nPasseggiando lungo il ru Pompillard, canale irriguo risalente al 1409 e non ancora valorizzato turisticamente, si possono ancora incontrare tratti scalpellati nella roccia risalenti all'epoca medievale.\nIl lago di Arpisson, ai piedi della Becca di Viou, si trova nel Vallone di Foillou.\nSociet\u00e0.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano.\nCultura.\nBiblioteche.\nIn Frazione Capoluogo 6A \u00e8 presente la biblioteca comunale.\nEventi.\nCarnevale della \"Combe Froide\".\nA carnevale, di grande interesse la sfilata delle \"Landzette\", le maschere tradizionali della \"Combe Froide\". Tali maschere sono ispirate alla divisa delle truppe napoleoniche, che seminarono il terrore al loro passaggio nel maggio del 1800. Per esorcizzare questo evento, la popolazione della \"Combe Froide\", la zona della Valpelline e della Valle del Gran San Bernardo, ha elaborato nei secoli una coloratissima parodia delle divise militari dell'epoca, e il giorno del carnevale percorrono tutti i comuni delle due vallate in maniera estremamente chiassosa e festosa.\nEconomia.\nCome in molti comuni valdostani anche nel comune di Valpelline si produce energia idroelettrica. La centrale idroelettrica di Valpelline, in gestione alla CVA, sfrutta le acque del torrente Buthier e dei suoi affluenti.\nNelle ex miniere di rame, in frazione Frissoni\u00e8re, si trova un Centro Visitatori Fontina con il magazzino di stagionatura.\nAmministrazione.\nFa parte dell'Unit\u00e9 des Communes vald\u00f4taines Grand-Combin.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca sia a fiolet che a rebatta, caratteristici sport tradizionali valdostani.\nAlcune escursioni someggiate, con tappa a Valpelline, sono organizzate lungo la valle."}
{"id": "34839", "revid": "171091", "url": "https://it.wikipedia.org/wiki?curid=34839", "title": "Valtournenche (comune)", "text": "Valtournenche (pronuncia fr. ) \u00e8 un comune italiano sparso di abitanti della Valle d'Aosta nordorientale.\nOrigine del toponimo.\nValtournenche trae il suo nome dalla valle di cui fa parte. \"V\u00f3torn\u00e8ntse\" \u00e8 il toponimo in patois valdostano, mentre la forma italianizzata \"Valtornenza\" fu usata durante il fascismo. La grafia omofona \"Valtournanche\" \u00e8 stata usata dal 1946 al 1976.\nGeografia fisica.\nTerritorio.\nValtournenche occupa la parte alta della valle omonima e confina a sud con i comuni di Antey-Saint-Andr\u00e9 e Chamois, a ovest con Bionaz, a nord con Zermatt (Svizzera) e a est con Ayas.\nIl capoluogo P\u00e2quier si trova in una conca nella parte alta della vallata. L'abitato \u00e8 distribuito su un pendio ripido ed ha un notevole dislivello altimetrico, che aumenta ancora di pi\u00f9 se si contano le frazioni staccate dal paese; si va dai metri s.l.m. di Moulin ai di Loz e ai circa di Les Perr\u00e8res. Il villaggio di Breuil-Cervinia \u00e8 posto ai piedi del monte Cervino () ad un'altitudine compresa tra i e i metri. Il dislivello totale \u00e8 di 870 metri. Si raggiunge la massima elevazione con la vetta del Cervino.\nNel territorio comunale, a metri di altezza, \u00e8 ubicata la stazione meteorologica di Plateau Rosa, che risulta essere quella alla quota pi\u00f9 elevata dell'intero territorio nazionale italiano.\nClima.\nIl clima di Valtournenche \u00e8 di tipo alpino. Gli inverni sono caratterizzati da temperature che quasi sempre non superano ; le nevicate sono frequenti. In estate le precipitazioni non sono n\u00e9 troppo abbondanti n\u00e9 troppo scarse; la temperatura si aggira sui .\nStoria.\nLe prime tracce di insediamenti umani risalgono alla preistoria. Nel medioevo Valtournenche acquist\u00f2 importanza per i commerci che si svolgevano attraverso il colle del Teodulo. Fino alla fine del XIV secolo appartenne alla famiglia nobile dei Challant-Cly. Dopo la ribellione dell'ultimo signore di Cly pass\u00f2 sotto la diretta sovranit\u00e0 del conte di Savoia che lo fece amministrare dai suoi castellani fino al 1550. Da qui in poi fu dato in feudo a diversi personaggi.\nIl paese ebbe particolare importanza nel XIX secolo per via della crescente passione per l'alpinismo e per la presenza alla testata della valle del monte Cervino, che attir\u00f2 molta attenzione degli alpinisti, anche stranieri, per la sua forma particolare e per la difficolt\u00e0 dell'ascesa. La vetta venne conquistata il 14 luglio 1865 da Edward Whymper e dai suoi sei compagni di scalata; tre giorni pi\u00f9 tardi fu il turno della spedizione di Jean-Antoine Carrel, originario di Valtournenche. Per ricordare la storia del paese e celebrare le guide del Cervino, a met\u00e0 Ottocento nacque la Societ\u00e0 Guide del Cervino, presso la cui sede \u00e8 stato inaugurato ad agosto 2012 il \"Museo delle Guide del Cervino\".\nMonumenti e luoghi d'interesse.\nSu di un'altura al Breuil, si trovano i ruderi del castello di Planet.\nSociet\u00e0.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano. Un'iniziativa del comune ha promosso a partire da febbraio 2016 la segnaletica stradale quadrilingue, con il patois al primo posto, davanti all'italiano e al francese ufficiali, e all'inglese per favorire la comprensione dei turisti anglofoni.\nCultura.\nBiblioteche.\nLa nuova sede della Biblioteca Comunale di Valtournenche \u00e8 situata in frazione Cr\u00e9taz, nella costruzione denominata Villa Marazzi che \u00e8 stata, per molti anni, l'asilo infantile di molte generazioni di bambini del posto.\nEventi.\nOgni anno a Breuil-Cervinia si svolge il festival cinematografico \"Cervino Cinemountain\".\nGeografia antropica.\nFrazioni.\nIl comune \u00e8 composto da una lunga serie di frazioni: la frazione capoluogo \u00e8 \"P\u00e2quier\" (pron. alla francese, \"Paki\u00e9\").\nLa frazione Breuil-Cervinia \u00e8 diventata nel corso degli ultimi decenni una realt\u00e0 turistica invernale di primissimo piano, al pari di Bormio, Cortina d'Ampezzo (1.225 m), Bardonecchia e Courmayeur (1.250 m).\nLa localit\u00e0 Cheneil, luogo di particolare bellezza naturalistica, \u00e8 una delle poche frazioni valdostane non raggiungibili in auto.\nEconomia.\nTurismo.\nLa principale risorsa economica di Valtournenche \u00e8 il turismo, soprattutto quello invernale. Importante \u00e8 anche la produzione di formaggio e prodotti tipici locali, oltre alla lavorazione di vari oggetti in legno, quali statuine e sabot.\nEnergia.\nCome in molti comuni valdostani, anche nel comune di Valtournenche ha un ruolo importante la produzione di energia idroelettrica, attraverso due impianti gestiti dalla CVA:\nArtigianato.\nUna delle attivit\u00e0 tradizionali del comune di Valtournenche \u00e8 la produzione di pietra ollare allo scopo di realizzare svariati oggetti, quali statuette, soprammobili, ecc.\nSport.\nSci.\nIl territorio rientra nel Matterhorn Ski Paradise e a Valtournenche lo sport pi\u00f9 praticato \u00e8 lo sci, grazie agli impianti di risalita, in funzione nella stagione invernale, che permettono anche il collegamento con Cervinia.\nLa prima ovovia, che raggiungeva la localit\u00e0 \"Salette\" (2240 m s.l.m.), fu costruita nel 1974 ed era gestita dalla \"Cime Bianche S.p.A\". Un anno pi\u00f9 tardi vennero costruiti skilift che raggiungevano il \"Colle inferiore delle Cime Bianche\". Nel 1982, con la costruzione dello skilift \"Gran Sometta\", che raggiungeva il Colle superiore delle Cime Bianche, fu reso possibile il collegamento con gli impianti di Breuil-Cervinia. Negli anni '90, a causa del calo di presenze e della diminuzione delle nevicate, la \"Cime Bianche\" divenne una societ\u00e0 pubblica e cos\u00ec pot\u00e9 ammodernarsi: nel 1997 la vecchia cabinovia fu sostituita da una moderna ovovia a 12 posti, la cui stazione a monte venne costruita pi\u00f9 a nord-ovest, dove nasce l'odierna \"Salette\". Nel 2006 tutti gli skilift (ad eccezione del \"Gran Sometta\") vennero sostituiti da moderne seggiovie, anche se fu dismessa la seggiovia biposto \"Roisetta\". Nel 2008 fu potenziato l'impianto di innevamento artificiale, espandendosi fino alla parte finale della \"Reine Blanche\". Tra il 2011 e il 2012 la \"Cime Bianche\" si \u00e8 fusa con la \"Cervino S.p.A.\".\nMountain bike.\nDalla \"Salette\" partono alcuni itinerari per mountain bike.\nCiclismo.\nBreuil-Cervinia \u00e8 stato per 4 volte (nel 1960, 1997, 2012 e 2015) sede di una tappa d'arrivo del Giro d'Italia. Il 26 maggio 2018 \u00e8 stato designato per la quinta volta.\nBob.\nA Breuil-Cervinia era situata la pista di bob \"Lac Bleu\" (attualmente dismessa), che fu sede dei campionati mondiali per tre volte: nel 1971, nel 1975 e nel 1985; ospit\u00f2 inoltre i campionati europei in quattro occasioni: nel 1969, nel 1973, nel 1987 e nel 1991.\nSport tradizionali.\nA Valtournenche ha sede una sezione di tsan, noto sport popolare valdostano (tra i vari successi \u00e8 da sottolineare la vittoria nel 1979 del campionato regionale di serie A).\nOltre allo tsan, in questo comune si gioca anche a palet.\nAmministrazione.\nValtournenche fa parte dell'Unit\u00e9 des Communes vald\u00f4taines Mont-Cervin.\nDi seguito \u00e8 presentata una tabella relativa alle amministrazioni che si sono succedute in questo comune.\nBibliografia.\nMario Polia, \"V\u00f3torn\u00e9ntse - Profilo di una cultura alpina\", ed. Musumeci, Quart, 2007, ISBN 978-88-7032-800-4(800)."}
{"id": "34840", "revid": "171091", "url": "https://it.wikipedia.org/wiki?curid=34840", "title": "Verrayes", "text": "Verrayes (pronuncia ) \u00e8 un comune italiano di abitanti della Valle d'Aosta.\nToponimia.\nIl toponimo di Verrayes deriverebbe da \"vers - ayes\", cio\u00e8 \u00ab verso le acque \u00bb in francese antico.\nStoria.\nNel territorio \u00e8 accertata la presenza di insediamenti preistorici.\nIl toponimo Di\u00e9moz, che deriva da \"ad Decimum ab Augusta lapidem\" (= decima pietra miliare da Aosta) lungo la Via delle Gallie, rievoca la presenza di una mansio di epoca romana in loco, dove \u00e8 stato rinvenuto anche un sarcofago romano trasformato in seguito in bacino di fontana.\nIn epoca fascista, il comune fu accorpato a quello di Ciambave.\nSociet\u00e0.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano.\nEconomia.\nIn passato sul territorio comunale erano attive due miniere di rame, in localit\u00e0 Vencor\u00e8re. Importante era anche l'attivit\u00e0 estrattiva del marmo, come nella cava tra Ollian e Marseiller, oggi dismessa.\nAmministrazione.\nVerrayes fa parte dell'Unit\u00e9 des Communes vald\u00f4taines Mont-Cervin.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLo tsan e il palet, caratteristici sport tradizionali valdostani, sono molto popolari."}
{"id": "34841", "revid": "123322735", "url": "https://it.wikipedia.org/wiki?curid=34841", "title": "Verr\u00e8s", "text": "Verr\u00e8s (pron. fr. : - \"V\u00e9r\u00e8s\" in patois valdostano standard, \"V\u00e9r\u00e8ts\" localmente, \"Ver\u00e9z\" in walser) \u00e8 un comune italiano di abitanti della Valle d'Aosta sudorientale.\nGeografia fisica.\nTerritorio.\nIl territorio comunale di Verr\u00e8s si estende nella bassa valle centrale della Dora Baltea, tra il corso di quest'ultima, il Mont Saint-Gilles a nord-est, e Mont Carogne a sud-ovest, in corrispondenza dell'imbocco della Val d'Ayas. \u00c8 attraversato dal torrente Evan\u00e7on.\nDista circa 30\u00a0chilometri a sud-est da Aosta.\nOrigini del nome.\nIl toponimo Verr\u00e8s deriva dal latino \"Vitricium\".\nUn uso scorretto, diffuso presso i non-valdostani (influenzati in particolare dalla grafia e dalla pronuncia del toponimo diffuso in epoca fascista \"Castel Verres\"), \u00e8 la pronuncia \"V\u00e8rres\"; un altro caso, allorch\u00e9 in francese viene trascurato l'accento grave sulla seconda \"e\", d\u00e0 luogo a \"verr\".\nLa sola pronuncia corretta di questo toponimo \u00e8 \"Verr\u00e8s\", proprio come anche un italofono lo leggerebbe, con l'accento sulla seconda \"e\", ma con una sola \"r\" pronunciata, secondo le regole di fonetica della lingua francese e del patois valdostano.\nStoria.\nDa Verr\u00e8s, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia. Nel XIII secolo, il suo territorio divenne un feudo dei signori De Verrecio, per essere ceduto in seguito a Ibleto di Challant alla met\u00e0 del secolo successivo. Fu Ibleto a ordinare la costruzione del castello di Verr\u00e8s.\nIn questo maniero-residenza, ogni anno ricorre la celebrazione del carnevale storico (vedi oltre), che ricorda le vicende di Caterina di Challant e di Pierre Sarriod d'Introd. A partire dall'XI secolo, la storia di Verr\u00e8s si leg\u00f2 indissolubilmente a quella della prevostura di Saint-Gilles, il cui complesso ancora oggi sovrasta il paese.\nVerr\u00e8s \u00e8 stato sede cantonale all'interno dell\"arrondissement d'Aoste\", dal 1802 al 1814.\nNel periodo fascista, precisamente dal 1939 al 1946, il comune venne denominato \"Castel Verres\" (senza accento) e incluse il comune di Arnad. Con l'assegnazione dei codici catastali - attribuiti ai comuni italiani disposti in ordine alfabetico - Castel Verres risultava sotto la C e ci\u00f2 spiega il suo codice C282. Se all'epoca dell'assegnazione si fosse chiamato \"Verr\u00e8s\", avrebbe ricevuto un codice tra gli ultimi, quindi un codice con inizio L7(XX). I due comuni furono ristabiliti con i confini e i toponimi originali nel 1946.\nMonumenti e luoghi d'interesse.\nIl Castello di Verr\u00e8s \u00e8 un castello medievale che domina da un promontorio il paese.\nNella parte alta del borgo, si trova invece il complesso della Prevostura di Saint-Gilles, realizzato tra il XI e il XIII secolo, che ospita nella cappella sepolcrale di Ibleto di Challant una trifora in pietra, capolavoro del gotico valdostano.\nSempre nel borgo, la \"Maison Roux\", centro di incontro sociale, culturale e ricreativo.\nIn localit\u00e0 Torille, ricorda Jean-Baptiste de Tillier, si trovava la casaforte Turrilia, mentre in un luogo non ben precisato si trovava la Maison Ayra.\nL'antica cascina detta \"la Murasse\", che risale al 1512, ricorda architettonicamente la Colombi\u00e8re del castello di Issogne: \u00e8 caratterizzata da una stalla a volta ribassata e da una vera e propria torre colombaia; il complesso \u00e8 circondato da mura merlate. Utilizzata dagli Challant come scuderia, la Murasse ospitano oggi la biblioteca comunale e la sede amministrativa dell'Unit\u00e9 des Communes vald\u00f4taines \u00c9van\u00e7on. In precedenza, la comunit\u00e0 montana aveva sede nell'edificio detto \"Maison la Tour\" che presenta una torre scaliera in Piazza Ren\u00e9 de Challant.\nRisalendo la collina su cui si snoda la strada regionale 45 della Valle d'Ayas, si possono percorrere i sentieri dell'Arboretum La Borna di laou (in patois, \"Tana del lupo\"); l'arboretum ospita diverse specie esotiche, tra cui il pino marittimo, il leccio e il cedro dell'Atlante, segnalate da cartellini.\nNei pressi del bivio per Issogne, si riconoscono ancora i resti della \"Grangia nuova\" (fr., \"Grange neuve\"), una cascina probabilmente cinquecentesca e appartenente agli Challant.\nIl cotonificio \"Brambilla\".\nSituato nell'attuale via Fr\u00e8re Gilles, Il cotonificio Brambilla, il cui edificio imponente risalta al centro del capoluogo, \u00e8 stato realizzato dall'architetto Cav. Enrico Brambilla.\nIn questa struttura si svolgeva una delle lavorazioni dei filati pi\u00f9 pregiati della nazione, faceva parte di un grande gruppo, la societ\u00e0 Brambilla: a Milano risiedeva la carpenteria delle lavorazioni in ferro e muratura, la fabbrica dei gas medicali e delle apparecchiature d'anestesia, in Verr\u00e8s il cotonificio, la Societ\u00e0 anonima \"Castel Verr\u00e8s\" per la produzione di energia elettrica, la chimica, mentre a Saint-Marcel si trovavano le miniere. Verso gli anni 1930 nasceva la chimica, un reparto specializzato nella produzione di concimi speciali, una particolare attenzione tecnologica di questo reparto va al processo di elettrolisi, realizzato con dei convertitori rotanti ed una griglia di platino molto costosa oltre alla corrente della centrale idroelettrica: una volta prodotto l'idrogeno veniva trasportato nel primo idrogenodotto sviluppato in Italia alla sezione chimica in cui si producevano concimi speciali, la pirite per la produzione dei concimi veniva estratta dalla miniera di Champdepraz.\nQuesto gruppo ha sorpassato in alcuni anni la Montecatini, ma negli anni 70 a causa di crisi industriali il gruppo chiuse tutte le sue attivit\u00e0 che diedero lavoro nel suo insieme a pi\u00f9 di 4000 persone.\nOggi l'edificio della ex Brambilla \u00e8 stato riconvertito per met\u00e0 in una filiale del Politecnico di Torino e per met\u00e0 nell'istituto tecnico ISITP.\nVia Francigena.\nVerr\u00e8s costituisce un'importante tappa del tratto valdostano della Via Francigena nel percorso proveniente da Ch\u00e2tillon e diretto successivamente verso Arnad, Bard e Pont-Saint-Martin.\nSociet\u00e0.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano. Inoltre, in virt\u00f9 della vicinanza geografica e dei rapporti storici con il Canavese, la popolazione locale parla anche il piemontese.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 334 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nBiblioteche.\nIn Via Murasse 1 ha sede la biblioteca comunale.\nUniversit\u00e0.\nA Verr\u00e8s \u00e8 presente una sede distaccata del Politecnico di Torino.\nQui \u00e8 possibile frequentare il primo anno di ogni facolt\u00e0 di Ingegneria, avendo poi la possibilit\u00e0 di proseguire la carriera sempre a Verr\u00e8s con il secondo e il terzo anno del corso di laurea di Ingegneria Informatica. In alternativa, ci si pu\u00f2 in seguito iscrivere a Torino al secondo anno di qualunque corso di Ingegneria del Politecnico, al quale si avr\u00e0 accesso facendo apposita domanda e conservando l'intera carriera acquisita a Verr\u00e8s.\nIl Politecnico di Torino ha adottato a Verr\u00e8s un nuovo modello formativo, che introduce un uso massiccio delle nuove tecnologie per l'erogazione delle lezioni, fruibili anche da remoto, accompagnate da tutoraggi, attivit\u00e0 di laboratorio ed esercitazioni nella sede. Questo nuovo modello di alta formazione si chiama Struttura Decentrata di Supporto agli Studenti (SDSS).\nAl termine di ogni insegnamento gli studenti possono sostenere il relativo esame presso il Polo Tecnologico di Verr\u00e8s.\nEconomia.\nCome in molti comuni valdostani anche nel comune di Verr\u00e8s si produce energia idroelettrica. La centrale omonima, in gestione alla CVA, risale al 1911.\nVerr\u00e8s condivide con altri comuni valdostani la lavorazione del legno finalizzata alla realizzazione di vari oggetti, tra i quali gli zoccoli denominati sabot.\nAmministrazione.\nIl comune di Verr\u00e8s fa parte dell'Unit\u00e9 des Communes vald\u00f4taines \u00c9van\u00e7on e ne ospita la sede amministrativa.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca a palet, caratteristico sport tradizionale valdostano.\nPresso lo stadio \"Gianni Bezzan\" si svolgono parte delle attivit\u00e0 del \"Pont Donnaz H\u00f4ne Arnad \u00c9van\u00e7on\" (siglato P.D.H.A.E.), societ\u00e0 di calcio sovracomunale nata nel 2013 dalla progressiva fusione di tre club preesistenti basati nei comuni limitrofi, che vanta quale maggior successo il raggiungimento della Serie D.\nInfrastrutture e trasporti.\nA Verr\u00e8s si trova l'ingresso per l'autostrada e la stazione ferroviaria.\nCuriosit\u00e0.\nVerr\u00e8s \u00e8 stato utilizzato come set per il film \"\"."}
{"id": "34842", "revid": "171091", "url": "https://it.wikipedia.org/wiki?curid=34842", "title": "Villeneuve (Italia)", "text": "Villeneuve (\"Veullanoua\" in patois valdostano) \u00e8 un comune italiano di abitanti della Valle d'Aosta.\nGeografia fisica.\nClima.\nGli inverni sono generalmente freddi e le precipitazioni perlopi\u00f9 nevose. Alcuni giorni possono essere mitigati dal F\u00f6hn. Le stati sono generalmente calde e a tratti anche afose, le precipitazioni sono di tipo temporalesco.\nStoria.\nPreistoria ed epoca romana.\nIl territorio comunale \u00e8 gi\u00e0 occupato in epoca preistorica: nel 1917, nella piana di Champ Rotard laddove oggi sorge una centrale idroelettrica, sono scoperte venticinque tombe eneolitiche, mentre sul promontorio di Ch\u00e2tel-Argent \u00e8 ritrovata una stele antropomorfa. Successivamente, in epoca salassa e poi romana lo sperone roccioso, in posizione strategica, \u00e8 occupato da una fortificazione a guardia della valle. Di epoca romana sono anche alcune cave di marmo bardiglio oggi dismesse e il tratto di via delle Gallie in localit\u00e0 Champrotard, valorizzato nel 2014 con progetto Interreg. Negli anni 1980, le indagini archeologiche a Ch\u00e2tel-Argent vi individuano anche un complesso liturgico paleocristiano.\nDa Villeneuve, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nMedioevo.\nSecondo alcuni studiosi, il nome di Ch\u00e2tel-Argent deriva dalla zecca (\"argent\" in francese significa \"denaro\") che vi avrebbe avuto sede. Indagini pi\u00f9 recenti confermano che il toponimo \"Castrum Argenteum\" sia gi\u00e0 in uso intorno al 1175.\nIl castello di Ch\u00e2tel-Argent \u00e8 costruito intorno al 1275, ad opera dell'architetto James of Saint Georges, per volere di Casa Savoia. Vi sono successivamente infeudati i signori di Bard, gli Challant, i Roncas, e altri.\nStoria moderna e contemporanea.\nNell'Ottocento, la fonderia sita in localit\u00e0 Martinet lavora il minerale proveniente dalle miniere di Cogne ed ha il suo massimo sviluppo sotto la guida dei mastri ferrai Gervasone, che vi fanno lavorare cento dipendenti Qui fu fusa la fontana di ferro posta in piazza \u00c9mile Chanoux a Cogne nel 1809, per volere di C\u00e9sar-Emmanuel Grappein..\nVilleneuve \u00e8 stato sede cantonale all'interno dell\"arrondissement d'Aoste\", dal 1802 al 1814.\nDurante il fascismo, dal 1926 al 1946, il comune cambia il nome in \"Villanova Baltea\" per libera iniziativa del suo podest\u00e0 Francesco Ottoz, gi\u00e0 presidente della Lega Esercenti e poi della Federazione Fascista dei Commercianti, che ne fa anche ampliare il territorio comprendendo quello dell'antico mandamento del Ch\u00e2tel-Argent. Il comune di Villanova Baltea comprendeva anche il territorio degli attuali comuni di Saint-Pierre, Saint-Nicolas, Introd ed Aymavilles.\nSimboli.\nLo stemma del Comune di Villeneuve \u00e8 stato concesso con decreto del presidente della Giunta regionale n. 641 del 21 dicembre 2000.\nLa croce d'argento in campo rosso riproduce lo stemma sabaudo per ricordare la concessione della Carta delle Franchigie agli abitanti di Villeneuve il 1\u00ba febbraio 1273 da parte del conte Filippo I di Savoia. I due barbi d'oro su fondo azzurro sono ripresi dallo stemma dei signori di Bard che furono tra i primi feudatari del paese. Nel secondo quarto \u00e8 rappresentato il castello di Ch\u00e2tel-Argent che domina il borgo.\nGeografia fisica.\nIl comune di Villeneuve si trova lungo la Dora Baltea, a 640 metri di altitudine, tra Saint-Pierre e Arvier, all'imbocco della Valsavarenche e della Val di Rh\u00eames.\nGrazie alla sua posizione geografica, il paese \u00e8 una base di partenza ideale per le escursioni nel Parco Nazionale del Gran Paradiso, al quale appartengono i territori a sud, comprendenti la Valsavarenche e la Val di Rh\u00eames. In queste vallate sono presenti delle piste di sci di fondo, nonch\u00e9 itinerari alpinisitici lungo l'alta via n. 2.\nMonumenti e luoghi d'interesse.\nSiti archeologici.\nPercorsi.\nDal villaggio di P\u00e9ranche \u00e8 possibile percorrere un sentiero attraverso le vigne che conduce ali resti del Ch\u00e2tel-Argent, la cappella di Santa Colomba in stato di degrado e successivamente la gi\u00e0 citata antica chiesa di Santa Maria.\nSociet\u00e0.\nLingue e dialetti.\nCome nel resto della regione, anche in questo comune \u00e8 diffuso il \"patois\" valdostano.\nEconomia.\nCome in molti comuni valdostani anche nel comune di Villeneuve si produce energia idroelettrica. In localit\u00e0 Champagne la centrale idroelettrica di Champagne 1 e la centrale idroelettrica di Champagne 2 sono in gestione alla CVA e sfruttano rispettivamente le acque del torrente Dora di Rh\u00eames e le acque del fiume Dora Baltea, mentre la centrale idroelettrica di Chavonne, sempre in gestione a CVA, sfrutta le acque dei torrenti Grand Eyvia, Nomenon e Savara.\nInfrastrutture e trasporti.\nIl paese disponeva di una propria stazione ferroviaria vicino al centro della cittadina, posta lungo la ferrovia Aosta-Pr\u00e9-Saint-Didier; tale linea nacque con scopi industriali e vi veniva svolto servizio passeggeri regolare ad opera di Trenitalia, nell'ambito del contratto di servizio stipulato con la Regione Valle d'Aosta. Attualmente il servizio non \u00e8 pi\u00f9 attivo.\nAmministrazione.\nFa parte dell'Unit\u00e9 des Communes vald\u00f4taines Grand-Paradis, della quale \u00e8 la sede amministrativa.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIn questo comune si gioca a palet, caratteristico sport tradizionale valdostano.\nBibliografia.\n\"Per una bibliografia su Ch\u00e2tel-Argent si veda la sezione dedicata\""}
{"id": "34843", "revid": "536103", "url": "https://it.wikipedia.org/wiki?curid=34843", "title": "Active Server Pages", "text": "In informatica, le Active Server Pages (\"Pagine Server Attive\", in genere abbreviato in ASP) sono pagine web contenenti, oltre al puro codice HTML, degli script che verranno eseguiti dal server (elaborazione lato server) per generare il codice HTML \"runtime\" da inviare al browser dell'utente (proprio per questo vengono in genere definite pagine web dinamiche). In questo modo \u00e8 possibile mostrare contenuti dinamici (ad esempio estratti da database che risiedono sul server web) e modificarne l'aspetto secondo le regole programmate negli script, il tutto senza dover inviare il codice del programma all'utente finale (al quale va inviato solo il risultato), con notevole risparmio di tempi e banda. La tecnologia ASP comprende alcuni linguaggi di scripting per la programmazione Web all'interno del cosiddetto paradigma del Web dinamico.\nDescrizione.\nI linguaggi utilizzati sono VBScript e JScript per l'ambiente ASP e VB.NET, C# e J# per l'ambiente ASP.NET (anche se il pi\u00f9 utilizzato \u00e8 proprio VB.NET). Grazie a questi linguaggi il sistema dinamico pu\u00f2 comunicare lato server con tutti gli oggetti presenti sul sistema, infatti le possibilit\u00e0 offerte dal sistema sono fortemente orientate verso l'interfaccia con un corrispondente database, rendendo cos\u00ec possibile lo sviluppo di siti dinamici basati sulle informazioni contenute nel database.\n\u00c8 possibile interfacciare le pagine ASP con qualsiasi tipo di database che abbia un driver OLE-db o ODBC, come ad esempio Access, SQL Server, MySQL, Oracle, Firebird, Sybase e tanti altri.\nFunziona ufficialmente solo sul web server Microsoft Internet Information Services (IIS). Nonostante questo, per quanti utilizzano piattaforme GNU/Linux \u00e8 disponibile un emulatore che consente di eseguire i codici ASP senza dover riscrivere l'intero progetto ma soltanto una piccola porzione di esso. Nel diffuso web server Apache, ad esempio, \u00e8 possibile utilizzare pagine dalla sintassi simile ad ASP installando e configurando il modulo Apache: ASP funzionante sulla base di Perl. In alternativa esiste inoltre un modulo generalmente noto come ChiliASP (su cui si basa il modulo SJSASP, Sun Java System Active Server Pages, disponibile sul sito di SUN).\nUna caratteristica molto apprezzata dagli utilizzatori dell'interprete ASP \u00e8 la semplice e comprensibile sintassi di programmazione che rende la curva di apprendimento di tale linguaggio poco ripida. \nPrincipali concorrenti di ASP sono il PHP, che funziona in modo molto simile, ma con una sintassi del tutto diversa dal VBScript, e l'unione di Perl/Python e CGI, che \u00e8 un meccanismo meno integrato nella sola pagina web e quindi pi\u00f9 macchinoso da gestire, che tuttavia permette al programmatore pi\u00f9 flessibilit\u00e0.\nASP \u00e8 stato ufficialmente abbandonato, seppure continua ancora ad essere supportato e pu\u00f2 funzionare sulle ultime versioni di IIS, in favore di ASP.NET, ormai giunto alla versione 4.x. Quest'ultimo consente di creare applicazioni web sfruttando un'infrastruttura molto pi\u00f9 avanzata, qual \u00e8 quella offerta dal .NET Framework.\nUn esempio di programmazione in ASP: VB.NET.\nTale esempio genera una pagina HTML e visualizza la variabile stringa strSaluto dopo averla impostata\n&lt;html&gt;\n&lt;head&gt;\n&lt;title&gt;Esempio codice ASP&lt;/title&gt;\n&lt;/head&gt;\n&lt;body&gt;\n&lt;%\n Dim strSaluto As String ' Dichiarazione di variabile stringa\n strSaluto = \"Ciao mondo!\" ' Inizializzazione\n Response.Write(strSaluto) ' Visualizza il valore\n&lt;/body&gt;\n&lt;/html&gt;\nUn esempio di programmazione in ASP: C#.\nAnche questo esempio genera una pagina HTML e visualizza la variabile stringa strSaluto dopo averla impostata\n&lt;html&gt;\n&lt;head&gt;\n&lt;title&gt;Esempio codice ASP&lt;/title&gt;\n&lt;/head&gt;\n&lt;body&gt;\n&lt;%\n String strSaluto; // Dichiarazione di variabile\n strSaluto = \"Ciao mondo!\"; // Inizializzazione\n Response.Write(strSaluto); // Visualizza il valore\n&lt;/body&gt;\n&lt;/html&gt;"}
{"id": "34844", "revid": "834", "url": "https://it.wikipedia.org/wiki?curid=34844", "title": "Pierre De Coubertin", "text": ""}
{"id": "34846", "revid": "212348", "url": "https://it.wikipedia.org/wiki?curid=34846", "title": "Asp", "text": ""}
{"id": "34847", "revid": "2068842", "url": "https://it.wikipedia.org/wiki?curid=34847", "title": "Pagina web dinamica", "text": "Una pagina web dinamica \u00e8 una pagina web il cui contenuto, in tutto o in parte, \u00e8 generato sul momento dal server, potendo dunque essere diversa ogni volta che viene richiamata consentendo un'interattivit\u00e0 con l'utente, secondo il paradigma di programmazione web noto come web dinamico.\nIn sostanza si ricorre a dei linguaggi di programmazione (i \"linguaggi di scripting\") che si occupano della creazione della pagina nel momento in cui questa viene visitata dal client, anche interagendo con i visitatori, e possono variare l'output HTML successivo dopo calcoli eseguiti con apposite \"strutture\" messe a disposizione dal linguaggio di scripting utilizzato.\nL'utilizzo di pagine dinamiche \u00e8 diventato molto velocemente una esigenza pressante nel mondo del World Wide Web: se i primi siti web creati erano, sostanzialmente, la versione elettronica di pubblicazioni scientifiche (e quindi il loro contenuto non variava nel tempo cio\u00e8 era statico), quasi subito si \u00e8 venuta a creare l'esigenza di collegare le proprie pagine ad archivi di dati in continua variazione o aggiornamento.\nL'avvento dei linguaggi di programmazione dinamica ha dato l'impulso per uno sviluppo veloce ed economico di una moltitudine di servizi evoluti su Internet, spesso etichettati con il termine web 2.0.\nDescrizione.\nUna pagina Web dinamica lato server \u00e8 una pagina Web la cui costruzione \u00e8 controllata da un server delle applicazioni che elabora script lato server. Nello scripting lato server , i parametri determinano il modo in cui procede l'assemblaggio di ogni nuova pagina web, inclusa l'impostazione di una maggiore elaborazione lato client.\nUna pagina Web dinamica lato client elabora la pagina Web utilizzando script HTML in esecuzione nel browser durante il caricamento. JavaScript e altri linguaggi di scripting determinano il modo in cui l'HTML nella pagina ricevuta viene analizzato nel Document Object Model, o DOM, che rappresenta la pagina web caricata. Le stesse tecniche lato client possono quindi aggiornare o modificare dinamicamente il DOM nello stesso modo. Anche se una pagina web pu\u00f2 essere dinamica sul lato client, pu\u00f2 comunque essere ospitata su un servizio di hosting statico come GitHub Pages o Amazon S3 purch\u00e9 non sia incluso alcun codice lato server.\nUna pagina web dinamica viene quindi ricaricata dall'utente o da un programma per computer per modificare alcuni contenuti variabili. Le informazioni di aggiornamento potrebbero provenire dal server o da modifiche apportate al DOM di quella pagina. Ci\u00f2 pu\u00f2 o non pu\u00f2 troncare la cronologia di navigazione o creare una versione salvata a cui tornare, ma un aggiornamento dinamico di una pagina Web utilizzando le tecnologie AJAX non creer\u00e0 una pagina a cui tornare, n\u00e9 troncher\u00e0 la cronologia di navigazione Web rispetto alla pagina visualizzata. Utilizzando AJAX, l'utente finale ottiene una pagina dinamica gestita come una singola pagina nel browser Web mentre il contenuto Web effettivo reso su quella pagina pu\u00f2 variare. Il motore AJAX risiede solo sul browser che richiede parti del proprio DOM, \"il\" DOM, per il proprio client, da un server delle applicazioni.\nLo scripting lato client, lo scripting lato server o una combinazione di questi creano un'esperienza Web dinamica in un browser.\nAlcuni esempi.\nTutti i motori di ricerca, come ad esempio Google, sono costituiti interamente da pagine dinamiche. Inserendo una ricerca (ad esempio \"pagine web dinamiche\") verr\u00e0 visualizzata una pagina generata al momento.\nI blog, molto in voga negli ultimi anni, sono interamente basati su pagine dinamiche che accedono a basi di dati in cui vengono memorizzati gli interventi attraverso l'uso di piattaforme software dette CMS.\nI siti delle banche sono integralmente sviluppati in maniera dinamica in modo da poter accedere ai dati bancari degli utenti.\nQualsiasi sito di testata giornalistica o di agenzia giornalistica si basa integralmente sulla generazione dinamica della pagina.\nTutti i siti di e-commerce, basati su database per gli articoli e per le anagrafiche dei clienti, sono interamente sviluppati in maniera dinamica.\nI principali linguaggi.\nCGI.\nAcronimo per Common Gateway Interface, si tratta di un'applicazione scritta in un qualsiasi linguaggio di programmazione, che se invocato genera un output formattato secondo le regole dell'HTML.\nCon questa sigla si includono, quindi, applicazioni scritte ad hoc per risolvere uno specifico problema altrimenti di difficile soluzione se si dovessero usare i classici linguaggi di scripting.\nLa tendenza, comunque, \u00e8 di abbandonare le applicazioni CGI per diversi motivi. Uno dei principali \u00e8 che i CGI sono solitamente in forma compilata e non di sorgente e questo comporta la difficile verifica della bont\u00e0 dell'applicazione stessa rendendo il server che le esegue vulnerabile ad attacchi di tipo buffer overflow.\nAltro buon motivo per evitare il loro uso \u00e8 il fatto che le applicazioni che si basano su CGI soffrono di una intrinseca rigidezza. Lo sviluppo di un'applicazione CGI risulta pi\u00f9 complesso ed una volta portata a termine si tende ad adattarne l'uso piuttosto che modificarla.\nPerl.\nIl linguaggio Perl eredita la sintassi del C, molto funzionale con caratteristiche importanti come le espressioni regolari, che permettono la ricerca e la sostituzione di stringhe di testo descritte con caratteri speciali.\nPHP.\nDal Perl, realizzando un insieme di istruzioni orientate al web nasce il PHP. Diversamente dal Perl, che obbligava a scrivere un'istruzione per ogni singola riga, anche le pi\u00f9 banali, PHP \u00e8 un linguaggio \"immerso nell'HTML\" nel senso che lo si pu\u00f2 invocare o ignorare secondo le necessit\u00e0.\nASP.\nActive Server Pages \u00e8 una tecnologia che include linguaggi di programmazione server side (VBscript e JScript) in grado di generare pagine web dinamiche. Tale tecnologia si \u00e8 evoluta in ASP.NET.\nJSP.\nLe Java Server Pages rappresentano un'evoluzione del linguaggio Java. Mentre Java \u00e8 pensato per sviluppare applicazioni che vengono eseguite dal computer-client del visitatore (applet java, lato client), le pagine JSP vengono eseguite dal server web (lato server) per generare un output standard (le pagine JSP vengono tradotte automaticamente da un compilatore JSP in servlet). Potrebbero essere considerate la versione moderna delle applicazioni CGI.\nCold Fusion.\nIl linguaggio ColdFusion \u00e8 un linguaggio di scripting fortemente orientato all'accesso ai database. Molto apprezzato nello sviluppo di applicazioni enterprise, non ha goduto di grande supporto dagli sviluppatori poich\u00e9 l'interprete lato server non \u00e8 gratuito come per i linguaggi pi\u00f9 diffusi."}
{"id": "34849", "revid": "834", "url": "https://it.wikipedia.org/wiki?curid=34849", "title": "Pierre de Fr\u00e9dy", "text": ""}
{"id": "34850", "revid": "834", "url": "https://it.wikipedia.org/wiki?curid=34850", "title": "Hendrika Mastenbroek", "text": ""}
{"id": "34851", "revid": "1226", "url": "https://it.wikipedia.org/wiki?curid=34851", "title": "Montaigne", "text": ""}
{"id": "34855", "revid": "1355461", "url": "https://it.wikipedia.org/wiki?curid=34855", "title": "Aldino", "text": "Aldino (\"Aldein\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\nVicino ad Aldino, sorge il Bletterbach, un canyon di grande interesse geologico ed escursionistico.\nOrigini del nome.\nIl toponimo \u00e8 attestato nel Medioevo come \"in loco Aldin\" (1177-1185), \"in Alden\" (1185) e \"Aldein\" (1242 e 1340) e deriva probabilmente da un nome di persona germanico, latinizzato in \"Aldius\". Il nome del paese fu italianizzato nel 1928 in \"Valdagno di Trento\" e nel 1940 in \"Aldagno\", ma nel 1955 ricevette il nome attuale.\nStoria.\nOrigini.\nAldino \u00e8 uno degli antichi centri abitati che si sono insediati sulla catena dei monti \"Reggelberg\", la catena che forma il confine linguistico tra l'area italiana e quella tedesca. Il paese \u00e8 situato sulla strada che da Ora porta a Monte San Pietro (\"Petersberg\"), ai piedi del Corno Bianco e del Corno Nero.\nAldino era gi\u00e0 in passato popolata in seguito alle grandi migrazioni baiuvare, ma la prima citazione risale solo al 1175, riconducibile a Federico Barbarossa.\nAldino apparteneva fino alla fine della prima guerra mondiale alla circoscrizione giudiziaria di Egna in Tirolo (odierno Alto Adige) e faceva parte del distretto di Bolzano.\nGli abitanti locali vengono a volte chiamati ancora con il termine \"Hessen\", che significa \"genti tedescofone provenienti da zone non bavaresi\".\nStemma.\nLo stemma \u00e8 troncato; nella parte superiore due quarti di cerchio, di azzurro, su sfondo argento che rappresenta il \"Wei\u00dfhorn\", ovvero il Corno Bianco. Nella parte inferiore \u00e8 mostrata la croce bianca di Sant'Andrea scorciata che raffigura le quattro frazioni originali su sfondo rosso come la montagna di porfirite. Lo stemma \u00e8 stato concesso nel 1969.\nSociet\u00e0.\nRipartizione linguistica.\nLa popolazione di Aldino \u00e8 nella quasi totalit\u00e0 di madrelingua tedesca:\nSecondo il censimento del 1900, 963 abitanti di Aldino si dichiaravano di lingua tedesca mentre 84 si dichiaravano di lingua italiana (circa l'8% della popolazione).\nCultura.\nIl museo civico di Aldino.\nIl \"Dorfmuseum Aldein\" (Museo locale di Aldino) espone, oltre ad antichi attrezzi contadini e artigiani, opere d'arte d'epoca barocca e rococ\u00f2 e oggetti sacri.\nIl 28 agosto 1989, durante la visita del conservatore provinciale dott. Karl Wolfsgruber, egli si accorse del grande valore che i pezzi conservati nella chiesa e nella cappella avevano. Si inizi\u00f2 cos\u00ec una catalogazione degli oggetti, e per l'esposizione di questi la \"Cassa Raiffeisen di Nova Ponente-Aldino\" mise a disposizione un locale di sua propriet\u00e0. Il museo apr\u00ec il 26 maggio 1990.\nNel 1998 il museo fu trasferito nell'attuale sede, il primo piano della vecchia scuola elementare, ma si pensa gi\u00e0 ad una nuova sistemazione.\nIl museo \u00e8 aperto da maggio a ottobre, con visite guidate su prenotazione."}
{"id": "34859", "revid": "1516566", "url": "https://it.wikipedia.org/wiki?curid=34859", "title": "Passerano Marmorito", "text": "Passerano Marmorito (\"Passeiran\" in piemontese) \u00e8 un comune italiano di 420 abitanti della provincia di Asti in Piemonte.\nStoria.\nCome altre terre del Basso Monferrato, il territorio che costituisce l'odierno comune di Passerano Marmorito fu nell'antichit\u00e0 abitato da popolazioni liguri e successivamente soggetto alla dominazione romana. Nei secoli IX e X, potenti gruppi di stirpe franca, discesi in Piemonte con Carlo Magno, si insediarono in luoghi poco distanti da Passerano, ma le notizie relative a questo periodo sono alquanto incerte. L'origine del nome di Passerano, attestato sin dal 1001 come \"Passerianus\", \u00e8 probabilmente un prediale, cio\u00e8 una denominazione riferita a un podere, a un \"fundus\" posseduto da una ricca famiglia del tempo, ottenuta aggiungendo al nome di persona Passerius il suffisso -\"anus\".\nNei diplomi imperiali il luogo compare una prima volta nel 1164, quando Federico Barbarossa, che con la seconda discesa nella penisola era riuscito ad imporsi sui comuni dell'Italia settentrionale, assegn\u00f2 con il decreto di Belfort i territori di Passerano, Schierano e Primeglio (e molti altri appartenenti alla contea di Cocconato) al marchese Guglielmo V del Monferrato. Fra il XII ed il XIII secolo, Oberto ed il figlio Manfredo sono i signori locali, in qualche modo collegati con il Marchese di Monferrato.\nLa loro supremazia sul villaggio dur\u00f2 fino alla met\u00e0 del secolo XII, quando, nel 1186, grazie all'intervento dell'imperatore Enrico VI, i territori di Capriglio, Marmorito, Primeglio, Schierano (e altri) passarono sotto il controllo della potente famiglia dei conti di Cocconato. I conti di Cocconato formarono un consortile, detto dei Radicati. Con l'inizio del XIII secolo, Passerano venne aggregato come feudo al dominio dei conti Radicati (intorno al 1277). Nel 1369 Carlo IV di Boemia sottomise la contea nuovamente al marchesato del Monferrato (in quel periodo guidato dalla famiglia dei Paleologhi) suscitando la reazione dei Radicati che, rivolgendosi ai Visconti, signori di Milano, ottennero il ripristino della situazione precedente. Nel 1458 il consortile, che all'epoca contava ben quaranta signori, ottenne la totale autonomia.\nNel 1503 l'imperatore Massimiliano sottomise i conti di Cocconato a suo genero Filiberto II di Savoia: ne scatur\u00ec una complessa vicenda diplomatica che ebbe termine quando l'imperatore Carlo V ristabil\u00ec gli antichi privilegi. Nel 1500 la contea fu teatro di alcuni scontri da collocare all'interno della guerra tra Francia e Spagna per il predominio sul continente: nel 1526 il territorio fu occupato dalle truppe imperiali guidate da Fabrizio Maramaldo e il castello di Passerano fu posto sotto assedio. L'assedio fu tolto soltanto in seguito all'intermediazione della marchesa Vittoria Colonna, vedova del luogotenente di Carlo V Fernando Francesco d'Avalos. Lo stesso Carlo V, con un diploma del 1530, ristabil\u00ec l'antica autonomia della contea dei Radicati, che ottennero anche il privilegio di battere moneta in oro e argento.\nAlla zecca di Passerano lavoravano abili contraffattori delle pi\u00f9 importanti zecche di Torino e Milano: si imitavano talleri tedeschi, pignatelle francesi, monete venete e lombarde. Nel 1550 gli spagnoli, nell'ambito delle guerre d'Italia del XVI secolo, occuparono e fortificarono il castello di Passerano; l'anno seguente il maresciallo di Francia Carlo I di Coss\u00e9, conte di Brissac, ostacolato nella sua campagna anti imperiale dalla resistenza opposta da Passerano, espugn\u00f2 il castello e dopo la resa della guarnigione spagnola fece saltare le fortificazioni che lo cingevano. Nel 1586 i conti Radicati si sottomisero al duca di Savoia Carlo Emanuele I. La zecca, dal canto suo, continu\u00f2 la sua attivit\u00e0 fino al 1598, anno in cui il privilegio di battere moneta fu revocato dal duca Savoia a causa della continua coniazione di monete false. Dal XVII secolo l'intero territorio si trov\u00f2 in balia dei conflitti di successione per il marchesato del Monferrato e il ducato di Mantova a esso unito (1614-15, 1627-30).\nGli scontri tra gli eserciti imperiali e spagnoli contro quello francese devastarono lo stesso castello di Passerano e portarono a una riduzione dei territori della Contea. Le trattative di pace si conclusero con l'accordo di Cherasco del 1631, con cui Mantova e il Monferrato restarono all'erede Gonzaga-Nevers, mentre i duchi di Savoia ottennero un ampliamento del proprio controllo sulle terre della campagna piemontese. Dopo la caduta dello stato sabaudo in seguito all'avanzata napoleonica, Passerano si ritrov\u00f2 a far parte del Dipartimento del Tanaro, il quale era stato suddiviso in tre \"arrondissement\": Acqui, Alba ed Asti. Caduto il regime napoleonico nel 1814, i territori del Piemonte tornarono sotto il controllo dei Savoia, rientrati col nuovo sovrano Vittorio Emanuele I.\nSimboli.\nLo stemma comunale si rif\u00e0 al blasone dei Radicati, feudatari del paese, che portavano uno \"scudo inquartato: al 1\u00b0 e 4\u00b0 di nero, all'aquila d'oro, coronata dello stesso; al 2\u00b0 e 3\u00b0 d'argento, al castagno sradicato al naturale\".\nMonumenti e luoghi d'interesse.\nCastello di Passerano.\nSi eleva imponente sull'abitato con la sua struttura irregolare e le sue dimensioni notevoli. La sua costruzione attuale fu edificata nel Trecento ed ampliata nei tre secoli successivi, ma la sua origine si attesta all'Alto Medioevo. Nel 1550 fu occupato dagli Spagnoli e da loro fortificato, nell'anno seguente fu attaccato ed espugnato dal maresciallo francese Brissac. Nel 1617 il castello fu nuovamente devastato e soltanto nella met\u00e0 del secolo Alessandro Radicati si accinse a restaurare l'antico maniero. Fu edificata la parte a sud-ovest e, successivamente, a nord della costruzione principale, che si era trasformata in una fabbrica, difesa da torrioni e bertesche, si costru\u00ec la cosiddetta \"palazzina del conte Adamo\", un edificio minore ornato da quattro torrette laterali. Nell'Ottocento il castello fu restaurato e conservato sino ad oggi senza sostanziali alterazioni. Attraverso la porta medievale, che sorge a destra della zecca, si entra nel recinto, da dove \u00e8 possibile ammirare la chiesa gentilizia in cotto e l'ampio portale d'accesso all'edificio. Le due parti pi\u00f9 antiche sono collegate da un'ala costruita nel XVII secolo: la parte posta a nord si distingue per due torricelle (un tempo ve ne erano quattro) situate agli angoli, mentre la parte a sud racchiude una torre quadrata e presenta una parete esterna con un ricco fregio e finestre ad arco acuto. L'interno del castello presenta stucchi ed arredamenti conservati con cura scrupolosa. Di particolare interesse risultano le sale del piano superiore, alle quali si accede attraverso un'imponente scala ornata da due capitelli in arenaria del primo gotico raffiguranti i segni dello zodiaco. La sala principale \u00e8 arricchita da un soffitto a cassettoni, firmato da un certo Torta di Grana nell'anno 1484, finemente intagliato, le cui decorazioni, a colori vivaci, rappresentano gli stemmi di molte nobili casate. Ai piani inferiori \u00e8 possibile visitare la ricca biblioteca e gli appartamenti del conte Giovanni Battista Radicati. Nella stanza della torre, infine, sono raccolti cimeli del musicista tedesco Robert Schumann, ivi portati da Julie Schumann (1845-1872), terza figlia di Robert e Clara, la quale soggiorn\u00f2 in questo castello avendo sposato a Lichtental, presso Baden-Baden, il 22 settembre 1868, il conte Vittorio Amedeo Radicati di Marmorito.\nCastello di Primeglio.\nCircondato da un rigoglioso parco (attualmente parzialmente in abbandono), in una suggestiva posizione, si presenta oggi con caratteristiche mutate rispetto all'antico maniero. Tali mutamenti sono da attribuirsi alla ricostruzione ad opera dei Radicati, dopo l'attacco delle truppe francesi del 1598, e a successivi e massicci interventi di ristrutturazione, il pi\u00f9 significativo del quale avvenuto a fine Ottocento. A lato della costruzione principale si pu\u00f2 ancora individuare i resti delle antiche mura medievali corredate di una feritoia.\nCastello di Schierano.\nDel castello di Schierano non rimane oggi che la grande torre quadrata in pietra adibita a campanile della chiesa di San Grato.\nCastello di Marmorito.\nNei secoli pi\u00f9 volte depredato e saccheggiato ad oggi non rimangono che brandelli di muro. Al castello di Marmorito \u00e8 legata un'antica leggenda che vede un signore dei Radicati innamorato di una giovane vercellese. Il conte fece rapire la fanciulla e la port\u00f2 al castello; imprevedibilmente la ragazza ricambi\u00f2 l'interesse verso il Radicati ma, l'arcivescovo di Vercelli assalt\u00f2 il castello e, trovandolo vuoto, lo incendi\u00f2. I due amanti, insieme al personale del castello, erano fuggiti attraverso un sotterraneo che sbucava a Passerano.\nZecca.\nNel 1526 l'imperatore Carlo V sanciva I'autonomia dei Radicati nella loro contea e concedeva I'ulteriore privilegio di battere moneta in oro e argento, concessione che fu pienamente realizzata soltanto quando termino lo stato di guerra. Le prime monete furono emesse a partire dal 1589 dalla zecca di Passerano, edificio ancora esistente, ubicato alla sinistra della porta d'ingresso del recinto del castello. Uno dei primi maestri di zecca a Passerano era stato Tommaso Roglia, di Torino, che aveva preso in appalto, oltre alla zecca di Passerano, altre zecche del Monferrato. Le lettere \"T R\" iniziali di Tommaso Roglia appaiono su diverse monete battute a Passerano. Nella zecca di Passerano vennero soprattutto contraffatte monete delle grandi zecche; venivano infatti coniate monete di bassissima lega, cosicch\u00e9 la zecca ne ricavava grosse somme. Oltre alle monete locali, si imitavano in bassa lega monete lombarde, venete, svizzere, tedesche e francesi. La zecca continu\u00f2 la sua attivit\u00e0 sino al 1598, anno in cui il privilegio fu revocato dal duca di Savoia, poich\u00e9 si continuava a coniare monete contraffatte. L'edificio, abilmente restaurato, \u00e8 ora adibito a biblioteca e sala per i matrimoni di rito civile.\nParrocchiale dei Santi Pietro e Paolo..\nD'impronta tardobarocca, presenta una semplice facciata in mattoni a vista con un gradevole coronamento curvilineo e un bel campanile, anch'esso in cotto, in linea con la facciata medesima. All'interno le decorazioni sono semplici, nei toni dell'azzurro, rosa e bianco. La chiesa \u00e8 composta da tre navate, una centrale e due laterali ed \u00e8 illuminata con luce naturale che filtra da finestre ovoidali finemente disegnate.\nChiese di San Grato e San Sebastiano a Schierano.\nEntrambe in stile barocco e prive di campanile (la medievale torre del perduto castello \u00e8 adibita a torre campanaria di San Grato), San Grato rappresenta la chiesa principale, mentre San Sebastiano, poco distante dalla precedente, era un tempo sede di una confraternita.\nChiesa di San Lorenzo a Primeglio.\nRisalente al XVII secolo, si presenta ad una navata centrale con arcate laterali; al centro della facciata si erge la statua del protettore \"San Lorenzo\". Di fianco si eleva il campanile, in origine romanico, innalzato e rimaneggiato all'inizio del Novecento da parte dei parrocchiani che, prestando la loro opera, contribuirono pure alla costruzione della canonica, del loggiato della chiesa ed alla erezione, al centro della piazzetta, della statua di Maria Ausiliatrice. La chiesa, sulla parte retrostante, \u00e8 collegata, mediante un ponte ad arco romano, al castello in modo da consentire, ai nobili del tempo, l'accesso diretto alla chiesa stessa.\nNella vallata che divide Primeglio da Passerano, in localit\u00e0 \"Monast\u00e9\", si ergeva un tempo il piccolo monastero dedicato a San Michele. La storia di questo edificio \u00e8 antica. Nell'elenco delle propriet\u00e0 delle Chiesa della fine del secolo XIII, ma non pi\u00f9 in quelli successivi, si trova un \u00abprioratus de Primelio\u00bb, di cui viene indicata la dipendenza dal \u00abmonasterium sancti Januarii\u00bb, ossia dall'abbazia di San Genuario di Lucedio. Il priorato \u00e8 da identificarsi con la chiesa di San Michele di Primeglio (\u00abecclesia sancti Michaelis extra et prope locum Primelij que vocatur Ecclesia Monasterii\u00bb) che risulta ancora esistente all'inizio del secolo XVII (visita pastorale del 1606), ma diroccata (\u00abdiruta\u00bb) e apparentemente non pi\u00f9 legata all'abbazia di Lucedio. La dedicazione a San Michele rimanda a un'origine sicuramente anteriore al secolo XII, quando per l'abbazia madre il titolo aggiunto di San Genuario cominci\u00f2 a prevalere su quello primitivo, appunto, di San Michele. Ora \u00e8 ridotta ad un rudere di cui rimane pressoch\u00e9 intatta la parte pi\u00f9 antica (l'abside romanico in pietra) e necessiterebbe di una rivalutazione, data l'importanza del sito. Sul lato destro si possono ancora notare i resti di una tomba, quella della marchesa Benedetta d'Ovando y Pereyra che, al tempo, fece restaurare la chiesa, destinandovi il proprio sacello. L'altare, recuperato, \u00e8 stato collocato nella chiesa de \"La Madonnina\".\nCultura.\nPasserano Marmorito nella cultura di massa.\nPasserano divenne famoso nei primi anni Ottanta grazie a Giorgio Faletti che, interpretando il personaggio di Carlino nel programma televisivo \"Drive In\", declamava la frase \"io sono di Passerano Marmorito, il paese \u00e8 piccolo\u2026 la gente mormora!\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nDal 2011 \u00e8 gemellato con il comune francese di Beauvoisin, nella Dr\u00f4me (Provenza)."}
{"id": "34860", "revid": "1543377", "url": "https://it.wikipedia.org/wiki?curid=34860", "title": "Penango", "text": "Penango (\"Pnangh\" in piemontese) \u00e8 un comune italiano di 460 abitanti della provincia di Asti in Piemonte.\nStoria.\nL'origine del nome Penango, cos\u00ec come tutti quelli che terminano in \u2013ngo, \u00e8 di evidente origine longobarda.\nA favore dell'origine longobarda vi sono alcuni ritrovamenti di piccole necropoli, il pi\u00f9 importante dei quali in localit\u00e0 Santo Stefano Lunario (Santa Maria), descritto nel 1899.\nSecondo alcuni autori invece simili toponimi sarebbero di derivazione cimbrica, giacch\u00e9 tali popolazioni, sconfitte da Mario ai Campi Raudii presso Vercelli nel 101 a.C., si sarebbero poi disperse alla destra del Po, sui colli pi\u00f9 alti del Monferrato.\nLa prima volta che il nome Penango compare in un documento \u00e8 il 961, data della donazione da parte di Aleramo al monastero di Grazzano di vari beni, tra cui due rustici \"in loco et fundo Penengi\".\nQualche anno dopo, nel 998, sar\u00e0 invece citato come \u201cPeningum\u201d.\nPropriet\u00e0, come Moncalvo, del Vescovo di Asti, pass\u00f2 poi ai Paleologi, che nel 1479 lo diedero in feudo a Giacomo Boetto insieme a Cioccaro (con Santa Maria) e Patro. I Gonzaga, subentrati ai Paleologi, lo concedettero alla famiglia Boveri nel 1559.\nQuale dipendenza della pi\u00f9 popolosa Moncalvo, durante il secolo XVII anche Penango sub\u00ec i danni delle guerre per la successione in Monferrato: ancora nel 1691 dovette sopportare il passaggio delle truppe alleate del principe Eugenio di Savoia, impegnate nella guerra contro il re di Francia.\nNel 1704 il duca Ferdinando Carlo di Gonzaga, a corto di denari per finanziare le campagne militari, vendette in feudo i tre cantoni di Penango, Cioccaro e Patro al marchese Giovanni Gualberto di Campistron: nasce cos\u00ec la Comunit\u00e0 amministrativamente autonoma, separata dalla vicina Moncalvo, che l'8 novembre 1704 nel corso dell'assemblea dei \"capi di casa\" designa i suoi rappresentanti in Consiglio.\nIl 25 agosto 1708 la Comunit\u00e0 dei tre cantoni giura fedelt\u00e0 al re Vittorio Amedeo II di Savoia, al quale l'imperatore d'Austria aveva concesso il Monferrato dopo la deposizione del duca di Gonzaga.\nCon il trattato di Utrecht (1713), il Monferrato viene definitivamente confermato ai Savoia.\nNel 1717 il Campistron vende il proprio feudo al casalese Francesco Giovanni Tommaso Mossi, nonostante che il diritto di prelazione di Moncalvo.\nTale infeudazione venne nel 1769 confermata a Tommaso Ottavio Mossi, cui successe, ultimo marchese di Penango, Cioccaro e Patro, il fratello, monsignor Vincenzo Maria, arcivescovo di Sida.\nDal 1802 al 1814 fece parte, con tutto il Piemonte, della 27\u00aa Divisione militare, dipartimento di Marengo, cantone di Moncalvo. Con la Restaurazione fu ancora parte della provincia di Casale, mandamento di Moncalvo.\nDal 1859, soppressa la provincia casalese, venne incluso nella provincia di Alessandria, dalla quale fu distaccato nel 1935 con la costituzione della nuova provincia di Asti.\nNel 1908, su istanza del Consiglio comunale moncalvese, le frazioni di Santa Maria e Patro vennero segregate da Penango ed aggregate al Comune di Moncalvo.\nDal 1923 al 1945 fu podest\u00e0 Giovanni Zanello, sostituito alla liberazione dal socialista Pietro Firato, gi\u00e0 sindaco dal 1909 al 1922.\nDal 1880 al 1966, Penango fu sede in un importante Collegio Salesiano, dal 1924 con funzioni di Aspirantato missionario.\nLa seconda parte del novecento ha visto un notevole spopolamento, dovuto all'abbandono dei campi ed all'emigrazione verso Torino.\nSimboli.\nLo stemma del Comune di Penango \u00e8 stato concesso con decreto del presidente della Repubblica del 18 luglio 2006.\nEconomia.\nL'economia di Penango \u00e8 basata in massima parte sull'agricoltura, per lo pi\u00f9 con aziende a conduzione familiare, e per lo pi\u00f9 di tipo vitivinicolo.\nGi\u00e0 nel 1765, secondo il catasto il 60% dei terreni agricoli era occupato da vigneti. Il 18,6% consisteva in campi (coltivazione cerealicola), il 15,4% in prati e solo l'1% in gerbidi.\nLe produzioni vitivinicole del territorio penanghese sono principalmente la barbera d'Asti (pi\u00f9 di met\u00e0 della produzione), la barbera del Monferrato ed il grignolino.\nRecentemente ha iniziato a svolgere un certo ruolo il turismo: il territorio comunale vede la presenza di due alberghi e alcuni agriturismi.\nSociet\u00e0.\nEvoluzione demografica.\nIn cento anni la popolazione residente si \u00e8 ridotta \"a circa un terzo\" di quella presente nell'anno 1911.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nLa fermata di Penango \u00e8 posta lungo la ferrovia Castagnole-Asti-Mortara, il cui traffico \u00e8 sospeso dal 2012."}
{"id": "34861", "revid": "1516566", "url": "https://it.wikipedia.org/wiki?curid=34861", "title": "Piea", "text": "Piea (\"Pi\u00e8ja\" in piemontese) \u00e8 un comune italiano di 559 abitanti della provincia di Asti in Piemonte.\nIl comune \u00e8 sede di un castello, prima fortificazione, poi palazzo gentilizio: originario dell'XI secolo, nel XVIII secolo fu dimora dei conti Roero. Ospita a maggio una mostra di antiquariato ed \u00e8 inserito nel circuito storico-museale dei \"Castelli Aperti\" del Basso Piemonte.\nOrigini del nome.\nIl nome del paese rimanda al persistere di tradizioni di origine romana, poich\u00e9 \u00e8 riconducibile a una voce del latino volgare \"plagea\" o \"plagia\" che significa \"superficie o terreno declive\". Il nome di Piea pu\u00f2 derivare pertanto dalla traduzione del sostantivo latino \"plagia\" in \"piagga\" che in dialetto piemontese corrisponderebbe a Piea o Pieja.\nAltra possibilit\u00e0 \u00e8 che il nome Piea derivi da Pleya o anche Playa, i primi feudatari del paese. Pertanto non \u00e8 escluso che sia stato ol paese a dare il nome ai Signori, in quanto molte famiglie nobiliari piemontesi hanno per cognome il nome di un loro feudo.\nSolo in documenti storici risalenti all'inizio del XV secolo si fa espressamente riferimento a Piea, l'attuale nome del paese.\nStoria.\nSimboli.\nLo stemma e il gonfalone del comune di Piea sono stati concessi con decreto del presidente della Repubblica del 12 settembre 2003.\nCultura.\nEventi.\nDue feste molto sentite nel paese sono la recente Festa delle rose a fine maggio e la ormai consolidata e nazionale festa della zucca l'ultimo weekend di settembre.\nGeografia antropica.\nLocalit\u00e0 e frazioni.\nIl comune di Piea \u00e8 composto da frazioni, cascinali sparsi e localit\u00e0.\nLe frazioni di Piea sono:\nInoltre fanno parte del comune di Piea un notevole gruppo di cascinali sparsi ne territorio comunale; ne elenchiamo alcuni pi\u00f9 rappresentativi:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nA Piea (come in quasi tutto l'astigiano) \u00e8 molto praticato il Tamburello.\nHanno sede sia la societ\u00e0 maschile con due squadre in serie C che la societ\u00e0 femminile in serie A."}
{"id": "34862", "revid": "1516566", "url": "https://it.wikipedia.org/wiki?curid=34862", "title": "Pino d'Asti", "text": "Pino d'Asti (\"\u00cbl Pin d'Ast\" in piemontese) \u00e8 un comune italiano di 216 abitanti della provincia di Asti in Piemonte.\nGeografia fisica.\nQuasi al confine con la provincia di Torino, all'estremo nord-ovest dell'Astigiano su una dorsale posta tra due piccole valli si adagia su una dolce collinetta il paese di Pino d'Asti.\nPer giungere fino al comune \u00e8 necessario prendere la provinciale per Castelnuovo Don Bosco - Gallareto che si innesta sulla statale 258 Asti-Chivasso; le stazioni ferroviarie pi\u00f9 vicine sono Montechiaro d'Asti, sulla Asti-Chivasso e Chieri, dove si diparte una linea per Torino.\nOrigini del nome.\nL'origine del nome dell'abitato \u00e8 certa: deriva infatti dalla presenza di pini nel territorio. Da fonti antiche \u00e8 citato come \"Pinetum\".\nStoria.\nPino d'Asti, nei secoli passati era chiamato Pino di Castelnuovo per la vicinanza a quest'ultimo, fin dall'Alto Medioevo, risulta compreso nel comitato del Monferrato: il feudo \u00e8 attribuito prima ad una famiglia che prende il nome dalla localit\u00e0, poi ai signori di Cocconato che lo tengono per pi\u00f9 di tre secoli, esattamente tra la prima met\u00e0 del Quattrocento e il 1770. Da allora in poi, tuttavia parteciperanno al dominio dei Cocconato altre famiglie, fra cui gli Avogadro, e gli Appiani; nel Settecento, con i conti di Cocconato fuori gioco, intervengono altre casate: i Freylino (o Freylin), conti di Pino e di Buttigliera, signori di Aramengo e gli Scozia, che si divino in parti uguali i diritti feudali, lasciando solo alcune parti minori ad altri titolari. Dagli Scozia il castello passa per eredit\u00e0 ai Viani d'Ovrano e quindi ai de Rege di Donato.\nSimboli.\nLo stemma e il gonfalone del comune di Pino d'Asti sono stati concessi con decreto del presidente della Repubblica del 30 ottobre 2008.\nMonumenti e luoghi d'interesse.\nTestimone del passato spicca oggi il Castello. Posto sulla sommit\u00e0 del colle, attorno a cui si aggrappano le case del paese. Anche se risale all'epoca medioevale, forse al XIII secolo, \u00e8 stato quasi completamente restaurato nel Seicento e nel Settecento. Ancora nel Novecento ha subito profonde modifiche prima di essere posto a vincolo dalla Belle Arti nel 1944, e ha visto il crollo della torre grande circolare che lo caratterizzava: oggi si presenta in parte intonacato di recente, quindi il suo aspetto complessivo ricorda poco il tipo dei castelli medioevale, almeno per quanto riguarda la facciata verso sud.\nLa Parrocchiale della Madonna del Carmine \u00e8 attualmente un edificio in stile neogotico eretto nel 1899 da Giuseppe Gallo sul luogo dove sorgeva l'antica chiesa, restaurata fra il XVIII ed il XIX secolo. Vicino ad essa si innalza l'elegante campanile barocco di impronta vittoriana, in cotto nella parte superiore su di un basamento per lo pi\u00f9 costituito da materiale lapideo.\nEconomia.\nIl terreno, ricco di fossili era in passato adatto all'estrazione della calce, ma oggi tale attivit\u00e0 \u00e8 scomparsa. Invece l'agricoltura \u00e8 ancora praticata e fornisce in particolare ottimi vini (fra cui Freisa e Malvasia) ma anche ciliegie ben note nella provincia.\nUna volta era praticata la coltura dell'olivo; oggi rimangono solo alcuni bellissimi e rigogliosi esemplari situati in punti ben riparati. Secondo la testimonianza del De Canis, nell'opera \"Coreografia Astigiana\", la coltura dell'olivo era alquanto diffusa fin dagli inizi del XVIII secolo; a conferma la presenza di un antico frantoio nel recinto del castello.\nCultura.\nFesta patronale.\nLa festa patronale della Madonna del Carmine, ricorrente il 16 luglio, viene celebrata la domenica precedente o la domenica successiva.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34863", "revid": "1516566", "url": "https://it.wikipedia.org/wiki?curid=34863", "title": "Piov\u00e0 Massaia", "text": "Piov\u00e0 Massaia (\"Piov\u00e0\" in piemontese) \u00e8 un comune italiano di 588 abitanti della provincia di Asti in Piemonte. Nel 1940 assunse la seconda parte del nome per celebrare il cardinale Guglielmo Massaia nato qui nel 1809.\nIl paese si presenta come un borgo castellano che si affaccia sulle splendide colline del Monferrato ed \u00e8 costituito da due nuclei contrapposti. \nL'uno, Cornegliano, ospitava il Castello nel luogo in cui oggi sorgono la Chiesa Parrocchiale barocca e un bell'edificio ottocentesco in passato adibito a cinema parrocchiale, presso il quale attualmente vengono allestite esposizioni e mostre temporanee, oltre che una permanente sulla vita e le opere del Cardinal Guglielmo Massaia, Cappuccino in Etiopia. \nL'altro, Bricco, antica sede del ricetto, si trova su un'altura posta di fronte al sito del Castello. \nLa \"strada paese\", su cui si affaccia il palazzo municipale settecentesco, collega i due borghi. \nI due nuclei sono ben percepibili, anche da lontano, nei loro caratteri distintivi di insediamenti d'altura: Cornegliano in virt\u00f9 dell'imponente Parrocchiale e Bricco per la sua compattezza sul secondo colle.\nUn antico Castello dei Radicati, detto Castello di Plebata, fu costruito tra il XIII e XIV secolo e sorse sullo sperone collinoso del monte Cornegliano. \nQuando il paese si spost\u00f2 vicino a questo nuovo Castello abbandon\u00f2 l'antica Pieve di San Giorgio, ampliando la chiesa di San Michele, che divenne in seguito la Parrocchiale del paese. \nL'esistenza del fossato che circondava il Castello, almeno nella toponomastica, \u00e8 testimoniata da via Fossale, che insieme a via Ricci delimita il perimetro delle antiche fortificazioni.\nI Marchesi Ricci, intorno al 1770, fecero costruire un palazzo sul luogo dove sorgeva l'antico Castello. Nel progetto, il palazzo e la nuova Parrocchiale dovevano formare un unico fabbricato unito da una galleria porticata. La parte di galleria costruita fu abbattuta alla fine dell'Ottocento. L'area del sagrato della Parrocchiale, che coincide con il sito dell'antico Castello oggi scomparso, \u00e8 un punto panoramico da cui lo sguardo pu\u00f2 spaziare sulle verdeggianti colline.\nL'evento pi\u00f9 importante, che si celebra ogni anno la prima domenica di giugno, \u00e8 la Fiera della Menta.\nStoria.\nLe origini.\nSi reputa che la collina si sia formata nel periodo oligo-miocenico ed \u00e8 costituita da marne ricche di fossili e di arenarie. L'abbondanza di conchiglie fossili, la scoperta di un delfino, una balenottera, un rinoceronte avvenute verso la met\u00e0 del 1800, ci danno un'idea dell'ambiente e del clima della nostra regione in quei tempi remoti.\nL'uomo primitivo vi sarebbe giunto solo nel periodo neolitico; nessuno saprebbe dire con precisione chi fossero i primi abitanti. Le stirpe successive furono cronologicamente i Liguri, gli Umbri, gli Etruschi e i Celti. I primi sarebbero giunti attorno al XVII secolo a.C. Tra le varie trib\u00f9 ricorderemo i taurini che si stabilirono a Torino, i Lavi o Libeci nel vercellese e gli Eburiati che occuparono l'Astigiano sino alla nostra collina.\nI Romani si erano stabiliti a Torino, Asti, Chieri ma si sa poco della colonizzazione romana di Piov\u00e0. Iscrizioni lapidarie furono rinvenute a Piea (l'antica Pleia). Incorporato nell'impero il nostro territorio, allora denominato Liguria, fece parte della regione IX.\nDal 450 al 1000.\nLa caduta dell'impero romano e le invasioni barbariche di Odoacre, dei Goti, e dei Bizantini dal 476 al 518 segnano la decadenza delle nostre citt\u00e0 che diventano abitati semirurali.\nSembra che sotto i Longobardi (568-773), Cocconato appartenesse al Ducato di Asti e che la Chiesa di Vercelli abbia ottenuto queste terre durante la dominazione di Carlo Magno.\nProbabilmente il villaggio di Piov\u00e0 cominci\u00f2 a formarsi con il Plebanato di Meyrate, che aveva sede nei pressi dell'attuale cimitero, dedicato alla chiesa di San Giorgio. Siamo nel 1041.\nIntanto Cocconato era diventato capoluogo di un'importante Contea, e Plebata cio\u00e8 Piov\u00e0 ne faceva parte.\nAnticamente Piov\u00e0 si chiama Plebata. Il nome \u00e8 derivato dal latino Plebe = Plebs; e pieve si chiamavano nei primi tempi della Chiesa l'unione dei fedeli soggetti a un solo vescovo.\nEsiste un documento che evidenzia gli stretti rapporti tra Mayrate e Plebata datato 1339 in cui Piov\u00e0 \u00e8 indicata con il nome di Plebata di Mayrate.\nCome gli altri villaggi dei dintorni, Plebata condivide le vicende della Contea di Cocconato e le sorti dei Conti Radicati. I Radicati nel 999 ebbero sequestrati i beni a favore della Chiesa di Vercelli per aver seguito Re Arduino nella guerra contro l'imperatore Federico Barbarossa, che assegnava Cocconato a Guglielmo di Monferrato; successivamente i Radicati furono riabilitati.\nDal 1000 al 1700.\nInvestiture e franchigie ebbero da Federico II di Svevia nel 1249, da , sino a Carlo V negli anni 1530. Piov\u00e0 inizi\u00f2 il suo sviluppo all'ombra dell'antica pieve ma si svilupp\u00f2 in prevalenza verso lo sperone collinoso di Montecomigliano, quando i Radicati vi costruirono il vecchio castello che chiamarono Castello di Plebata. Anche la parrocchia lasci\u00f2 l'antica sede di San Giorgio per trasferirsi presso il castello nella chiesa di San Michele. Il nome di Montecomigliano si mut\u00f2 poi in Plebata. La Comunit\u00e0 di Plebata apparve per la prima volta in un atto del 12 agosto 1339 r\u00f2gito nel castello di Chivasso.\nDopo un lungo periodo di pace non tardarono a riaccendersi le guerre tra il duca Amedeo IX di Savoia e il marchese Guglielmo VIII del Monferrato, che occup\u00f2 nel 1431 Piov\u00e0.\nDeclinava intanto l'antica potenza dei Radicati gi\u00e0 sostenuta dal 1458 dal Duca di Milano Francesco Sforza e l'8 febbraio 1586 Cocconato si sottoponeva definitivamente al Duca Carlo Emanuele I di Savoia.\nIl Borgo di Piov\u00e0 gi\u00e0 da tempo posseduto dai Marchesi del Monferrato segu\u00ec le sorti del Marchesato.\nNel 1617 dopo la guerra tra i Savoia e i Gonzaga appoggiata dal Re di Spagna, Piov\u00e0 rimase ancora ai Gonzaga; per il Monferrato furono anni terribili.\nLe lotte si succedevano di continuo tra Savoiardi, Spagnoli, Francesi e nel 1625 Piov\u00e0 venne bruciata dagli Spagnoli.\nAlla guerra e alla carestia si aggiunge la peste che aveva gi\u00e0 fatto strage nel 1503,1522, 1530.\nGli uomini di Piov\u00e0, prestarono giuramento al duca di Mantova e Monferrato Carlo II di Gonzaga-Nevers, siamo nel 1637.\nPer generosa offerta di Don Pietro Francesco Barberis, morto nel 1682, pievano e vicario di Piov\u00e0 si apriva nel comune una scuola per l'istruzione dei fanciulli e aiuto a chi intendeva entrare negli ordini religiosi.\nLa comunit\u00e0 volle pure assoggettare ai tributi locali, l'acquartieramento delle truppe nel periodo invernale. Furono i primi segni di un aspro contrasto con il feudatario Conte Ricci che si protrasse dal 1674 sino al 1727.\nDopo la vittoria dei Piemontesi sui Francesi e la liberazione di Torino il 7 settembre 1706, Vittorio Amedeo II di Savoia ebbe il Monferrato, la Sicilia e il titolo di Re. Il re entr\u00f2 in possesso del Marchesato del Monferrato il 16 agosto 1708.\nDal 1700 ad oggi.\nDurante la rivoluzione francese le popolazioni piemontesi rimasero fedeli alla monarchia; le cose mutarono con le vittorie di Bonaparte e la costituzione nel 1798 di un governo provvisorio a Torino. Il 27 nevoso, anno VII della Repubblica Francese, 16 gennaio 1799, fu celebrata a Piov\u00e0 la festa repubblicana della \"Rigenerazione\".\nMa se il regime repubblicano aveva soppresso i diritti feudali e i comuni ne avevano ricevuto qualche vantaggio, le imposte statali premevano sui cittadini. Il malcontento andava crescendo anche per la Leva che portava via la giovent\u00f9 mandata a combattere in terre lontane. La caduta di Napoleone e la successiva Restaurazione, furono accolte con gioia.\nSeguirono le guerre per l'unit\u00e0 d'Italia, conclusesi con l'annessione di Trento e Trieste. Il monumento ai Caduti ricorda i Piovatesi che si immolarono per la Patria.\nSimboli.\nLo stemma e il gonfalone del comune di Piov\u00e0 Massaia sono stati concessi con decreto del presidente della Repubblica del 29 settembre 2011.\nMonumenti e luoghi d'interesse.\n\u00c8 da sottolineare la particolarit\u00e0 della presenza in questo piccolo borgo di ben 13 chiese, alcune delle quali anche di grande rilevanza storica e architettonica.\nChiesa parrocchiale.\nLa Parrocchiale, gi\u00e0 dedicata all'Arcangelo Michele, fu riedificata nel XVIII secolo. Essa rappresenta uno dei pi\u00f9 mirabili esempi di barocco del Monferrato. Infatti, la sua costruzione, iniziata nel 1749 e terminata nel 1774, \u00e8 attribuita all'architetto della corte sabauda Benedetto Alfieri.\nL'edificio \u00e8 interamente in mattoni a vista ed \u00e8 dominato da un alto tiburio sormontato da una torretta con cupola. La facciata, composta da piani in tensione reciproca, \u00e8 caratterizzata dalla parte centrale aggettante concava a due ordini, che comprende il portale, un ampio oculo ovale e, a coronamento, il timpano triangolare concavo. L'edificio si completa con l'alto campanile barocco. Lo scenografico interno, a croce greca, conserva la decorazione settecentesca e custodisce nell'abside una pregiata tela, opera di Sebastiano Taricco da Cherasco, nonch\u00e9 una statua lignea del XVIII secolo. L'altare maggiore con la balaustra chiude il presbiterio in marmo policromo intarsiato.\nNel progetto originario, la Chiesa e l'adiacente Palazzo dei Marchesi Ricci dovevano formare un unico complesso edilizio collegato da una galleria sostenuta da portici. Essa avrebbe dovuto unire il piano nobile della residenza ai coretti della chiesa. La parte di galleria costruita fu abbattuta alla fine dell'Ottocento.\nL'attivit\u00e0 e la storia personale di Benedetto Alfieri legano Piov\u00e0 Massaia a San Martino Alfieri. In un luogo l'architetto fu l'artefice di uno dei capolavori architettonici del Monferrato Astigiano, nonch\u00e9 la sua prima opera di architettura religiosa, la Parrocchiale, mentre nell'altro dimor\u00f2 e progett\u00f2 gli ampliamenti settecenteschi del Castello di famiglia.\nChiesa romanica di San Martino di Castelvero.\nComune autonomo fino al XIX secolo, Castelvero di Casale (oggi frazione Castelvero) sorge su un poggio che, un tempo, era dotato di un Castello fortificato. Il disegno della frazione ricalca ancora il profilo\ndell'antico ricetto. Al termine della direttrice che da Bricco e Cornegliano si sviluppa verso sud, si eleva uno sperone tufaceo sulla sommit\u00e0 del quale sorgono i ruderi della Chiesa romanica di San Martino, una delle pi\u00f9 antiche dell'Astigiano.\nLa Chiesa faceva parte, insieme a San Giorgio, Santa Maria di Cerreto e ad altre chiese minori a Vezzano, Scalfengo e Remorfengo, del Plebanato di Meyrate. Intorno all'anno Mille, seguendo le sorti della Pieve di Meyrate, la Chiesa di San Martino pass\u00f2 dalla diocesi di Vercelli a quella di Asti. La Chiesa fu dismessa nel 1810, mentre nel 1835 fu chiuso anche l'attiguo cimitero.\nFino ad inizio Novecento la facciata si presentava a capanna e sui fianchi gli archetti pensili, in blocchi monolitici, seguivano il limite del tetto. La Chiesa presentava la particolarit\u00e0 del doppio abside. Al centro di ciascuna abside si apriva una stretta finestra strombata.\nChiesetta di Santonco.\nIn localit\u00e0 Santonco (in realt\u00e0 il toponimo sarebbe: San Toncho) sorge la tardo settecentesca Chiesetta di Santa Maria della Valle, posta in una circolare radura circondata da boschi. \nLuogo da sempre magico per le popolazioni dei dintorni, si vocifera da secoli la presenza di streghe e masche.\nLa chiesetta, sebbene sia dedicata a San Giuseppe, si racconta che sia stata edificata in questa particolare zona proprio per volont\u00e0 della Madonna. La leggenda narra che l'intenzione fosse di erigerla sulla collina vicina, anzich\u00e9 in questa pianura, un tempo paludosa, ma che ogni mattina i muratori trovassero ai piedi dell'altura i mattoni posati il giorno precedente. Fu cos\u00ec, pertanto, che nell'antichit\u00e0 essa divenne meta di pellegrinaggio e preghiera.\nIl terreno attorno alla regione Santonco \u00e8 ricchissimo di presenze fossili e pareti stratigrafate.\nSociet\u00e0.\nEvoluzione demografica.\nNegli ultimi cento anni, a partire dal 1911, la popolazione residente si \u00e8 dimezzata.\nMenta.\nLa tradizione della menta risale al dopoguerra, quando la famiglia Robba \u2013 Devecchi, originaria di questo paese, ma trasferita a Pancalieri, decise di iniziare un'attivit\u00e0 di coltivazione anche qui, in particolare in frazione Gallareto, dove furono coltivate diverse estensioni di terra a menta piperita. Purtroppo le condizioni climatiche avverse di tre annate consecutive, li fecero desistere dal proseguire e per questa ragione la coltivazione continu\u00f2 soltanto a Pancalieri, la capitale della menta per eccellenza, anche se a Piov\u00e0, proprio dove oggi sorge la Bocciofila, rest\u00f2 un alambicco, dove si produsse ancora fino agli anni cinquanta un profumato distillato. La distillazione era affidata soprattutto alle donne, che si dedicavano con grande cura a questa attivit\u00e0, fonte di ottimi introiti economici.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34864", "revid": "1516566", "url": "https://it.wikipedia.org/wiki?curid=34864", "title": "Portacomaro", "text": "Portacomaro (\"Portacom\u00e9\" in piemontese) \u00e8 un comune italiano di abitanti della provincia di Asti in Piemonte.\nFa parte dell'Associazione nazionale citt\u00e0 del vino.\nOrigini del nome.\nIl toponimo deriva dalla potente famiglia di origine patrizia romana Comaria.\nStoria.\nSimboli.\nLo stemma del Comune di Portacomaro \u00e8 stato concesso con decreto del presidente della Repubblica del 13 marzo 1957.\nL'immagine fa riferimento all'etimologia del nome del paese che, secondo la tradizione, deriverebbe dalla \"porta\" di accesso principale dell'antico ricetto di \"Curtis Cumaria\".\nInfrastrutture e trasporti.\nLa fermata di Portacomaro \u00e8 posta lungo la ferrovia Castagnole-Asti-Mortara, il cui traffico \u00e8 sospeso dal 2012.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34865", "revid": "1516566", "url": "https://it.wikipedia.org/wiki?curid=34865", "title": "Quaranti", "text": "Quaranti (\"Quaranti\" in piemontese) \u00e8 un comune italiano di 166 abitanti della provincia di Asti in Piemonte.\nStoria.\nSimboli.\nLo stemma e il gonfalone del comune di Quaranti sono stati concessi con decreto del presidente della Repubblica del 26 aprile 1983.\nIl gonfalone si presenta come un drappo partito di bianco e d'azzurro.\nLa torre ricorda l'antico fortilizio intorno al quale si \u00e8 sviluppato il paese ed \u00e8 accompagnata da un tralcio di vite d\u2019oro, riferimento alla locale attivit\u00e0 vitivinicola.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34866", "revid": "76069", "url": "https://it.wikipedia.org/wiki?curid=34866", "title": "Refrancore", "text": "Refrancore (\"\u00cbl Franc\u00f3\" o \"Arfrancor\" in piemontese) \u00e8 un comune italiano di abitanti della provincia di Asti, posto a 13\u00a0km dal capoluogo provinciale, in direzione est, nel Basso Monferrato.\n\u00c8 un paese ad economia agricola, in prevalenza vitivinicola.\nStoria.\nIl toponimo Refrancore secondo alcuni storici prende il nome dall'antico \"rivus francorum\" (fiume dei franchi), ora rio Gaminella, che percorrendo le colline del Basso Monferrato scende verso il fiume Tanaro.\nA tredici chilometri da Asti, quasi al confine con la provincia di Alessandria, Refrancore si stende su una collina di arenaria.\nIl nucleo pi\u00f9 antico del borgo, attorno all'antica parrocchiale di San Martino, scende lungo le pendici del poggio e si raccorda al paese moderno che si estende lungo le tre strade che conducono ad Asti, Alessandria e Casale Monferrato.\nFin dall'epoca romana nella zona doveva essere presente un qualche insediamento, forse una masseria o poco pi\u00f9, che ha lasciato ampie tracce anche di notevole valore, come \u00e8 provato da alcuni ritrovamenti effettuati da contadini durante i lavori agricoli. Nel 1874, inoltre, fu riportata alla luce una tomba ad incinerazione e del suo corredo, oltre ad un unguentario, faceva parte anche una preziosa e raffinata coppa di vetro soffiato verdemare decorata con tralci d'edera e recante l'iscrizione in greco: \"Ennione fece. Il compratore ricordi!\".\nUn pezzo di grande interesse, datato alla seconda met\u00e0 del I secolo d.C., che pu\u00f2 testimoniare di un insediamento non modesto e che ora \u00e8 conservato al Museo del Louvre di Parigi.\nSecondo il racconto di Paolo Diacono, intorno al 663 infuri\u00f2 una violenta battaglia tra Franchi e Longobardi dove i primi ebbero la peggio tanto da colmare con il proprio sangue il torrente, che da allora venne appellato rivus ex sanguine francorum e che prest\u00f2 il nome di \"Rivus Francorum\" al piccolo borgo sorto nelle vicinanze. \nIl primo documento certo dell'esistenza di un piccolo borgo fortificato chiamato \"Rivo franchoris\", pertinenza del potente feudo imperiale di Annone, risale al dicembre 1197 quando il podest\u00e0 di Asti Alberto de Fontana decret\u00f2 il possesso inalienabile da parte del Comune di Asti del \"castello di Annone col borgo e il villaggio, con Refrancore, con Cerro e con Foresto...\"; pochi giorni dopo Asti invest\u00ec Enrico di Quattordio di tali possedimenti.\n\u00c8 solamente a partire dal XIV secolo che Refrancore compare nei documenti ufficiali come entit\u00e0 autonoma e svincolata da Annone, e nel maggio 1355 l'imperatore Carlo IV di Boemia, nominando suo vicario imperiale il Marchese Giovanni di Monferrato, concede a questi numerose investiture tra le quali il feudo di \"Rivus franchorium\".\nL'incisione che illustra il testo del Codex Astensis, databile a quell'epoca, mostra un piccolo castello quadrangolare difeso da alte mura merlate e da due torri, una quadrata e l'altra circolare: un piccolo nucleo forte che, con molta probabilit\u00e0, occupava l'area del futuro ricetto, ancora oggi ben conservato.\nLe vicende del feudo seguirono quelle del Marchesato di Monferrato e Refrancore fu concesso dai marchesi a diversi feudatari, tra i quali si evidenziano Bernardo Valperga di Mazz\u00e8, Mercurino Arborio di Gattinara e Costantino e Aranito Comneno principi di Macedonia.\nNel 1547 Aranito Comneno vendette Refrancore al nipote Leonardo di Tocco, principe di Acaja e di Montemiletto, discendente di un'illustre stirpe longobarda del beneventano, imparentata, come si \u00e8 accennato, con i principi di Macedonia e, dal XVIII secolo, con la casa reale di Scozia, gli Stuart; una famiglia importante e molto potente, che resse il feudo fino al 1829 ma che per\u00f2, risiedendo a Napoli, ebbe pochi motivi di interesse per il piccolo paese monferrino, lasciato alle cure di avidi procuratori locali.\n\u00c8 anche per questo stato di cose che il nuovo castello, eretto sulla sommit\u00e0 della collina intorno al XV secolo, avr\u00e0 un'esistenza assai travagliata finch\u00e9 nel 1635, assediato ed espugnato dai Francesi, sar\u00e0 ridotto in rovina e mai pi\u00f9 restaurato nei secoli a venire; oggi nulla \u00e8 pi\u00f9 visibile di questo castello e il suo sito \u00e8 occupato da un prato cinto da un bosco di robinie.\nFin dalla met\u00e0 del XV secolo i documenti associano al nome di Refrancore la presenza di \"castro, loco, et villa\", cio\u00e8 di castello, borgo e paese, ed \u00e8 ancora oggi possibile distinguere queste tre entit\u00e0 nella parte pi\u00f9 antica e suggestiva del centro edificato.\nPer raggiungere la sommit\u00e0 del borgo, dalla piazza IV Novembre, ingentilita dal bel campanile barocco di S. Sebastiano (primi anni del Settecento), si attraversa l'antico paese delimitato dalle attuali via Roma, via Cavour e via regina Margherita, immerse in una pacata tranquillit\u00e0 scossa solamente il Venerd\u00ec mattina dalla presenza del vivace mercato settimanale.\nSalendo per il pendio le case si diradano e lo spazio si allarga in cortili e boschetti fino a fiancheggiare, se si segue la via Regina Margherita, l'alto muraglione che regge le rovine coperte di edera dell'antico oratorio dell'Annunziata, gi\u00e0 esistente nel Cinquecento e riedificato intorno al 1660 dalla Confraternita dei Disciplinati.\nGiunti alla sommit\u00e0 la strada si schiude di fronte alla chiesa di S. Martino, antica parrocchiale ora in attesa di un necessario restauro. Il suo interno, non visitabile per le precarie condizioni statiche, conserva delle semplici ma raffinate decorazioni barocche e due pregevoli altari in stucco, opera di Francesco Solaro e risalenti al 1760.\nTutta l'area raccolta intorno alla piazzetta della chiesa \u00e8 l'antico borgo, ora identificato come un ricetto, cio\u00e8 un piccolo nucleo fortificato con il quale i refrancoresi potevano proteggere se stessi, il bestiame e le provviste nel caso di attacchi o di scorrerie di predoni.\nNel 1456 Guglielmo di Monferrato stipul\u00f2 un capitolo con il quale concesse agli \"homini de Rifrancor\" le case all'interno del ricetto e altri terreni al di fuori della villa; a quei tempi doveva gi\u00e0 essere stato eretto, a pochi passi dal ricetto, il nuovo castello, ora scomparso.\nTre dei quattro lati del borgo fortificato sono ancora oggi ben conservati e visibili negli edifici che cingono la piazza dell'antica parrocchiale e proseguono verso Ovest (le ripide pareti a scarpa in laterizio si possono osservare in tutto il loro fascino dalla strada per Castagnole Monferrato, nei pressi dell'antico mulino che oggi ospita un ristorante).\nLa chiesa stessa fu edificata, a partire dal 1569, sulle strutture di un preesistente edificio del ricetto di cui si conservarono le pareti laterali e la scarpata difensiva prospiciente l'odierna via Cavour; il tozzo campanile, interamente realizzato di mattoni, \u00e8 forse da identificarsi con la torre-porta del ricetto e al suo interno, comunicante con la chiesa, presenta una bella volta a crociera che nasce da quattro testine lapidee di chiara derivazione romanica.\nA tre chilometri dal paese, lungo la strada per Asti \u00e8 situata una piccola chiesetta romanica seminascosta tra le case della frazione Maddalena. Qui sorse, dall'XI secolo, una delle pertinenze del potente centro di Annone, un piccolo centro rurale chiamato \"Foresto\" e organizzato intorno alla parrocchia di Santa Maria Maddalena.\nQuesto edificio nei secoli molto rimaneggiata, \u00e8 posta alla sommit\u00e0 di un basso colle coltivato a vigneti da cui la vista si perde nel saliscendi del fertile paesaggio monferrino.\nNel 1874, vennero alla luce resti di una tomba; al suo interno un unguentario ed una coppa di vetro pregevolmente decorata con tralci d'edera e recante l'iscrizione in greco: \"Ennione fece. Il compratore ricordi!\", databile alla seconda met\u00e0 del I secolo, conservata al museo del Louvre di Parigi.\nSimboli.\nLo stemma del Comune di Refrancore \u00e8 stato concesso con decreto del presidente della Repubblica dell'11 agosto 1968.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2013 la popolazione straniera residente era di 113 persone e rappresentano il 6.9% dell'intera popolazione residente.\nLe nazionalit\u00e0 maggiormente rappresentate in base alla loro percentuale sul totale della popolazione straniera residente erano:\nCultura.\nCucina.\nUn prodotto tipico per cui il paese \u00e8 noto \u00e8 il \"finocchino\", biscotto aromatizzato con semi di finocchio. \nEconomia.\nAgricoltura.\nRefrancore \u00e8 luogo di produzione vinicola, in particolare di grignolino e barbera. Inoltre, come tutto il Monferrato \u00e8 un importante centro per la produzione frutticola (pesche).\nInfrastrutture e trasporti.\nTra il 1900 e il 1935 Refrancore fu servito dalla tranvia Asti-Montemagno-Altavilla.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34868", "revid": "1516566", "url": "https://it.wikipedia.org/wiki?curid=34868", "title": "Roatto", "text": "Roatto (\"Roat\" in piemontese) \u00e8 un comune italiano di 374 abitanti della provincia di Asti in Piemonte.\nMonumenti e luoghi d'interesse.\nChiesa parrocchiale.\nLa fondazione della parrocchia di Roatto risale al 1661 e in trecentocinquant'anni si sono succeduti sedici parroci. In quell'epoca si separarono le due comunit\u00e0 di Roatto e Maretto che condividevano lo stesso parroco. Nel 1662 inizi\u00f2 la costruzione della chiesa parrocchiale che doveva sostituire una chiesetta preesistente.\nLa chiesa attuale venne totalmente riedificata alla fine dell'800. Dedicata a san Michele e a santa Radegonda, l'attuale chiesa parrocchiale fu costruita tra il 1888 e il 1890 e fu consacrata il 9 luglio 1891 dal vescovo di Asti Giuseppe Ronco. Il progettista della chiesa fu l'ingegnere \u2013 al quale \u00e8 dedicata una via del paese - Camillo Riccio, proprietario del Palazzo Borello.\nLa nuova chiesa sorge sull'area dell'antica (l'altare maggiore sorge esattamente nello stesso luogo), ma risulta pi\u00f9 grande (7 metri in lunghezza, 1,50 in larghezza). Dell'antica chiesa si conserv\u00f2 il campanile al quale per\u00f2 fu aggiunta la cupola in rame e le balaustre alle finestre della cella campanaria che ne alterano il carattere originario. Edificata in stile neo-rinascimentale, la chiesa appare di solida struttura, dignitosa nelle forme e nelle decorazioni e armonica nelle proporzioni. Pregevole l'altare maggiore per la semplicit\u00e0 dello stile in coerenza con quello della chiesa e la felice combinazione cromatica dei marmi bianco e verde, che furono donati in gran parte dallo stesso Camillo Riccio.\nSociet\u00e0.\nEvoluzione demografica.\nNegli ultimi cento anni, a partire dal 1911, c'\u00e8 stato un dimezzamento della popolazione residente .\nEtnie e minoranze straniere.\nGli stranieri residenti a Roatto al 1\u00ba gennaio 2015 sono 20 e rappresentano il 5.2 % della popolazione residente.\nLe nazionalit\u00e0 maggiormente rappresentate in base alla loro percentuale sul totale della popolazione straniera residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune fa parte della comunit\u00e0 collinare Valtriversa."}
{"id": "34869", "revid": "986213", "url": "https://it.wikipedia.org/wiki?curid=34869", "title": "Svjatopolk II di Kiev", "text": "Figlio di Iziaslav I e di Gertrude di Polonia."}
{"id": "34870", "revid": "1516566", "url": "https://it.wikipedia.org/wiki?curid=34870", "title": "Robella", "text": "Robella (\"Robela\" in piemontese) \u00e8 un comune italiano di 473 abitanti della provincia di Asti in Piemonte.\nOrigini del nome.\nL'etimologia del nome deriverebbe dal latino \"robur\" (\"rovere\"), albero presente anche nello stemma comunale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSociet\u00e0.\nEvoluzione demografica.\nNegli ultimi cento anni, a partire dal 1911, la popolazione residente \u00e8 diminuita del 62%.\nInfrastrutture e trasporti.\nLa fermata di Sant'Anna-Robella, attiva fra il 1937 e il 2011, era posta lungo la cessata ferrovia Chivasso-Asti."}
{"id": "34871", "revid": "125943006", "url": "https://it.wikipedia.org/wiki?curid=34871", "title": "Rocca d'Arazzo", "text": "Rocca d'Arazzo (\"La R\u00f2ca d'Arass\" in piemontese) \u00e8 un comune italiano di 901 abitanti della provincia di Asti in Piemonte.\nStoria.\nDetta in antico Rupes, poi Rocca San Genesio e Rocca Ayraci, da sempre feudo appartenente al vescovo di Asti, nel 1198, il vescovo Bonifacio I cedette alle continue e pressioni del Comune di Asti di lasciare il feudo sotto la loro giurisdizione, accampando la tesi che il vescovo non aveva i mezzi sufficienti per difendere e mantenere un cos\u00ec importante baluardo sulla strada verso il capoluogo.\nIl 27 maggio 1198, il podest\u00e0 di Asti prese possesso del feudo di Rocca diventato da quel momento \"Rocca d'Astisio\".\nLa cessione, per\u00f2 non venne approvata n\u00e9 dall'arcivescovo di Milano (sotto la cui giurisdizione era la diocesi di Asti), n\u00e9 dal papa, che considerando l'atto del vescovo eccessivamente arbitrario, lo rimosse dall'incarico e invalid\u00f2 l'accordo con gli astesi.\nAnche i rocchesi, non vedevano di buon occhio il loro passaggio sotto l'egida del comune di Asti, dato che questi voleva trasformare il paese in una piazzaforte militare.\nPer tre anni quindi, scoppiarono ostilit\u00e0 e scontri tra le due fazioni e solamente il 29 aprile 1202 venne firmata una tregua che obbligava i cittadini di Rocca a sottostare al governo astigiano.\nI rocchesi accettando malamente l'accordo, in pi\u00f9 di un'occasione si rivolsero al vescovo di Asti Guidetto che finalmente nel 1217 defer\u00ec la questione alla Corte di Roma.\nPapa Innocenzo III deleg\u00f2 il prevosto di Torino Ottone per dirimere la questione che per\u00f2 non venne accettato dagli astigiani.\nVennero allora nominati due savi in rappresentanza uno del Comune di Asti e l'altro della diocesi. La questione non venne a nessuna soluzione, al punto tale che venne nominato un terzo arbitro \"super partes\".\nVenne nominato il vescovo Giacomo di Torino, vicario imperiale, coadiuvato dal podest\u00e0 di Asti Guido di Landriano. Nel 1221, venne nominata la sentenza: il feudo di Rocca sarebbe rimasto alla Chiesa di Asti, ma il Comune l'avrebbe potuto utilizzare come presidio nella difesa del proprio territorio.\nAl vescovo, nel frattempo diventato Giacomo, andava una casa nel castello \"per la villeggiatura\". L'8 giugno 1221, presso la cattedrale di Asti, avvenne la solenne restituzione del feudo alla Chiesa di Asti.\nIn seguito a partire dal 1237 con \"Guglielmo I\", ne ebbe dei diritti signorili in vicariato la famiglia Cacherano, pur rimanendo sempre il possesso del feudo alla Chiesa di Asti. I Cacherano nel XIII secolo alleatasi con le famiglie De Rocca e De Arazzo, cre\u00f2 un Hospicium sia economico (con l'apertura di banchi di pegno nell'Europa del Nord) sia matrimoniale.\nNel 1305 il castello venne assediato dal Principe di Acaja e dopo venti giorni di assedio venne distrutto. Ricostruito dagli astesi, nel 1342 la Contea di Asti pass\u00f2 ai Visconti, duchi di Milano.\nNel febbraio 1379 il vescovo di Asti Francesco Morozzo concesse il castello di Rocca d\u2019Arazzo direttamente al duca di Milano Gian Galeazzo Visconti, aprendogli cos\u00ec la strada al definitivo insignorimento (nel Codex Astensis, redatto probabilmente alcuni anni dopo, il castello di Rocca d'Arazzo \u00e8 raffigurato con il Biscione dei Visconti e non pi\u00f9 con la bandiera di Asti). Gian Galeazzo infeud\u00f2 quindi assieme al vescovo Francesco Morozzo i Dal Verme a partire da \"Bartolomeo Dal Verme\" che venne investito di met\u00e0 del feudo della signoria di Rocca d'Arazzo, diritti ereditati dal figlio Taddeo Dal Verme e dal di lui figlio \"Eleuterio\" che lasci\u00f2 in eredit\u00e0 tutti i feudi al conte imperiale Luigi Dal Verme, conte di Bobbio e Voghera.\nIl 16 aprile 1439 \"Brunone Cacherano\" ebbe dal duca di Milano Filippo Maria Visconti il riconoscimento del possesso totale su Rocca d'Arazzo e l'investitura feudale, seguita dal giuramento di fedelt\u00e0 degli uomini di Rocca, l'investitura fu rinnovata nel 1446 e nel 1454 in favore dei figli del Cacherano.\nNel 1499 la contea d'Asti pass\u00f2 a Luigi XII ed infine all'imperatore Carlo V.\nGiovanni Cacherano' ottenne dall'imperatore Carlo V il diritto di battere moneta nel 1538. Di questo privilegio i Cacherano non si valsero mai.\nNel 1705 il feudo pass\u00f2 a Casa Savoia.\nSimboli.\nLo stemma del comune di Rocca d'Arazzo \u00e8 stato concesso con il regio decreto del 6 luglio 1933.\nCultura.\nCinema.\nA Rocca d'Arazzo sono state girate alcune scene del film \"Il diavolo sulle colline\" di Vittorio Cottafavi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34872", "revid": "453768", "url": "https://it.wikipedia.org/wiki?curid=34872", "title": "Roccaverano", "text": "Roccaverano (\"Rocavran\" in piemontese) \u00e8 un comune italiano di 382 abitanti della provincia di Asti in Piemonte. \u00c8 conosciuto per essere la zona di produzione del formaggio detto Robiola di Roccaverano e per essere il comune astigiano ad altitudine pi\u00f9 elevata (circa 800\u00a0m).\nStoria.\nIl nome del paese potrebbe derivare da \"Rocha Uverani\", citato in un antico documento, collegato al torrente Ovrano che scorre poco distante. Tuttavia, un diploma dell'imperatore Ottone I che concedeva il dominio del luogo ad Aleramo, riporta la dizione \"Ruspaverano\". Comunque sia, il paese si svilupp\u00f2 come luogo di importanza militare all'epoca di Bonifacio del Vasto ed aument\u00f2 il suo prestigio nei secoli seguenti.\nNel 1209 Ottone Del Carretto cedette al Comune di Asti il dominio su Roccaverano e sui territori circostanti, come si legge al cap. 39 del \"Codex Astensis\" dove, tra l'altro, \u00e8 disegnata in una miniatura l'immagine del castello. Per via di complessi accordi politici e commerciali Roccaverano pass\u00f2 varie mani per giungere nel 1337 alla potente famiglia Scarampi di Asti.\nDurante la guerra di successione del Monferrato il castello fu strenuamente difeso dagli occupanti francesi e infine espugnato, nel 1615, dagli spagnoli comandati da don Luigi di Cordova. \nNel 1633 l'intero paese fu saccheggiato dalle milizie napoletane dirette in Alsazia. \nNel 1673 il dominio pass\u00f2 a Carlo Emanuele II di Savoia, ma nel secolo seguente sub\u00ec altre due occupazioni militari: i francesi nel 1715 e gli spagnoli nel 1744. Tutte queste vicende portarono alla perdita del castello, di cui oggi restano frammenti delle mura e la possente torre cilindrica.\nMonumenti e luoghi d'interesse.\nDopo il restauro avvenuto nei primi anni 2000 che ha interessato anche l'adiacente unica facciata superstite del castello, \u00e8 aperta al pubblico e visitabile tutto l'anno.\nSociet\u00e0.\nEvoluzione demografica.\nIn cento anni si \u00e8 avuto un forte spopolamento del Comune, pari all'80% della popolazione residente nel 1911.\nCultura.\nEnogastronomia.\nRoccaverano \u00e8 molto conosciuta in ambito nazionale ed internazionale, per la sua rinomata Robiola DOP.\nGeografia antropica.\nFrazioni.\nTra le frazioni si ricorda Garbaoli, nota per le \"robiole\", cio\u00e8 le formaggette di capra tipiche del luogo e di elevato valore gastronomico. Con il tempo la popolazione del centro \u00e8 diminuita notevolmente e adesso (2008) restano soltanto alcune case (molte vuote) e pochi abitanti. Dal 1973 presso la casa canonica della Parrocchiale di Garbaoli, dedicata a san Marziano, l'Azione Cattolica della diocesi di Acqui organizza nel corso dell'estate Campi scuola autogestiti che nel corso degli oltre tre decenni di esperienza hanno coinvolto decine di migliaia di presenze. \nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34873", "revid": "599013", "url": "https://it.wikipedia.org/wiki?curid=34873", "title": "Rocchetta Palafea", "text": "Rocchetta Palafea (\"Roch\u00ebtta Palaf\u00e8ja\" in piemontese) \u00e8 un comune italiano di 347 abitanti della provincia di Asti in Piemonte.\nStoria.\nStoria.\nIl paese \u00e8 situato su una collina che domina la Valle Belbo.\nCome dice il nome, Rocchetta era nata come presidio militare e di esso resta la torre e parte delle mura che la circondano. Il borgo, per la sua posizione di confine, appartenne prima al Marchesato Aleramico, poi nel 1347 pass\u00f2 al Comune di Genova, che lo infeud\u00f2 a Enrico del Carretto.\nSimboli.\nLo stemma del comune di Rocchetta Palafea \u00e8 stato concesso con decreto del presidente della Repubblica del 16 marzo 1956.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34874", "revid": "1318658", "url": "https://it.wikipedia.org/wiki?curid=34874", "title": "Po", "text": "Il Po (: ) \u00e8 un fiume dell'Italia settentrionale. La sua lunghezza, 652\u00a0km, lo rende il pi\u00f9 lungo fiume interamente compreso nel territorio italiano, quello con il bacino idrografico pi\u00f9 esteso (circa 71\u00a0000\u00a0km\u00b2) e anche quello con la massima portata alla foce, sia essa minima (assoluta 270\u00a0m\u00b3/s), media (1\u00a0540\u00a0m\u00b3/s) o massima (13\u00a0000\u00a0m\u00b3/s), oltre ad essere il quinto fiume europeo (esclusa la Russia) per portata media (dopo Danubio, Reno, Rodano e Nipro).\nHa origine in Piemonte, pi\u00f9 specificamente sul Monviso, al Pian del Re, bagna direttamente tre capoluoghi (Torino, Piacenza, Cremona) e ne lambisce un quarto (Ferrara), segnando inoltre per lunghi tratti il confine tra Lombardia e Emilia-Romagna, nonch\u00e9 tra quest'ultima e il Veneto, prima di sfociare nel mare Adriatico in un vasto delta con sei rami. Attraversa 13 province (Cuneo, Torino, Vercelli, Alessandria, Pavia, Lodi, Cremona, Mantova, Piacenza, Parma, Reggio Emilia, Ferrara e Rovigo). Per la maggior parte del suo corso il Po scorre su un territorio pianeggiante al quale d\u00e0 il nome, la Pianura Padana. Per la posizione geografica, la lunghezza, il bacino e gli eventi storici, sociali ed economici che hanno riguardato il fiume sin dall'antichit\u00e0, il Po \u00e8 riconosciuto come il pi\u00f9 importante tra i fiumi d'Italia.\nStoria.\nIdronimo.\nIl fiume Po era geograficamente conosciuto gi\u00e0 ai tempi dell'antica Grecia col nome di \"Eridan\u00f3s\" (, ; nell'italiano letterario Eridano); in origine stava ad indicare un fiume mitico, indicato grossolanamente a sud della Scandinavia, che si form\u00f2 dopo l'ultima glaciazione europea (W\u00fcrm).\nLe prime fonti storiche sono nella \"Teogonia\" greca di Esiodo (VII secolo a.C. circa), come nome di uno dei tanti figli del titano Oceano e la ninfa Teti, e dai quali derivano vari nomi di fiumi europei. Tale nome fu poi ripreso dallo storico Polibio nel II secolo a.C., dove Eridano era uno dei figli di Fetonte, caduto in un fiume durante una gara di bighe o carri, tanto da attribuirgli anche la porta dell'Ade, e cio\u00e8 gli inferi, secondo la mitologia greca, ma anche il titolo di un principe dedito ai culti egizi, figura che compare spesso in antichissime leggende su Torino.\nNell'antica Grecia esisteva un piccolo fiume chiamato Eridano (da molto tempo in secca), che sorgeva dalle alture dell'Attica orientale e si gettava nel Mar Egeo passando per la necropoli di Ceramico, nella parte sud della citt\u00e0 di Atene.\nPer i celto-liguri, che comparvero soltanto a partire dal IX secolo a.C. circa, il nome del Po era invece \"Bodink\u00f2s\" o \"Bodenk\u00f9s\", da una radice indoeuropea (*\"bhedh-\"/*\"bhodh-\") che indica \"scavare\", o \"render profondo\", la stessa radice da cui derivano i termini italiani \"fossa\" o \"fossato\", indicando cos\u00ec tutta la depressione geografica della zona fluviale padana. Quindi, l'antico nome latino \"Padus\" - da cui l'aggettivo \"padano\" - deriverebbe, secondo l'opinione pi\u00f9 diffusa, dalla stessa radice di \"bodink\u00f2s\"; secondo altri per\u00f2, deriverebbe da un'altra parola celto-ligure, \"pades\", indicante una resina prodotta da una qualit\u00e0 di pini selvatici particolarmente abbondante presso le sue sorgenti.\nIl nome italiano Po si ottiene quindi dalla contrazione del latino \"Padus\" &gt; \"P\u00e0us\" &gt; \"P\u00e0u\" &gt; \"P\u00f2\". In diverse lingue slave (ceco, slovacco, polacco, sloveno, serbo, croato) ma anche nelle lingue romanze, quali il romeno, spesso si usa ancora chiamare questo fiume \"Pad\" o \"Padus\". Parimenti, negli aggettivi di lingua italiana, che solitamente ereditano la vecchia radice latina, esistono ancor oggi le parole \"paduano\", \"padano\", Pianura Padana, fino a Padania, il cui utilizzo si \u00e8 maggiormente diffuso a partire dagli anni novanta del XX secolo.\nEvoluzione.\nEt\u00e0 antica.\nAttorno al X secolo a.C. la linea di costa era arretrata dai 10\u00a0km ai 35 nella parte centrale, rispetto a quella attuale. Il Po giungeva in mare con due estuari: sfociava a nord vicino all'attuale Chioggia, mentre a sud si gettava in mare in un punto equidistante rispetto alle attuali Ferrara e Ravenna. Il fiume si divideva in due rami all'altezza dell'attuale Ficarolo.\nNel VI secolo a.C. i greci fondarono sul ramo nord del Po (Po di Adria) l'emporio di Adria e, in poco tempo, presero a denominare \"Adrias Kolpos\" tutta la parte settentrionale del mare Adriatico. Successivamente, gli Etruschi fondarono sul ramo meridionale la citt\u00e0 di Spina nel ramo del Po detto Spinetico.\nIntanto, col tempo, si era verificata una modifica del regime delle acque, in seguito alla quale assunse la preminenza l'alveo meridionale. Tra la protostoria e l'et\u00e0 romana il ramo di Adria si ridimension\u00f2, mentre si increment\u00f2 il ramo meridionale. Lo dimostrano le vicende delle due citt\u00e0: mentre Adria visse un periodo di crisi, Spina conobbe il suo massimo splendore. Il Po ad Adria si interr\u00f2 nel volgere di alcuni secoli.\nForse a causa del grosso afflusso di acque, il ramo spinetico raddoppi\u00f2: nacquero l\"Olana\" (ora Po di Volano) e il \"Padoa\" (da cui potrebbe derivare il nome Po). Della allora linea di costa rimangono antichi dossi fossili: l'Argine Agosta, all'interno delle Valli di Comacchio. L'Olana sfociava pi\u00f9 a nord rispetto a Spina ed aveva anche un'ulteriore diramazione verso nord da cui nasceva il tratto detto \"Gaurus\" (da cui derivano i nomi Goro e Codigoro) che sfociava nei pressi dell'attuale Mesola; le dune fossili di Massenzatica a sud e dall'altra sponda quelle di San Basilio testimoniano l'antica foce.\nIn epoca romana i porti pi\u00f9 importanti sul Po furono: Cremona, Piacenza, Brescello, Ostiglia, \"Vicus Varianus\" (l'attuale Vigarano Mainarda) e \"Vicus Hobentia\" (l'attuale Voghenza).\nTre famosi autori romani descrissero il corso del fiume Po:\nRavenna, posta all'estremit\u00e0 meridionale del Delta, fu collegata al ramo spinetico tramite la \"Fossa Messanicia\", un canale artificiale lungo 18\u00a0km, mentre Pavia era collegata al Po tramite il Ticino e il suo importante porto permetteva il collegamento tra la via d'acqua padana e il lago Maggiore.\nEt\u00e0 medievale.\nContrariamente alla maggioranza dei percorsi stradali, le vie d'acqua non conobbero decadenza durante l'alto medioevo, tanto che, nel VI secolo, Teodorico organizzo una regolare linea di navigazione che collegava Pavia a Ravenna con scali a Piacenza, Cremona, Brescello, Ostiglia e Voghenza. Protagonisti della navagazione padana altomedievale erano i mercanti di Comacchio, che nel 715 ottennero da Liutprando un capitolare con cui era loro permesso di trasportare merci (e in particolare il sale e i prodotti d'origine orientale) fino alla capitale del regno, Pavia. Tra il IX e il X secolo i mercanti di Venezia strapparono a Comacchio il controllo dei traffici padani, tanto gi\u00e0 in epoca carolingia la loro presenza era dominante nel mercato posto presso il palazzo Reale di Pavia (particolarmente affollato durante le assemblee del regno), dove smerciavano anche prodotti di lusso orientali, come spezie e seta.In epoca medioevale il ramo principale del delta era costituito dall'attuale Po Morto di Primaro, formatosi nell'VIII secolo pi\u00f9 a sud del \"Padoa\", che scorre a sud delle Valli di Comacchio e che, dalla met\u00e0 del XVIII secolo, costituisce la parte terminale del fiume Reno (anch'esso un tempo affluente del Po) nel quale il Reno stesso fu convogliato a seguito della creazione del Cavo Benedettino.\nAnche il Po di Volano, che scorre a Ferrara, era uno dei due corsi principali: questa situazione si protrasse fino al 1152, anno della Rotta di Ficarolo. A seguito di forti e frequenti precipitazioni, il fiume ruppe la diga del nord presso i giunti delle braccia, a Ficarolo, nell'allora Transpadana Ferrarese; il corso del fiume si modific\u00f2 e cominci\u00f2 gradualmente ad assumere la conformazione attuale.\nIl nuovo tratto, pi\u00f9 breve degli altri, dove l'acqua scorreva quindi pi\u00f9 veloce, divenne il corso principale chiamato \"Po di Tramontana\" e poi \"Po di Venezia\", deviando dal \"Po di Volano\" a Pontelagoscuro, qualche chilometro a nord di Ferrara.\nIl Po, insieme ad altri fiumi dell'Italia settentrionale, durante tutto il medioevo fu teatro di numerosissimi episodi militari e tutte le principali citt\u00e0 e signorie rivierasche erano dotate di vere e proprie flottiglie fluviali.\nEt\u00e0 moderna.\nTra il 1600 e il 1604 la Repubblica di Venezia, nonostante le rimostranze dello Stato Pontificio, devi\u00f2 il tratto finale del corso del Po tramite l'opera che fu chiamata \"taglio di Porto Viro\".\nQuesta modifica estese in pochi anni il delta verso est, formando nuovi territori compresi nell'attuale Delta del Po, interrando parzialmente la sacca di Goro. Si formarono da nord a sud i rami del \"Po di Levante\", \"Po di Maistra\", \"Po di Pila\", \"Po delle Tolle\", \"Po di Gnocca\" e il \"Po di Goro\" (che preesisteva, ma raddoppi\u00f2 la lunghezza). Inoltre a sud e a nord dell'attuale delta, nelle aree costiere private di apporto di sedimenti, in aggiunta al fenomeno della subsidenza, si acuirono fenomeni di erosione del cordone dunoso litoraneo e delle spiagge.\nUna mappa del 1693 chiama \"Po di Venezia\" la biforcazione nord del Po di Goro. Proseguendo verso est e giunto nei pressi di Donada lo stesso ramo viene denominato \"Po delle Fornaci\".\nIl Po di Levante, durante le grandi bonifiche operate negli anni trenta del secolo scorso, riguardanti l'idrovia Fissero-Tartaro-Canalbianco, venne staccato dal Po di Venezia, rimanendone collegato tramite la conca di navigazione di Volta Grimana, e divenne il ramo terminale del Canalbianco.\nIl Po di Volano raggiunge il mare con un piccolo estuario sfociando nella sacca di Goro.\nCartografia.\nL'opera cartografica fu proseguita con l'instaurazione del Regno Lombardo-Veneto dagli austriaci, che disegnarono il tratto da Ficarolo fino alla confluenza del Ticino (1815).\nDue carte di 47 tavole (530x889\u00a0mm) furono realizzate nel 1821. Queste mappe furono successivamente aggiornate una da Elia Brambilla (2000) e l'altra da Francesco Brioschi (1872).\nSolo con l'Unit\u00e0 d'Italia si otterr\u00e0 un'opera cartografica pi\u00f9 completa del fiume, quando Francesco Brioschi (1887) realizz\u00f2 una nuova mappa a stampa da Moncalieri fino al delta. La mappa \u00e8 in un'unica tavola (730x9000\u00a0mm) in scala 1:50.000. Questa mappa \u00e8 ancora oggi utilizzata per gli aggiornamenti e la rappresentazione del fiume.\nDescrizione.\nIl Po attraversa con il suo corso gran parte dell'Italia settentrionale, da ovest verso est percorrendo tutta la Pianura Padana.\nDalla sorgente alla foce, attraversa tredici province: Cuneo, Torino, Vercelli e Alessandria in Piemonte; Pavia, Lodi, Cremona e Mantova in Lombardia; Piacenza, Parma, Reggio Emilia, Modena e Ferrara in Emilia-Romagna; e Rovigo in Veneto. I comuni \"rivieraschi\", cio\u00e8 che toccano le sponde del fiume, sono 183.\nIl bacino idrografico \u00e8 ampio circa 71.000\u00a0km\u00b2 e copre gran parte del versante meridionale delle Alpi e quello settentrionale degli Appennini ligure e tosco-emiliano; il regime del fiume \u00e8 perci\u00f2 di tipo misto: alpino (piene tardo-primaverili/estive e secche invernali) ed appenninico (piene primaverili/autunnali e secche estive): il regime appenninico \u00e8 prevalente, anche a causa della progressiva riduzione dei ghiacciai alpini che, negli ultimi decenni, ha diminuito l'alimentazione estiva; le portate minime si riscontrano nel corso dell'estate, solitamente in agosto.\nNel suo corso in pianura il fiume si divide spesso in pi\u00f9 rami formando varie isole fluviali, la pi\u00f9 grande delle quali, escluse quelle alla foce, \u00e8 l'Isola Serafini situata nei pressi della foce dell'Adda a Castelnuovo Bocca d'Adda, ma estesa circa 10\u00a0km\u00b2 all'interno del comune di Monticelli d'Ongina. Nei pressi di Piacenza, a est del punto di confluenza del fiume Trebbia, \u00e8 presente l'Isolotto Maggi.\nSulle rive del Po abitano circa sedici milioni di persone e sono concentrate oltre un terzo delle industrie e della produzione agricola italiana, cos\u00ec come oltre la met\u00e0 del patrimonio zootecnico. Ci\u00f2 rende il fiume e il suo bacino una zona nevralgica per l'intera economia italiana ed una delle aree europee con la pi\u00f9 alta concentrazione di popolazione, industrie e attivit\u00e0 commerciali.\nCorso del fiume.\nLa sorgente del Po si trova sulle Alpi Cozie, in Piemonte, nella provincia di Cuneo e precisamente in localit\u00e0 Pian del Re, a 2020 m di quota, nel comune di Crissolo, alle pendici del Monviso (3.841\u00a0m); un masso con incisa una scritta segnala il punto esatto in cui la sorgente sgorga. Grazie all'apporto di molte altre sorgenti, il fiume prende a scorrere nella valle che da esso prende il nome di Valle Po e dopo appena una ventina di chilometri, sbocca nella pianura padana lambendo il territorio del comune di Saluzzo. In questo tratto vari affluenti arricchiscono la portata del fiume, il quale entra poi nella provincia di Torino attraversandone il capoluogo. A questa altezza il fiume, nonostante abbia percorso solo un centinaio di chilometri dalla sorgente, \u00e8 gi\u00e0 un corso d'acqua notevole con un letto ampio 200\u00a0metri e una portata media prossima ai 100\u00a0m\u00b3/s. All'interno della citt\u00e0 di Torino vi confluiscono il Sangone, la Dora Riparia e la Stura di Lanzo. \nOltre Torino, il Po con andamento verso est costeggia le estreme propaggini del Monferrato giungendo nella piana Vercellese dove si arricchisce dell'apporto di importanti affluenti come la Dora Baltea e il Sesia. Piegando con corso verso sud, continua poi a lambire in sponda destra il Monferrato in provincia di Alessandria, bagnando le citt\u00e0 di Casale Monferrato e Valenza. Qui funge anche da confine regionale tra Piemonte e Lombardia.\nPresso Bassignana, il fiume punta definitivamente verso est per merito anche della forte spinta del Tanaro, suo principale tributario di destra. Dopo questa confluenza il Po, ormai possente nella portata (oltre 500\u00a0m\u00b3/s), entra in territorio lombardo scorrendo in provincia di Pavia. Pochi chilometri a sud del capoluogo pavese il fiume riceve il contributo del Ticino, suo principale tributario per volume d'acque, diventando cos\u00ec navigabile sino alla foce anche da grosse imbarcazioni, grazie ad una portata di oltre 900\u00a0m\u00b3/s.Dopo questa confluenza il fiume scorre per parecchi chilometri nella zona di confine tra Lombardia e Emilia-Romagna, bagna Piacenza e Cremona, e scorre all'interno della provincia di Mantova, ricevendo contributi notevoli dagli affluenti alpini Adda, Oglio e Mincio e molti altri fiumi minori provenienti dall'Appennino che in questo tratto ne accrescono la portata ad oltre 1.500\u00a0m\u00b3/s.\nGiunge infine nella zona di Ferrara. Nella provincia di Ferrara, ed in particolare a Bondeno, dall'inizio del XIX secolo \u00e8 stato ideato e successivamente realizzato un canale artificiale che collega il Reno con il Po, il Cavo Napoleonico. Il fiume scorre poi \"pensile\" sul confine tra Veneto (provincia di Rovigo) ed Emilia-Romagna, nella regione del Polesine. Qui inizia il suo ampio delta (380\u00a0km\u00b2) dividendosi in cinque rami principali denominati Po di Maestra, della Pila, delle Tolle, di Gnocca e di Goro e in quattordici bocche (un ulteriore ramo secondario detto Po di Volano o semplicemente Volano, che attraversa la citt\u00e0 di Ferrara, fu separato dal corso del fiume nel XVII secolo). Il fiume sfocia infine nel Mare Adriatico, attraversando i territori dei comuni di Ariano nel Polesine, Goro, Porto Tolle, Taglio di Po e Porto Viro.\nIl delta del Po, per la sua grande valenza ambientale, \u00e8 stato dichiarato patrimonio dell'umanit\u00e0 dall'UNESCO.\nAffluenti.\nIl Po \u00e8 alimentato da innumerevoli torrenti e fiumi che raggruppano un insieme di ben 141 affluenti di cui i principali sono, dalla sorgente alla foce:\nda sinistra:\nda destra:\nEffluenti.\nNella zona del suo delta il Po ha diversi effluenti. \nLe diramazioni deltizie del Po che nel loro complesso costituiscono il delta sono, da settentrione a meridione:\nPiene e alluvioni.\nLe piene del fiume, generalmente concentrate in autunno a causa delle piogge, sono abbastanza frequenti e possono essere anche imponenti e devastanti come avvenuto svariate volte nel XX secolo. Determinanti nelle piene sono soprattutto i tributari piemontesi (Dora Baltea, Sesia e Tanaro in particolare) e lombardi (Ticino). Per fare alcuni esempi, durante la piena del novembre 1994 il fiume mostr\u00f2 gi\u00e0 in Piemonte, dopo la confluenza del Tanaro, una portata di colmo di oltre 11.000\u00a0m\u00b3/s, quasi paragonabile a quella normalmente registrata molto pi\u00f9 a valle, nel Polesine.\nLo stesso avvenne anche nell'ottobre 2000, sempre in Piemonte, dove il fiume super\u00f2 gi\u00e0 a partire dal comune di Valenza i 10.000\u00a0m\u00b3/s di portata massima di piena a causa soprattutto dei contributi pesantissimi di Dora Baltea e Sesia.\nI valori massimi assoluti di portata del Po sono stati raggiunti durante gli eventi alluvionali del 1951 e del 2000 con picchi di oltre 13.000\u00a0m\u00b3/s nel medio-basso corso.\nLa prima alluvione causata dal Po di cui si ha notizia certa risale al 204 a.C. secondo quanto riportato da Tito Livio. Da allora sono noti 138 eventi (una media di circa una piena straordinaria ogni sedici anni). Tra le pi\u00f9 importanti si ricordano:\nNel XX secolo le piene pi\u00f9 importanti furono:\nFauna.\nFauna ittica.\nIl Po e i suoi affluenti presentano una fauna ittica originaria del pi\u00f9 alto interesse biogeografico ed ecologico, con un altissimo tasso di endemismo. Purtroppo a partire dalla seconda met\u00e0 del XX secolo sono state introdotte molte specie ittiche alloctone che hanno inquinato questa straordinaria biodiversit\u00e0 conducendo a rarefazione molte specie endemiche e minacciandone alcune di estinzione.\nAlcune specie endemiche o subendemiche dell'area padana sono qui di seguito riportate:\nDi seguito una lista parziale di alcuni dei pi\u00f9 diffusi alloctoni:\nIl 23 agosto 2006 nel fiume Po in provincia di Ferrara \u00e8 stata pescata una carettochelide (\"Carettochelys insculpta\") successivamente ospitata all'Acquario di Genova.\nPoco tempo dopo \u00e8 stata trovata anche una tartaruga azzannatrice (\"Chelydra serpentina\").\nNell'agosto del 2009 \u00e8 stato pescato, nelle acque del fiume, un piranha della specie \"Pygocentrus nattereri\".\nImpatti ecologici.\nNumerose specie ittiche autoctone ed endemiche sono minacciate da diversi fattori. Tra le pi\u00f9 importanti vi \u00e8 la presenza di specie alloctone: tra queste specie alcune (prevalentemente il Siluro e secondariamente anche Aspio, Lucioperca e pesci gatto) sono estremamente dannose in quanto predatori mentre altre (ad esempio Breme, Blicca, Gardon, Rodeo, ecc.) danneggiano la fauna autoctona in quanto competitori. A questi si aggiunge anche il gambero rosso della Louisiana (\"Procambarus clarkii\") anch'esso in grado di avere un impatto notevole sulle popolazioni ittiche, l'ambiente e le opere idrauliche. Altre minacce sono l'inquinamento e la costruzione di dighe prive d'impianti di risalita come quella di Casale Monferrato che impediscono alle specie migratrici come lo storione comune, lo storione cobice e la cheppia di poter risalire il fiume per riprodursi.\nIl Po e l'uomo.\nPonti sul Po.\nUna ricerca del Politecnico di Torino ha stabilito che nel 2001 vi erano 77 ponti (stradali e ferroviari) che attraversavano il Po lungo tutto il suo corso, escludendo alcune strutture minori nei pressi della sorgente.\nAutorit\u00e0 sul fiume.\nFino alla riforma attuata nel 2002, il Po e i suoi affluenti erano soggetti all'autorit\u00e0 del \"Magistrato per il Po\", un organo del Ministero dei lavori pubblici con sede a Parma, istituito nel 1955, dopo la catastrofica alluvione del 1954, per coordinare e, dal 1962, unificare le competenze dei vari organi competenti. Peraltro, gi\u00e0 nel 1806 Eugenio di Beauharnais, Vicer\u00e9 d'Italia, aveva istituito un \"Magistrato civile per lavori generali che riguardano il grande sistema del Po\".\nIn seguito alla riforma del 2002, correlata al decentramento di funzioni dallo Stato alle regioni, l'intero Bacino del Po \u00e8 stato affidato ad un'agenzia interregionale denominata \"Agenzia Interregionale per il fiume Po\" (AIPO), anch'essa con sede a Parma, alla quale sono state trasferite le competenze del vecchio Magistrato con in pi\u00f9 alcune nuove competenze sulla navigazione interna. L'AIPO \u00e8 un ente strumentale di quattro delle Regioni che compongono il bacino del Po: Piemonte, Lombardia, Emilia-Romagna e Veneto. La Regione Valle d'Aosta e le province Autonome di Trento e Bolzano usufruiscono di speciali uffici locali. La Regione Liguria e la Regione Toscana affidano la gestione dei corsi d'acqua del bacino ricadenti nei loro territori all'AIPO mediante \"protocolli d'intesa\" e particolari \"convenzioni\".\nL'attivit\u00e0 di pianificazione del bacino \u00e8 curata dall'Autorit\u00e0 di bacino distrettuale del fiume Po (AdBPo), organismo misto Stato-Regioni. L'AIPO attua la pianificazione redatta dall'AdBPo mediante attivit\u00e0 di programmazione degli interventi e gestione dei corsi d'acqua, oltre al \"servizio di piena\", mediante 12 sedi periferiche che coprono l'intero bacino: da ovest verso est, Torino, Alessandria, Pavia, Lodi, Piacenza, Cremona, Parma, Reggio nell'Emilia, Mantova, Modena, Ferrara e Rovigo."}
{"id": "34875", "revid": "599013", "url": "https://it.wikipedia.org/wiki?curid=34875", "title": "KDE", "text": "KDE \u00e8 una comunit\u00e0 internazionale la cui attivit\u00e0 principale \u00e8 lo sviluppo di Software Libero. Originariamente con \"KDE\" si denominava un ambiente desktop (K Desktop Environment), successivamente esso \u00e8 stato chiamato \"KDE Plasma\" (incluso nella \"KDE Software Compilation\") e \"KDE\" \u00e8 diventato il nome della comunit\u00e0. \nQuesto cambio di denominazione ha avuto un riscontro concreto quando \"KDE 4\" (quarta versione del DE) \u00e8 stato \"diviso\" in tre parti nel passaggio alla versione 5: adesso si hanno infatti \"KDE Frameworks 5\" (librerie), \"KDE Plasma\" e \"KDE Applications\". Essi sono tra i principali software sviluppati da KDE. Alcuni dei suoi componenti sono: \"KDE Frameworks\", un insieme di librerie modulari basate su Qt, \"KDE Plasma\" (precedentemente \"KDE Workspaces\"), un ambiente desktop molto completo e curato, orientato prevalentemente agli utenti con conoscenze basiche, per via della vasta configurabilit\u00e0 dell'ambiente e dei suoi programmi. Dalla versione 5 \u00e8 basato su KDE Frameworks, mentre \"KDE Applications\" \u00e8 un insieme di applicazioni basate su Qt e KDE Frameworks con ciclo di rilascio sincronizzato.\nLa \"K\" di \"KDE\" in origine stava per \"kool\" (la \"C\" di \"common\" era gi\u00e0 utilizzata dal desktop environment CDE), ma successivamente si prefer\u00ec rimuovere questo significato. La mascotte di KDE \u00e8 Konqi, un drago antropomorfo. In precedenza, nella versione 2.x, era Kandalf, un mago con bacchetta magica.\nStoria.\nIl progetto venne iniziato il 14 ottobre 1996 da Matthias Ettrich, uno studente all'Universit\u00e0 di Tubinga, che trovava gli ambienti desktop per UNIX dell'epoca carenti sotto molti punti di vista. Tra le critiche c'era la constatazione che nessuna applicazione avesse un aspetto ed un comportamento simile. Altri programmatori, dopo aver letto l'annuncio della nascita di KDE, parteciparono al progetto e in meno di un anno i programmatori arrivarono a quota 15.\nTuttavia non si fecero attendere le critiche da parte dei sostenitori del Free Software, che contestarono pesantemente la scelta del toolkit proprietario Qt come base del sistema KDE. Fu in conseguenza di ci\u00f2 che nacque GNOME, un ambiente desktop che avrebbe dovuto fornire le stesse funzioni di KDE in un ambiente completamente libero. Nel 1998 venne distribuita la prima versione stabile di KDE, la 1.0. Nello stesso anno la casa produttrice delle librerie Qt, la norvegese Trolltech, decise di distribuire progressivamente il proprio prodotto come Open Source, sotto licenza GPL, ponendo cos\u00ec fine alla diatriba sopra descritta.\nNel frattempo aumentarono gli sviluppatori interessati al progetto KDE, cos\u00ec come le applicazioni ad esso correlate. L'arrivo di KDE 2 port\u00f2 poi numerosi cambiamenti delle API. Il 1\u00ba agosto 2012 viene distribuita la versione 4.9, dedicata a Claire Lotion, una importante sviluppatrice deceduta. il progetto conta oltre 4 milioni di righe di codice sorgente (per fare un paragone il kernel Linux versione 2.5 contava circa 3.7 milioni di righe di codice), 800 programmatori provenienti da tutto il mondo, 17 mirror del sito web e 106 mirror FTP (senza contare i mirror non ufficiali).\nCaratteristiche.\nLa maggior parte del software sviluppato da KDE si basa sulle librerie Qt di Qt Software (distribuite con licenza LGPL) e funziona sulla maggior parte dei sistemi operativi di tipo Unix, come GNU/Linux, distribuzioni BSD ed esistono anche delle versioni funzionanti su Microsoft Windows e su macOS che sfruttano il layer di portabilit\u00e0 del toolkit Qt.\nLe versioni di KDE (come DE) e di Qt fino alla 3 potevano funzionare su Windows solo grazie a programmi come Cygwin, mentre su macOS era necessaria la presenza di X11 installato nel sistema. Parte della KDE SC 4 \u00e8 stata distribuita anche per Windows. Plasma ha visto nel suo ciclo di sviluppo in KDE SC una graduale porting in QML. Plasma 5 \u00e8 stato riscritto con QML.\nI programmi e le librerie di KDE sono distribuiti sotto le licenze GPL e LGPL. Come per analoghi progetti di Free e Open Source Software, KDE \u00e8 aperta al contributo di chiunque sia interessato a partecipare, sia per la parte pi\u00f9 propriamente informatica, di programmazione e sviluppo software, che per gli altri aspetti comunque fondamentali per un ambiente grafico, come la localizzazione dei programmi, la documentazione, la cura della grafica e delle icone e l'usabilit\u00e0.\nComponenti.\nAlcuni dei componenti comuni ai software di KDE sono:\nPacchetti.\n distribuito sotto forma di pacchetti-categoria, col fine di semplificarne e rendere modulare l'installazione.\nEd inoltre:\nApplicazioni principali.\nPer una lista completa, vedi la lista di applicazioni di KDE.\nLe applicazioni per KDE includono:\nOrganizzazione del progetto.\nProprio come per altri progetti open source/free software, KDE sviluppa soprattutto grazie al contributo di volontari, anche se varie aziende come Novell (SUSE), Trolltech (Qt) e Mandriva impiegano sviluppatori per lavorare al progetto. L'organizzazione \u00e8 molto complessa in quanto molte persone contribuiscono in vari modi (per esempio curando le traduzioni e l'aspetto grafico o la scrittura di codice vero e proprio). Le decisioni e i problemi vengono discussi in varie mailing list.\nTuttavia le grandi decisioni (come le date di distribuzione di nuove versioni o l'inclusione di nuove applicazioni) vengono decise dai \"core developers\", sviluppatori che hanno contribuito molto al progetto in un lungo periodo di tempo.\nAnche se gli sviluppatori e gli utenti vengono da tutto il mondo, KDE ha una base in Germania. I web server sono installati nell'universit\u00e0 di T\u00fcbingen e Kaiserslautern, un'organizzazione non-profit tedesca che detiene il marchio di fabbrica su \"KDE\". Inoltre le conferenze spesso sono tenute in Germania.\nVersioni e ciclo di sviluppo.\nFino alla versione 4 di KDE (ambiente desktop) tutto l'intero parco software veniva distribuito insieme. La decisione di dividere il successore di KDE 4 in tre parti principali \u00e8 stata presa anche per consentire diversi cicli di sviluppo ad ogni tipologia di software: Frameworks viene distribuito ogni mese circa (5.0, 5.1, ...), KDE Workspaces una versione ogni 3 mesi (5.0, 5.1, ...) e KDE Applications ogni 4 mesi circa con numerazione anno.mese (15.04 \u00e8 stata la prima).\nVersioni principali di KDE come DE.\nSono state distribuite 25 versioni di KDE inteso come ambiente desktop: 1.0, 1.1, 2.0, 2.1, 2.2, 3.0, 3.1, 3.2, 3.3, 3.4, 3.5, 4.0, 4.1, 4.2, 4.3, 4.4, 4.5, 4.6, 4.7, 4.8, 4.9, 4.10, 4.11, 4.12, 4.13, 4.14.\nVersioni minori.\nUna versione minore \u00e8 tipicamente segnalata con tre numeri, ad esempio 1.1.1, ed \u00e8 incentrata sulla correzione di \"bug\", problemi di importanza secondaria e piccoli miglioramenti di usabilit\u00e0. Normalmente non vengono aggiunte nuove funzioni nelle versioni minori. Fa eccezione KDE 3.5, in cui piccole migliorie sono state incluse nelle versioni minori.\nDistribuzioni GNU/Linux che utilizzano i software di KDE.\nInsieme a GNOME, altro ambiente desktop molto diffuso nelle distribuzioni GNU/Linux e nei sistemi operativi Unix-like, KDE Plasma \u00e8 tra i DE pi\u00f9 completi e ricchi di effetti grafici, caratterizzato da un aspetto molto curato, da un elevato grado di usabilit\u00e0 e ampie possibilit\u00e0 di personalizzazione. Grazie a tali caratteristiche, questo ambiente viene installato di default in numerose distribuzioni GNU/Linux, soprattutto in quelle orientate all'utenza desktop, come ad esempio Mandriva Linux, SUSE, OpenSUSE, PCLinuxOS e Kubuntu.\nEsiste anche un sistema operativo mantenuto dalla comunit\u00e0 di KDE e basato su Ubuntu chiamato KDE Neon.\nDi seguito \u00e8 riportato un elenco di distribuzioni che includono in modo predefinito l'ambiente desktop KDE Plasma."}
{"id": "34876", "revid": "1714743", "url": "https://it.wikipedia.org/wiki?curid=34876", "title": "Izjaslav I di Kiev", "text": "Maggiore tra i figli di Jaroslav fu uno degli autori della \"Pravda Jaroslavi\u010dej\" che \u00e8 parte del primo codice di leggi russo chiamato Russkaja Pravda.\nNel 1068, in seguito ad una rivolta popolare, Izjaslav venne deposto e fugg\u00ec in Polonia. Nel 1069, grazie all'aiuto dell'esercito polacco, riprese Kiev ma fu spodestato dai suoi fratelli nel 1073. Izjaslav, tramite il proprio figlio Jaropolk, si rivolse all'imperatore tedesco, al re di Polonia ed al Papa per ottenere nuovi appoggi. Nel 1077 riusc\u00ec a riconquistare Kiev ancora una volta, ma poco dopo cadde durante una guerra intestina con i principi Oleg e Boris, suoi fratelli, nella battaglia di \u010cernigov.\nFamiglia e figli.\nSpos\u00f2 Gertrude di Polonia, figlia di Miezsko II di Polonia e Richeza di Lotaringia. Essi ebbero:"}
{"id": "34880", "revid": "767487", "url": "https://it.wikipedia.org/wiki?curid=34880", "title": "Zebedeo", "text": "Secondo i Vangeli Zebedeo, da \"Zebadiah\", o anche \"Zabdi,\" marito di Salom\u00e8, fu il padre di Giacomo il Maggiore e Giovanni, due dei dodici apostoli di Cristo, nati entrambi a Betsaida in Palestina, nei pressi del lago di Genezareth, ed originariamente dediti a loro volta all'attivit\u00e0 della pesca. Ges\u00f9 chiam\u00f2 Giacomo e Giovanni, figli di Zebedeo, \"Boanerghes\", ovvero \"figli del tuono\".\nZebedeo non era un semplice pescatore ma un vero e proprio imprenditore della pesca in quanto aveva alle sue dipendenze delle maestranze.\nNell'Antico Testamento (Nehemia 11,17), viene ricordato Zebedeo figliolo di Asaf. Augusto Calmet, Dizionario sacra Scrittura, t-I, Venezia, 1746 \"Zebedaeus filius Asaph e Michae pater\", Neemia 11,17. I figli di questo Zebedeo, cantori del Tempio, venivano chiamati boanerghes, ovvero figli del tuono.\n\u00c8 nominato nei seguenti versetti: "}
{"id": "34883", "revid": "1516566", "url": "https://it.wikipedia.org/wiki?curid=34883", "title": "Rocchetta Tanaro", "text": "Rocchetta Tanaro (\"Roch\u00ebtta 'd Tani\" in piemontese) \u00e8 un comune italiano di abitanti della provincia di Asti in Piemonte.\nStoria.\nI primi abitatori giunsero almeno quattro millenni fa attraverso il fiume Tanaro e si insediarono nelle anse e sulle prominenze che il fiume formava lungo il suo corso. Ne sono testimonianza i recenti ritrovamenti del neolitico annonese, cos\u00ec come l'abbondanza nel suolo di reperti paleontologici e fossili (mastodonte, dinosauro, conchiglie) riporta alle ere geologiche.\nNel novembre 1994 il comune venne quasi totalmente sommerso dall'onda di piena del fiume Tanaro.\nOnorificenze.\nRocchetta Tanaro \u00e8 tra le citt\u00e0 decorate al valor militare per la guerra di liberazione, insignita della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nAree naturali.\nNel comune \u00e8 presente il Parco naturale di Rocchetta Tanaro.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34887", "revid": "2069609", "url": "https://it.wikipedia.org/wiki?curid=34887", "title": "Mozilla Thunderbird", "text": "Mozilla Thunderbird \u00e8 un client di posta elettronica e news (in grado di gestire anche i feed RSS ed i newsgroup) sviluppato da MZLA Technologies Corporation. \u00c8 un software libero.\nDescrizione.\nIl programma \u00e8 disponibile per sistemi Microsoft Windows, Linux, MacOS e molti altri. Supporta estensioni (funzionalit\u00e0 aggiuntive da installare a seconda delle esigenze) e temi, con i quali \u00e8 possibile personalizzare l'aspetto del programma.\nAltre caratteristiche del programma:\nIl successo di Thunderbird.\nThunderbird \u00e8 stato sviluppato parallelamente al \"fratello\" pi\u00f9 conosciuto, il browser Mozilla Firefox. Secondo molti, \u00e8 stato creato in concorrenza diretta a Outlook Express, un altro programma per la posta elettronica fornito gratuitamente da Microsoft insieme al sistema operativo Windows. Ma, a detta della stessa Mozilla Foundation, si pensava che i tempi di diffusione di Thunderbird sarebbero stati decisamente pi\u00f9 lunghi, perch\u00e9 \u00e8 pi\u00f9 difficile convincere un utente a cambiare un programma tanto personale quanto un client di posta, piuttosto che un semplice browser. Eppure a un mese dalla messa a disposizione della prima versione ufficiale Thunderbird ha raggiunto e superato i due milioni di download.\nIn seguito Mozilla Foundation ha creato il progetto Lightning, per unire le funzioni di Thunderbird a quelle del terzo software celebre di Mozilla, Mozilla Sunbird, che gestisce i calendari. Cos\u00ec Thunderbird potr\u00e0 competere non solo con Outlook Express, ma anche con la versione completa di Outlook, fornita a pagamento da Microsoft nel pacchetto Office. Secondo Mozilla, i futuri sviluppi di Thunderbird lo renderanno ancora pi\u00f9 appetibile per le aziende; Microsoft ha tuttavia dichiarato di non temere la concorrenza di Thunderbird sul segmento di mercato aziendale, non reputandolo competitivo.\nDal suo rientro nella Mozilla Foundation (2017), le donazioni aumentano ogni anno. Nel 2017 il progetto ha ricevuto circa 700 000 dollari americani, nel 2018 circa 1,2 milioni, nel 2019 1,5 milioni di dollari.\nAnche dopo il passaggio alla MZLA Technologies (2020) le donazioni hanno raggiunto la cifra record di 2,3 milioni di dollari americani.\nEstensioni.\nCaratteristica di Mozilla Thunderbird \u00e8 la disponibilit\u00e0 di estensioni che permettono di aggiungere diverse funzionalit\u00e0 alla versione base.\nVersioni.\nOltre alla versione \"stable\", Thunderbird \u00e8 disponibile anche in versione Alpha (Eearlybird) e Beta (abbastanza stabile per l'uso quotidiano, con tutte le nuove caratteristiche). Fino al 2017 vi era anche una fork rebrandizzata mantenuta dagli sviluppatori di Debian con il nome di \"Icedove\".\nVersioni portatili.\nSono disponibili anche versioni non distribuite da Mozilla, che possono essere trasportate ed utilizzate su un supporto di memoria esterna, come ad esempio una chiave USB. Offrono la possibilit\u00e0 di utilizzare Thunderbird senza doverlo installare sul personal computer, accedendo ai propri account di posta su diverse macchine. Sono gratuite, open source e disponibili nativamente solo per Windows."}
{"id": "34909", "revid": "1272592", "url": "https://it.wikipedia.org/wiki?curid=34909", "title": "Chiusa", "text": ""}
{"id": "34916", "revid": "80339", "url": "https://it.wikipedia.org/wiki?curid=34916", "title": "San Damiano d'Asti", "text": "San Damiano d'Asti (\"San Damian d'Ast\" in piemontese) \u00e8 un comune italiano di abitanti della provincia di Asti in Piemonte.\nGeografia fisica.\nSituato a 15\u00a0km dal capoluogo provinciale (Asti), a 45 da quello regionale (Torino) e 50\u00a0km da Cuneo,il comune di San Damiano d'Asti \u00e8 un paese dell'alto Monferrato, quasi al centro delle Colline Alfieri, territorio costituito dai lembi estremi delle Langhe e del Monferrato.\nL'abitato si distende su una bassa collina (il punto pi\u00f9 alto raggiunge i 339 metri) sul lato sinistro del torrente Borbore ed \u00e8 costituito da tre grossi borghi sviluppatisi intorno al centro storico: Borgo Rond\u00f2 a nord-est verso Asti, Borgo Piano a ovest e Borgo San Rocco a sud. Tra i vigneti delle colline circostanti sono disseminati i numerosi casali e frazioni del paese.\nStoria.\nNel 1275, durante il conflitto tra la Repubblica di Genova e Carlo d'Angi\u00f2, gli astesani conquistarono e rasero al suolo i castelli di Gorzano, Castelnuovo, Lavezzole e Marcellengo nella valle del Borbore; nei dintorni fondarono un nuovo borgo in cui furono costretti ad abitare i paesani dei villaggi distrutti. L'insediamento prese il nome di San Damiano da una preesistente chiesetta dedicata a quel santo e da allora rimase sempre fedele al comune di Asti.\nDalla met\u00e0 del XIV secolo San Damiano fu annessa agli stati monferrini di cui segu\u00ec le alterne vicende nelle guerre con i Visconti di Milano, i principi di Savoia-Acaia e nelle cosiddette \"guerre di preponderanza\" fra Spagna e Francia. Il trattato di Cherasco del 7 aprile 1631 e il successivo trattato di Mirafiori (1632) assegnarono San Damiano d'Asti a Casa Savoia che vi infeud\u00f2 i marchesi di San Martino d'Agli\u00e8, cui seguirono gli aleramici conti Carlevaris (la loro residenza \u00e8 l'attuale Palazzo Comunale). Da allora la storia di San Damiano d'Asti coincise con quella del regno di Sardegna prima e del regno d'Italia poi.\nSimboli.\nLo stemma, il gonfalone e la bandiera del comune di San Damiano d'Asti sono stati concessi con decreto del presidente della Repubblica del 7 marzo 2001.\nOnorificenze.\nIl 14 febbraio 2018 le \u00e8 stato conferito il titolo di citt\u00e0 dal presidente della Repubblica Sergio Mattarella.\nMonumenti e luoghi d'interesse.\nIl centro storico rispecchia l'originario \"Sancti Damiani Oppidum\", la \"villa nova\" realizzata nel 1275-1276 dal genovese Oberto Spinola, allora Capitano del Popolo di Asti, come un accampamento militare romano. Ha la tipica maglia ortogonale incentrata sulla Contrada Maestra (attuale via Roma), intersecata a distanza regolare da dieci contrade minori, e chiusa sui quattro lati dalle mura con altrettanti argini difensivi (gli attuali baluardi Magenta, Solferino, Montebello e Palestro, divenuti viali alberati a tigli e platani), torri e un castello.\nLa \"villa nova\" aveva due sole porte d'accesso: Porta Sott\u00e9ra, verso Asti, e Porta Sov\u00e9ra al capo opposto, verso Alba. Nel Quattrocento il castello e le fortificazioni di Porta Sott\u00e9ra vennero riutilizzate trasformandole nella chiesa parrocchiale dei Santi Cosma e Damiano e nel suo campanile (all'interno \u00e8 conservato un coro ligneo circolare quattrocentesco).\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di 1.292 persone, pari al 15,6 % della popolazione residente.\nLe nazionalit\u00e0 maggiormente rappresentate in base alla loro percentuale sul totale della popolazione straniera erano:\nCultura.\nEventi.\nPalio di Asti.\nSan Damiano \u00e8 uno dei 7 comuni che partecipano al Palio di Asti. \u00c8 una festa che culmina la prima domenica di settembre con la corsa dei cavalli montati \"a pelo\", cio\u00e8 senza sella, in piazza Alfieri ad Asti. I partecipanti (o confratelli) sono in totale 21, di cui 7 comuni e 14 rioni e borghi cittadini.\nNell'antichit\u00e0 la confraternita di S.Giuseppe di San Damiano d'Asti vinse il Palio il 27 aprile 1749 con il fantino Antonio Ranco.\nIn epoca recente il Comune di San Damiano d'Asti ha vinto il Palio di Asti 2011 con il fantino Massimo Coghe, detto Massimino II, su Last Time.\nPer quanto riguarda San Damiano, la cena propiziatrice per la corsa si tiene il sabato sera (vigilia del palio) sulla piazza del comune. Oltre alla solita cena organizzata nei minimi dettagli e curata nel cibo, il comitato offre spettacoli degli sbandieratori e musici del comune, sfilata dei bambini in costumi medievali, musiche e immagini di Pali antichi e di esibizioni del gruppo sbandieratori.\nIl Comitato Palio inoltre si occupa dell'organizzazione e realizzazione del \"Presepe Vivente\" (3\u00aa edizione 2010) che avviene il fine settimana precedente il Natale. Nelle serate del sabato e della domenica il corteo della Sacra Famiglia, pastori e Re Magi parte dalla centrale Piazza Libert\u00e0 per raggiungere il cuore del Borgo dei Sut\u00e8, all'interno del quale sono ricostruite scene e rappresentazioni il pi\u00f9 possibile vicine alla Betlemme Anno 0. Sono presenti numerosi animali (bue, asini, pecore, capre, cammelli, colombe, capponi e galline) e vari sono i mestieri rappresentati (falegname, incisore di pietre, coniatore, fabbro, calzolai, lavandaie, cordai, locandieri, commercianti di colombe, mercanti di spezie e di frutta, mercanti di animali, pescivendoli, cestai, artigiani delle stuoie, maniscalco, tessitrici, arrotini e filatrici). Maggiori informazioni sul sito del Comitato Palio.\nProLoco.\nLa ProLoco di San Damiano organizza numerosi eventi e manifestazioni nel corso di tutto l'anno. In modo particolare \u00e8 presente ai festeggiamenti del \"SettembreSandamianese\", partecipando inoltre al \"Festival delle sagre astigiane\" (secondo weekend di settembre) con alcuni piatti tipico della tradizione come la Salsiccia alla Barbera d'Asti, accompagnato da ottimi vini locali.\nLa ProLoco inoltre organizza il \"Palio dei Borghi\" cittadini, una serie di gare non solo sportive fra le varie contrade del paese. I borghi coinvolti sono Castelnuovo (bianco-rosso), Marcellengo (bianco-viola), San Rocco (rosso-giallo), Rond\u00f2-Lavezzole (rosso-nero), San Giulio-San Pietro (rosso-verde), Gorzano (giallo-blu), Torrazzo-Valmolina-Valdoisa-Serra (bianco-azzurro) e Vascagliana (bianco-blu). I partecipanti devono abitare, aver abitato, svolgere attivit\u00e0 commerciali o avere parenti stretti nella zona per cui gareggiano. Le gare comprendono un torneo di calcio, un torneo di bocce, il tiro alla fune, un torneo di beach-volley, una gara ciclistica per le vie dell'abitato, una gara di ballo e le corse con le vasche. Si tratta della riproposizione delle gare indette agli inizi degli anni ottanta (poi sospese dal 1986 e riprese nel 2006) per la \"Festa dell'uva\" di settembre, che culminavano con la sfilata dei carri allegorici.\nFuoriLuogo Festival.\nDal 2012 nel terzo fine settimana di giugno si svolge FuoriLuogo, un festival culturale che mescola musica, letteratura, arti visive e altre forme creative.\nEconomia.\nLe colline della zona, coltivate a frutteti, prati e vigneti, sono il principale fattore economico del paese, dedito soprattutto all'agricoltura e rinomato per la produzione di uva (barbera, bonarda e freisa), frutta (pere, mele e pesche), ortaggi (cardo, sedano e peperone), miele, tartufi, per l'allevamento del bestiame (cappone di San Damiano d'Asti, bovino piemontese) e, un tempo, per la sericoltura. Vi operano anche piccole e medie industrie tessili, metalmeccaniche e alimentari.\nInfrastrutture e trasporti.\nTra il 1882 e il 1935 San Damiano d'Asti fu servito dalla tranvia Asti-Canale.\nL'attuale stazione ferroviaria, situata lungo la linea Torino-Genova, si trova ad alcuni chilometri dal centro, nella frazione astigiana di Vaglierano Basso. Fu costruita a servizio dell'ex comune di Vaglierano ma, dopo la sua soppressione, assunse l'attuale denominazione.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nSan Damiano d'Asti \u00e8 gemellato con:"}
{"id": "34917", "revid": "110157", "url": "https://it.wikipedia.org/wiki?curid=34917", "title": "Ugento", "text": "Ugento (: , \"U\u0161\u00e8ntu\" in dialetto salentino) \u00e8 comune italiano di abitanti della provincia di Lecce in Puglia.\nIl territorio comunale \u00e8 situato nel basso Salento e include un tratto della costa del mar Ionio. Il centro abitato, distante 58,6\u00a0km dal capoluogo provinciale, sorge in parte sul sito dell'antica \"Ozan\" (\"Uxentum\" in latino), importante citt\u00e0 messapica. \u00c8 sede della diocesi di Ugento-Santa Maria di Leuca.\nIl comune di Ugento \u00e8 stato riconosciuto come citt\u00e0 d'arte e localit\u00e0 ad economia turistica dalla Regione Puglia nel 2008 per le sue bellezze architettoniche, archeologiche ed ambientali.\nDal 14 novembre 2018 \u00e8 gemellato con Arcugnano.\nGeografia fisica.\nSituato su un colle ad un'altezza di 108 metri s.l.m., \u00e8 posizionato a sud-ovest di Lecce, dal quale dista poco meno di 60\u00a0km. \u00c8 equidistante da Gallipoli e Santa Maria di Leuca, rispettivamente 25\u00a0km verso nord e 23\u00a0km verso sud.L'area comunale si estende su un'area di 98,68\u00a0km\u00b2 e comprende, oltre al Capoluogo, le frazioni di Gemini e Torre San Giovanni, le marine di Torre Mozza e Lido Marini e la localit\u00e0 Fontanelle. La costa di circa 12\u00a0km \u00e8 prevalentemente bassa e sabbiosa, con rocce solo in alcuni brevi tratti. A ridosso di questa sono presenti numerosi bacini artificiali contornati da sterpeti e boschi di macchia mediterranea che si estendono fino all'entroterra, dove lasciano spazio a un paesaggio tipicamente agreste, caratterizzato da uliveti e vigne su bassi colli di rocce e terra rossa.\nTerritorio.\nIl territorio di Ugento \u00e8 vasto e piuttosto variegato. L'ampiezza della costa va di pari passo con una considerevole estensione nell'entroterra, caratterizzata da un sistema di coltivazione intensivo soprattutto di ulivo e vite e da massiccia presenza di aree di pascolo. Nonostante la grande estensione, le aree urbane sono relativamente piccole, il che spiega la non alta densit\u00e0 demografica.Stratigraficamente il territorio \u00e8 costituito da terreno vegetale e alternanze di calcari compatti (calcilutiti organogene), arenarie e calcareniti, terreni altamente permeabili e inclini a fenomeni carsici d'erosione (doline). Vista la totale mancanza di corsi d'acqua dolce superficiali, l'approvvigionamento idrico \u00e8 dato dall'acquedotto pugliese e da pozzi artesiani.\nUna particolarit\u00e0 importante del territorio di Ugento \u00e8 costituita dalla presenza dei bacini di bonifica. La zona in prossimit\u00e0 della costa \u00e8 stata da sempre caratterizzata dalla presenza di vaste aree paludose e malsane. Nel 1927, l'istituzione del \"Consorzio di bonifica Ugento-Li Foggi\" permise di dare il via ai lavori di risanamento che consistettero principalmente nella costruzione di grandi bacini, collegati fra loro tramite canali e sfocianti in mare, che permisero il deflusso delle acque altrimenti stagnanti. Con il terreno di risulta furono colmate le zone di maggiore depressione, consentendo il recupero di vastissime aree in parte rimboschite a conifere e in parte destinate all'agricoltura (in quanto il bacino costituiva un'importante risorsa idrica per l'irrigazione) e soprattutto permettendo di debellare definitivamente la malaria.\nClima.\nDal punto di vista meteorologico Ugento rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25,1\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate ed un picco in autunno-inverno.\nFacendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\n Secondo l'ipotesi di Francesco Ribezzo, ripresa successivamente da Antonio Nicolazzo, il nome di Ugento deriverebbe da \"Ausentum\", collegandolo alla radice \"Auso\" che significa \"lucente\". Egli ricorda poi come nel periodo paleoitalico il mare Ionio si chiamasse Ausonium da Ausentum come l'Adriatico da Adria. Su emissioni monetali del III secolo a.C. \u00e8 riportato il nome \"Aozen(tum)\"/\"Ozan(tum)\", da cui il significato di \"terra di Zeus\".\nStoria.\nLa moderna cittadina di Ugento si sovrappone in gran parte ad uno dei principali centri messapici della penisola salentina, situato all'estremit\u00e0 meridionale di una serra. L'altura fu gi\u00e0 occupata in et\u00e0 protostorica, ma testimonianze sicure di un insediamento si hanno solo a partire dal VI secolo a.C., epoca a cui risalgono due dei pi\u00f9 importanti rinvenimenti: lo Zeus di Ugento bronzeo e la tomba dipinta di via Salentina. Intorno al IX secolo a.C., flussi migratori di probabile origine illirica si stanziarono nella parte meridionale della Puglia e, fondendosi con le popolazioni locali, diedero origine alla civilt\u00e0 Messapica, di cui Ugento fu uno dei centri urbani pi\u00f9 grandi e potenti. Divenne una citt\u00e0-stato con una zecca e un proprio esercito, difesa da poderosa mura. In questa stessa epoca, e poi anche in et\u00e0 romana, Ugento arriv\u00f2 a disporre di un proprio scalo portuale sullo Ionio, presso Torre San Giovanni.Durante l'Impero Romano, Ugento entr\u00f2 a far parte del grande disegno espansionistico di Roma, divenendo municipio alleato. In occasione delle guerre puniche contro Cartagine, cerc\u00f2 di opporsi alleandosi con Annibale, nella vana speranza di riconquistare l'antica autonomia. L'epilogo della guerra in favore di Roma fu pagata a caro prezzo per opera del Console Romano Numerio Fabio Pittore eletto nel 266 a.C., che con le sue legioni attacc\u00f2 e conquist\u00f2 la Citt\u00e0. Fu l'ultima citt\u00e0 messapica a resistere alle truppe romane. Nell'82 a.C. divenne municipio romano e segu\u00ec le sorti dell'impero. A questo periodo risalgono le fondazioni di diversi villaggi nel territorio circostante, quali Patern\u00f2, Geminiano (l'attuale Gemini), Varano, Pompignano, ecc.Tra V e VI secolo, la citt\u00e0 fu teatro di diverse invasioni barbariche (Visigoti, Vandali, Eruli, Ostrogoti) che si conclusero nel 545 con la distruzione da parte dei Goti. Sub\u00ec una seconda distruzione ad opera dei Saraceni nell'842. Ugento risorse grazie all'apporto dato dai monaci basiliani, che contribuirono alla sua ricostruzione in cima all'acropoli. La citt\u00e0 assunse la caratteristica fisionomia greca e fu dotata di nuove mura.\nCon l'avvento dei Normanni intorno al 1071, il vescovato greco fu nuovamente sostituito da quello latino, anche se le due chiese greca e latina coesistettero per circa due secoli; fu riedificato il castello sulle rovine della fortezza romana e si ebbe un notevole incremento demografico. Verso la fine dell'XI secolo, la citt\u00e0 fu infeudata per la prima volta a Pecicco de Trebigne e nel 1195 fu incorporata al principato di Taranto, che Federico Barbarossa concesse al figlio Enrico IV. Diverse furono le casate che si alternarono al governo di Ugento: i D'Aquino, gli Orsini, i Della Ratta, i Del Balzo. Nel 1537 fu nuovamente distrutta dalle truppe di Khayr al-Din Barbarossa. Successivamente pass\u00f2 sotto il controllo dei Pandone, dei Vaaz de Andrata, ed infine dei D'Amore, ultimi feudatari fino all'eversione della feudalit\u00e0 nel 1806.\nSimboli.\nProfilo araldico dello stemma:\nProfilo araldico del gonfalone:\nSociet\u00e0.\nEtnie e minoranze straniere.\nAl 31 dicembre 2017 a Ugento risultano residenti 357 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Ugento \u00e8 il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nReligione.\nUgento \u00e8 sede della diocesi di Ugento-Santa Maria di Leuca, suffraganea dell'arcidiocesi di Lecce e appartenente alla regione ecclesiastica Puglia. \u00c8 attualmente retta dal vescovo Vito Angiuli.\nLa diocesi fu eretta nel XIII secolo. Il 28 giugno 1818, in seguito al Concordato, la diocesi si ampli\u00f2 incorporando il territorio della soppressa diocesi di Alessano in forza della bolla \"De utiliori dominicae\" di papa Pio VII.\nIl 1\u00ba agosto 1959 assunse il nome attuale.\nCultura.\nIstruzione.\nOltre a tre scuole elementari e due medie, una delle quali nella frazione Gemini, ha sede a Ugento l'Istituto Professionale per i Servizi Alberghieri e Ristorazione \"F. Bottazzi\".\nEnogastronomia.\nLe specialit\u00e0 culinarie di Ugento si iscrivono nella tradizione contadina: si tratta quindi per la maggior parte di piatti poveri, con ingredienti semplici e poco lavorati, facilmente reperibili in natura. Pur non presentando preparazioni strettamente connesse al proprio territorio, Ugento ha fatto di alcune ricette tradizionali la sua \"bandiera\", come nel caso di c\u00ecciri e ttria. Si tratta sostanzialmente di una minestra di ceci (\"c\u00ecciri\") calda, unita con un tipo di pasta fatta in casa (\"tria\") preparata con un impasto di farina, acqua e sale, tirata in una sfoglia sottilissima e tagliata in striscioline irregolari. La tradizione prevede che una parte di questa pasta venga tenuta da parte, fritta, spezzettata e distribuita sui piatti prima di servire (\"fr\u00eczzuli\"). Questa pietanza viene tradizionalmente preparata il 19 marzo, giorno di San Giuseppe, in segno di devozione al santo. Si parla infatti di \"massa de San Giuseppe\", dove \"massa\" \u00e8 un altro nome dato alla medesima preparazione. La \"tria\" si pu\u00f2 anche gustare, in alternativa, in minestra con cime di rapa fresche (\"culli m\u00f9gnuli\"), in questo caso senza \"fr\u00eczzuli\". La composizione di questa pasta la rende inadatta a preparazioni asciutte o fredde, in quanto potrebbe risultare collosa. A \"ciciri e ttria\" \u00e8 dedicata un'importante sagra, che si tiene nei mesi di luglio/agosto nel centro storico del paese che attira turisti e visitatori da paesi vicini e non.\nAltri piatti tipici sono le \"fave nette\" (purea di fave accompagnata da crostini di pane fritto), la \"pitta di patate\" (sformato di patate arricchito con ingredienti vari, principalmente pomodoro, olive nere, peperoncino e formaggi) e lo \"scapece\" (pesciolini conservati in una specie di mollica dal colore giallo acceso e dal tipico odore pungente).\nNel periodo natalizio, ma non solo, le massaie si dedicano alla preparazione delle p\u00ecttule, ovvero delle frittelle tonde fatte di pasta molto lievitato tenute poi semplici (vuote), oppure con l'aggiunta nell'impasto di cime di rapa lessate, cavolo lessato, acciughe sotto sale, capperi, olive nere, pomodoro, peperoncino, ecc. Oltre alle \"p\u00ecttule\" \u00e8 d'obbligo consumare lo \"stoccapesce\" (stoccafisso-merluzzo essiccato da non confondere con il baccal\u00e0 -merluzzo salato di medesima provenienza norvegese), che viene acquistato un mese prima, tenuto a bagno e poi consumato la sera della vigilia di Natale. I dolci tipici di Natale sono invece i purceddhruzzi, piccoli gnocchetti fatti con farina, acqua, zucchero, lievito, anice, scorza e succo di arancia, fritti e poi colati con il miele. Il nome vuol dire \"porcellini\", perch\u00e9 una volta fritti questi dolci prendono una forma tondeggiante e leggermente allungata, simile appunto alla pancia di un maialino.\nA Pasqua, invece, si \u00e8 soliti trovare sulle tavole i \"pecureddhri\", ovvero agnellini fatti di pasta di mandorle che vengono generalmente benedetti durante la Santa Messa dell'Ultima Cena.\nCome detto, la cucina ugentina tradizionale \u00e8 sostanzialmente povera, ma non per questo meno gustosa. Ne sono un esempio le numerose ricette in cui vengono coinvolti i \"pampasciuni\" o \"lampascioni\", una specie di cipolla selvatica che viene raccolta in settembre, successivamente lessata e tenuta a bagno in una soluzione di acqua e aceto, in modo da perdere il tipico sapore amarognolo. Conservati in vasi di vetro vengono poi impiegati in insalate, frittate, ma anche mangiati cos\u00ec semplicemente, in quanto il retrogusto amaro favorisce la digestione.\nAltro dolce tipico sono le fiche culle m\u00e8nnule: a settembre si raccolgono i fichi ormai giunti a maturazione, si spaccano a met\u00e0 e si lasciano essiccare al sole per un paio di settimane (o pi\u00f9, a seconda delle dimensioni). Una volta secchi, si pone al centro di ogni fico una mandorla tostata, si richiudono le due met\u00e0, si pongono in vasi di vetro ricoperti di miele e si conserveranno cos\u00ec per tutto l'inverno.\nSu tutto questo, non pu\u00f2 mancare il vino. Il territorio di Ugento \u00e8 coltivato a vigna per una consistente estensione, per cui il vino tipico \u00e8 sostanzialmente autoctono. Fermo, principalmente rosso, o rosato, il vino tipico \u00e8 del tipo \"primitivo\" e \"negroamaro\", molto robusto, adatto per accompagnare piatti saporiti come carni o sughi.\nAnche ad Ugento \u00e8 molto sentita la tradizione di San Martino (11 novembre), quando si suole assaggiare per la prima volta il vino novello, risultato dalla vendemmia settembrina. Per l'occasione si accompagna il bicchiere di rosso con grigliate miste e con castagne arrostite, rigorosamente alla brace.\nEventi.\nIl tempio assunse notoriet\u00e0 per via di un eclatante fatto miracoloso verificatosi nel 1563 a favore di un prete, don Didaco di Vittorio, da Afragola, Napoli, che cieco, in compagnia della sorella e guidato da un cane, si recava a Santa Maria di Leuca in pellegrinaggio.\nLungo il suo cammino si ferm\u00f2 per riposare al riparo delle rovine dell'antica chiesetta.\nAssorto in preghiera, essendo intanto sopraggiunto un furioso temporale, fra il bagliore delle folgori che squarciavano il cielo, egli ebbe la ventura di riacquistare la vista, scorgendo come prima cosa l'effigie di un'antica immagine della Madonna affiorante dal terreno, dal suo cane.\nIl vescovo del tempo, Monsignor Antonio Minturno, richiamato dalla voce del popolare di cos\u00ec grande prodigio operatosi alle porte della citt\u00e0, si rec\u00f2 di persona sul luogo e, recuperata la lastra di pietra con impresso il dipinto, la chiam\u00f2 Madonna della Luce, per via della guarigione ivi operata. Il famoso dipinto \u00e8 conservato sull'altare maggiore.\nEconomia.\nL'economia si basa sul settore primario, sulla trasformazione dei suoi prodotti e sul turismo.\nFra le varie coltivazioni presenti, predominanti sono quelle della vite e dell'ulivo, le cui industrie associate sono fiorenti. Sono inoltre diffusi la pesca e l'allevamento di ovini e di pollame. Viene effettuata l'estrazione del tufo da alcune cave.\nIl settore turistico si \u00e8 notevolmente ampliato , facendo dell'area di Ugento e in particolare di Torre San Giovanni una meta del turismo estivo. A conferma \u00e8 lo sviluppo e l'aumento di infrastrutture turistiche (case di villeggiatura e alberghi, ristoranti, spiagge, agriturismi, locali notturni, manifestazioni culturali). L'aumento delle presenze \u00e8 determinato da pi\u00f9 fattori: l'economicit\u00e0 dell'offerta, le bellezze del territorio e la presenza del tipico folklore locale.\nCon Determina n\u00ba 245 del 03.06.2008, l'Assessorato allo Sviluppo Economico della Regione Puglia, ha disposto l'iscrizione di Ugento nel Registro Regionale delle localit\u00e0 ad economia turistica.\nInfrastrutture e trasporti.\nStrade.\nI collegamenti stradali che interessano il comune sono:\nFerrovie.\nLa cittadina \u00e8 servita dalla stazione ferroviaria di Ugento-Taurisano posta sulla linea Novoli-Gagliano del Capo gestita dalle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa principale squadra di calcio della citt\u00e0 \u00e8 l'\"A.S.D. Ugento 1984\" che milita nel girone pugliese di Eccellenza. I colori sociali sono: il blu ed il giallo inizialmente \u00e8 attualmente il giallo e il rosso. \u00c8 nata nel 1984.\nLa squadra di pallavolo maschile storica di Ugento \u00e8 la Pallavolo Falchi Ugento, attualmente impegnata solo con il settore giovanile. La pallavolo ad Ugento fu iniziata da Don Tonino Bello, il quale allora Rettore del Seminario Vescovile di Ugento, faceva giocare alcuni giovani di Ugento nel campetto all'interno del seminario. Per questioni di spazio l'attivit\u00e0 sportiva si spost\u00f2 presso l'oratorio di Ugento, quando era Parroco Mons. Leopoldo De Giorgi. Quest'ultimo quando la squadra era all'inizio della sua avventura sportiva, e si giocava la domenica mattina, \"consigliava\" ai giocatori di vedere, prima di giocare la partita, la Santa Messa.\nHa iniziato la sua carriera proprio in questa squadra un ugentino illustre, Mirko Corsano, poi Campione del Mondo con la Nazionale italiana di pallavolo nel 1999 e insignito in quell'occasione anche del titolo di miglior libero del torneo. Il testimone poi lo ha passato a Massimo Colaci.\nSempre i Falchi videro anche la presenza tra le proprie fila di un giovane Ferdinando De Giorgi. Il miglior piazzamento della squadra fu costituito dalla militanza in serie A1 nell'anno 1981/82 con il nome di \"Victor Village Ugento\". La pallavolo femminile, a cura della Societ\u00e0 Volley Team Ugento, milita ormai da alcuni anni nella serie C regionale."}
{"id": "34918", "revid": "33751", "url": "https://it.wikipedia.org/wiki?curid=34918", "title": "Uggiano la Chiesa", "text": "Uggiano la Chiesa (\"U\u0161\u0161\u00e0nu\" in dialetto salentino) \u00e8 un comune italiano di abitanti della provincia di Lecce in Puglia.\nSituato nel Salento orientale, nell'entroterra idruntino, comprende la frazione di Casamassella. Il comune aderisce alle Associazioni nazionali citt\u00e0 del pane e dell'olio e al Coordinamento nazionale Enti locali per la Pace e per i diritti umani.\nGeografia fisica.\nTerritorio.\nIl territorio di Uggiano la Chiesa occupa una superficie di , \u00e8 compreso tra i 10 e i 99 metri sul livello del mare. Dista circa da Lecce.\nConfina a nord-ovest con il comune di Giurdignano, a nord-est, a est e a sud con il comune di Otranto, a sud-ovest con il comune di Minervino di Lecce e per un brevissimo tratto anche con il comune di Santa Cesarea Terme.\nClima.\nDal punto di vista meteorologico Uggiano la Chiesa rientra nel territorio del Salento meridionale che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai , mentre quella del mese pi\u00f9 caldo, agosto, si aggira sui . Le precipitazioni medie annue, che si aggirano intorno ai , presentano un minimo in primavera-estate ed un picco in autunno-inverno.\nFacendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nStoria.\nLe origini di Uggiano la Chiesa non sono certe. Gli insediamenti umani comparvero gi\u00e0 nella preistoria, come confermato dalla presenza di monumenti megalitici, quali dolmen e menhir, sparsi nel territorio circostante. La sua esistenza \u00e8 segnalata nel periodo della colonizzazione greca e in epoca successiva il luogo fu frequentato dai monaci basiliani che realizzarono alcuni insediamenti rupestri, come ad esempio la chiesa cripta di San Solomo.Qualche studioso ipotizza che la formazione di un abitato propriamente detto sia da ricondurre ai profughi della vicina citt\u00e0 messapica di Vaste, distrutta nel 1147 da Guglielmo il Malo. Il primo nucleo sorse intorno ad una torre di avvistamento realizzata a protezione della citt\u00e0 di Otranto nella direttrice sud, verso il Capo di Leuca. Nei documenti pi\u00f9 antichi, tra il 1200 ed il 1300, si trova menzionato come \"Ojano\" o \"Osciano\". In epoca moderna si trova prevalentemente menzionato come \"Uggiano della Chiesa\" (\"Uggiano Ecclesiae\") e qualche volta, a causa della equivalenza grafica della U alla V nella lingua latina, e specificamente in atti di formazione non locale, come \"Viggiano della Chiesa\". L'ipotesi pi\u00f9 accreditata \u00e8 che il nome derivi dal toponimo di derivazione latina \"Vigilarum\", col significato di \"luogo di vedetta e di controllo\". Il casale nel giugno del 1219 fu donato dall'imperatore Federico II all'arcivescovo idruntino Tancredi degli Annibaldi, e la Chiesa Episcopale di Otranto ne tenne il possesso ininterrottamente fino al 1806, anno di soppressione del regime feudale. L'arcivescovo ottenne cos\u00ec il titolo di \"Baron Oggiani\".\nSimboli.\nProfilo araldico dello stemma:\nMonumenti e luoghi d'interesse.\nArchitetture religiose.\nChiesa di Santa Maria Maddalena.\nLa chiesa madre di Santa Maria Maddalena risale alla seconda met\u00e0 del XVIII secolo. Possiede un impianto basilicale a tre navate, a croce latina, con tamburo e cupola. La facciata, terminata nel 1775, \u00e8 divisa in due ordini ed \u00e8 coronata da un fastigio mistilineo. Nell'ordine inferiore, tripartito da lesene con capitelli riccamente decorati a foglie e festoni, si aprono tre portali d'ingresso. Un'aggettante trabeazione sottolinea la partitura tra ordine inferiore e superiore. Sulle volute laterali dell'ordine superiore sono posizionate le statue di san Pietro e san Paolo, mentre sul portale centrale campeggia la statua di santa Maria Maddalena. L'interno, decorato a stucco con motivi di gusto rococ\u00f2, ospita pregevoli altari sormontati da tele, molte delle quali attribuite al pittore leccese Oronzo Tiso.\nCripta di Sant'Elena.\nLa cripta di sant'Elena, nota fino a tutto l'800 come san Solomo o Silomo, deve il suo nome recente ad una probabile deformazione del termine greco \"Eleusa\", appellativo della Vergine, raffigurata in un affresco. Di origine bizantina, risale all'XI-XII secolo quando il Salento era uno dei possedimenti bizantini in cui i monaci basiliani esercitarono intensamente la loro attivit\u00e0 divenendo una potenza economica e culturale in Terra d'Otranto. Possiede una pianta a tre navate, tripartita da 12 pilastri a sezione trapezoidale che scandiscono lo spazio interno. Alla chiesa si accede con un ingresso posto lateralmente; le pareti sono movimentate da nicchie e sono scandite da numerose piccole cavit\u00e0 per l'illuminazione con lucerne. Rimangono alcune tracce di affreschi che un tempo ricoprivano l'intera superficie.\nArchitetture militari.\nTorre dell'Angelo.\nLa Torre dell'Angelo \u00e8 stata eretta agli inizi del secolo XVII e si affaccia sulla piazza principale di Uggiano, tra le vie Santa Lucia e Casamassella. \u00c8 stata dichiarata nel 1939 patrimonio di interesse storico-culturale. In origine fu propriet\u00e0 di un capitano spagnolo stabilitosi ad Uggiano la Chiesa. Nell'800 era stata abitazione del notaio De Vita Lamanna. Dal 1968 appartiene alla famiglia Siciliano, che la acquist\u00f2 da Alberto Gargasole. Nell'ambiente a pianterreno dove si apre un grande portone prospiciente la facciata della chiesa, ebbe sede per almeno un secolo la curia baronale. Ora \u00e8 abitata dalla famiglia Siciliano - de Marco.\nArchitetture civili.\nAntica Dimora Nachira.\nLa dimora della famiglia Nachira, a due passi dalla Chiesa di Santa Maria Maddalena, con la facciata scandita da finestre sormontate da timpani triangolari, una struttura su pi\u00f9 piani con cortile interno e terrazza, rappresenta un tipico esempio di dimora di agiata famiglia salentina. A tale famiglia appartenne il monaco Macario Nachira, ucciso in Otranto dai Turchi nel 1480 in chiesa assieme ad altri tre francescani, tra cui Leone da Faggiano, prima dell'eccidio degli 800 Martiri di Otranto.\nSiti archeologici.\nMenhir San Giovanni Malcantone.\nIl menhir San Giovanni Malcantone \u00e8 uno dei pi\u00f9 alti menhir di Terra d'Otranto. Si trova nelle vicinanze dell'omonima masseria, lungo la strada romana che conduce a Porto Badisco. Alto , il menhir si eleva su un basamento roccioso naturale e rozzamente rifinito. Presenta una forma parallelepipeda a sezione rettangolare con lato maggiore di lunghezza e con il lato minore misurante circa .\nSociet\u00e0.\nEtnie e minoranze straniere.\nAl 31 dicembre 2017 a Uggiano la Chiesa risultano residenti 142 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Uggiano la Chiesa \u00e8 il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli succedutisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nTradizione e folclore.\nTavole di San Giuseppe.\nLe \"Tavole di San Giuseppe\" si allestiscono in occasione della festa di San Giuseppe. Le famiglie devote approntano delle grandi tavole imbandite con grossi pani circolari a forma di ciambella, raffiguranti alcuni simboli (il giglio, il rosario, etc.) che rappresentano i \"santi\" che fanno parte della tavola. Il numero dei \"santi\" \u00e8 sempre dispari e va da un minimo di tre (la Madonna, San Giuseppe e Ges\u00f9 bambino) ad un massimo di tredici e vengono interpretati da persone care alla famiglia che allestisce. Le tavole vengono aperte al pubblico gi\u00e0 nella serata del 18 marzo e ai visitatori vengono offerte le tradizionali \"pucce\" benedette. A mezzogiorno del 19 marzo avviene la consumazione delle pietanze. Il devoto che ha allestito la tavola bacia per primo i grossi pani, che dovranno essere poi baciati dal \"San Giuseppe\" prima di essere consegnati ai \"Santi\". Anche le altre pietanze sono servite prima a colui che interpreta \"San Giuseppe\" e poi agli altri \"santi\". Per tradizione la \"Madonna\" deve essere interpretata da una ragazza nubile.\nQueste tavole vengono realizzate esclusivamente a Uggiano la Chiesa e nei paesi vicini di Minervino di Lecce, Casamassella, Cocumola, Giurdignano e Giuggianello. L'usanza \u00e8 praticata, seppure con alcune differenze, anche nei comuni tarantini di Lizzano e San Marzano di San Giuseppe.\nCultura, istruzione, spettacoli.\nScuole.\nNel Comune di Uggiano la Chiesa hanno sede due Scuola dell'infanzia (di cui una nella frazione di Casamassella), una Scuola primaria e una Scuola secondaria di primo grado, facenti parte del locale Istituto Comprensivo Statale.\nInfrastrutture e trasporti.\nStrade.\nLe principali direttrici stradali di Uggiano la Chiesa sono:\nIl centro \u00e8 anche raggiungibile dalle strade provinciali interne:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34919", "revid": "125124436", "url": "https://it.wikipedia.org/wiki?curid=34919", "title": "Veglie", "text": "Veglie ) \u00e8 un comune italiano di abitanti della provincia di Lecce in Puglia.\nCentro attivo nei settori dell'industria enologica e olearia, sorge nella parte nord-occidentale della provincia leccese, a 20\u00a0km dal capoluogo, e comprende la frazione (abbandonata) di Monteruga.\nGeografia fisica.\nTerritorio.\nIl territorio comunale, situato nella parte nord-occidentale della pianura salentina a circa 10\u00a0km dalla costa ionica, si estende su una superficie di 61,35\u00a0km\u00b2. Confina a nord con i comuni di Salice Salentino e Campi Salentina, a est con i comuni di Novoli e Carmiano, a sud con il comune di Leverano, a ovest con il comune di Nard\u00f2.\nPossiede un profilo orografico pressoch\u00e9 uniforme, avendo un'altitudine compresa tra i 36 e i 98 m s.l.m., con la casa comunale a 47\u00a0m s.l.m.. Fa parte della Terra d'Arneo, il lembo della penisola salentina compreso nel versante ionico fra San Pietro in Bevagna e Torre dell'Inserraglio.\nClima.\nDal punto di vista meteorologico Veglie rientra nel territorio del Salento occidentale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +12.5\u00a0\u00b0C, mentre quella del mese pi\u00f9 caldo, agosto, si aggira sui +26\u00a0\u00b0C. Le precipitazioni, frequenti in autunno ed in inverno, si attestano attorno ai 626\u00a0mm di pioggia/anno. La primavera e l'estate sono caratterizzate da lunghi periodi di siccit\u00e0.Facendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nOrigini del nome.\nIl toponimo deriverebbe da \"Elos\", forma greco-bizantina per indicare la palude. L'origine del nome si pu\u00f2 ricondurre anche a Velio o Velia, nome comune dell'onomastica romana. Francesco Ribezzo avanz\u00f2 invece l'ipotesi che il nome si riferisca ad una radice premessapica \"vel\" di origine mediterranea (e quindi ausonia o sicula) che significa \"altura\"; infatti, il nucleo storico di Veglie sorge su una leggera altura.\nStoria.\nLa fondazione di Veglie si fa risalire intorno al X secolo. Tuttavia i diversi reperti archeologici, come la tomba del IV-III secolo a.C. il cui corredo funerario \u00e8 esposto presso il Museo archeologico provinciale Sigismondo Castromediano di Lecce, testimoniano la frequentazione del territorio gi\u00e0 in epoca messapica. \u00c8 probabile che nel X secolo ci sia stata una rifondazione ad opera dell'imperatore bizantino Niceforo II Foca, dopo le distruzioni saracene e che Veglie sia stata ripopolata da una piccola colonia di greci, la cui presenza \u00e8 documentata fino al XIV secolo.\nNel 1190, Tancredi d'Altavilla appena eletto re di Sicilia e di Puglia assegn\u00f2 il feudo di Veglie a Copertino sotto Spinello delli Falconi. Ai Normanni subentrarono gli Svevi all'inizio del XIII secolo.Nel 1265 il regno pass\u00f2 agli Angioini e nel 1266 Carlo d'Angi\u00f2 fond\u00f2 la contea di Copertino, comprendente anche le terre di Veglie, Leverano e Galatone, che don\u00f2 nel 1268 a Gualtieri di Brienne. La contea rimase ai Brienne fino alla morte di Gualtieri VI e nel 1356 pass\u00f2 ai d'Enghien, loro eredi. Con il matrimonio fra Maria d'Enghien, contessa di Lecce e di Copertino, e Raimondello del Balzo Orsini, la contea fu inserita nel principato di Taranto. Nel 1419, giunse per via matrimoniale al cavaliere francese Tristano di Chiaromonte, che aveva sposato Caterina del Balzo Orsini. A lui si deve un primo tentativo di fortificare con mura la \"Terra Veliarum\".\nNel 1460, con la morte di Tristano di Chiaromonte, la contea pass\u00f2 alle dipendenze del re di Napoli Ferdinando I il quale, riconoscente per l'aiuto avuto nella lotta contro gli Angioini, la don\u00f2 a Bernardo Castriota. Nel 1468 fu infeudata a Pirro del Balzo, al quale, dopo aver preso parte alla congiura dei baroni, furono confiscate tutte le sue propriet\u00e0. Veglie, con bolla di Federico d'Aragona del 1487 pass\u00f2 alle dipendenze dirette della corona.\nNel 1498 la contea di Copertino, e quindi anche Veglie, fu concessa ai Castriota Granai e con Alfonso fu ristrutturata la cinta muraria e ricostruita la porta principale, che fu chiamata per questo Porta Nuova. L'opera di fortificazione fu eseguita dall'architetto militare Evangelista Menga. Nel 1549 ritorn\u00f2 alle dipendenze della corona, allora governata da Carlo V, e nel 1557 fu acquistata dagli Squarciafico, una famiglia di commercianti genovesi. Nei secoli successivi, per diritto ereditario, Veglie e tutta la contea di Copertino, pass\u00f2 ai Pinelli, ai Pignatelli e ai Granito di Belmonte che furono padroni e signori fino all'eversione della feudalit\u00e0 nel 1806.\nMonumenti e luoghi d'interesse.\nArchitetture religiose.\nChiesa madre di San Giovanni Battista e Santa Irene.\nLa fondazione della chiesa madre, dedicata a san Giovanni Battista e santa Irene, risale all'XI secolo. Fu ricostruita nel 1565 e portata a compimento nel XVIII secolo. La facciata \u00e8 arricchita da un rosone e dal portale rinascimentale attribuibile alla scuola di Gabriele Riccardi. Il portale \u00e8 sormontato da una lunetta in cui \u00e8 contenuto un pregevole gruppo scultoreo raffigurante la Madonna col Bambino, tra i santi Pietro e Paolo, che porge un libro. L'interno, a croce latina e a navata unica, fu rimaneggiato in epoca barocca e compromesso dai lavori eseguiti nel XX secolo. Nella navata si aprono tre brevi cappelle per lato con altari. Particolare importanza riveste l'altare barocco del Santissimo Sacramento, nel braccio sinistro del transetto. Fu collocato in questa chiesa nella seconda met\u00e0 del XIX secolo, proveniente da un'altra chiesa salentina. Escludendo il coronamento, tutto il rimanente corpo scultoreo dell'altare \u00e8 attribuito a Giuseppe Zimbalo o alla sua scuola. Troneggia un Crocefisso ligneo del XV secolo, con l'Addolorata e san Giovanni Evangelista in pietra policroma. Tra le numerose opere, degni di nota sono i cinquecenteschi affreschi di sant'Antonio Abate e sant'Antonio da Padova, e le tele dell'\"Immacolata\" di Didaco Bianco del 1762, la \"Nativit\u00e0 di Maria\" e l'\"Annunciazione\" di Oronzo Tiso.\nCripta della Madonna della Favana.\nLa cripta della Madonna della Favana risale al IX-XI secolo. La denominazione \u00e8 legata alla malattia del favismo; originariamente il complesso cultuale era dedicato a Santa Maria di Veglie la cui immagine affrescata di stile bizantino era venerata dai fedeli contro il grave male del favismo. Alla cripta, scavata in un banco calcarenitico, si accede per mezzo di un dromos in cui \u00e8 stata ricavata una scala di tredici gradini. Presenta una pianta a navata unica monoabsidata e orientata a est, secondo lo schema liturgico greco. Entrando, a sinistra, c'\u00e8 il \"pastophorion\" (vano di servizio per la liturgia). Il pavimento \u00e8 in terra battuta. Le pareti sono ricoperte da un vasto ciclo pittorico databile al XV secolo, raffigurante una Madonna col Bambino, una Madonna Allattante e diversi santi (san Michele Arcangelo, santo Stefano, sant'Andrea apostolo, sant'Antonio abate, SS. Trinit\u00e0, san Francesco d'Assisi, san Pietro e san Paolo). La presenza di santi appartenenti ai culti orientale e occidentale, oltre alle scritte in greco e in latino, esprime l'intreccio culturale che ha contraddistinto questo insediamento rupestre. Il soffitto piano reca un'immagine del Cristo Pantocratore attorniato da quattro angeli e dai simboli dei quattro evangelisti. La struttura ipogea fu custodita per alcuni secoli dai Frati Minori Conventuali del vicino convento.\nArchitetture militari.\nPorta Nuova.\nPorta Nuova o di Tramontana fu ristrutturata nella seconda met\u00e0 del XVIII secolo dai feudatari Pinelli-Pignatelli, il cui stemma partito \u00e8 incastonato sulla sommit\u00e0 dell'arco. La porta fu edificata originariamente da Tristano di Chiaromonte nel 1430, insieme al primo sistema difensivo di Veglie, e fu ricostruita nel 1540 da Evangelista Menga per volere di Alfonso Castriota. Nel 1904, in occasione del 50\u00ba anniversario del dogma dell'Immacolata fu collocata in cima una statua in pietra della Vergine risalente al XVII secolo. Sul lato destro della Porta rimane ancora un breve tratto delle antiche mura sul quale insiste una abitazione pi\u00f9 recente presumibilmente edificata al posto della torre di guardia.\nSociet\u00e0.\nEtnie e minoranze straniere.\nAl 31 dicembre 2017 a Veglie risultano residenti 310 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Veglie \u00e8 il dialetto salentino nella sua variante centrale (o leccese), sebbene presenti rispetto a quello del capoluogo alcune peculiarit\u00e0 che lo avvicinano al dialetto salentino settentrionale (o brindisino). Si tratta comunque di un dialetto del gruppo meridionale estremo, carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nEventi.\nFeste e Fiere:\nEconomia.\nL'economia di Veglie \u00e8 prevalentemente agricola. Il territorio \u00e8 caratterizzato da estesi oliveti e vitigni che determinano tutt'oggi la centralit\u00e0 di olivicoltura e viticoltura. una qualche importanza riveste anche l'artigianato e la piccola industria, che conta gelaterie e aziende tessili e meccaniche.\nInfrastrutture e trasporti.\nI collegamenti stradali principali sono rappresentati dalle strade provinciali: SP 14 per Carmiano, SP 15 per Novoli e Trepuzzi, SP 17 che collega Veglie da un lato a Salice Salentino e dall'altro a Leverano, Copertino, Nard\u00f2 e Gallipoli. Le altre strade provinciali che interessano il territorio vegliese sono la SP 110 per Torre Lapillo, la SP 111 per Monteruga e San Pancrazio Salentino, la SP 113 per Porto Cesareo e la SP 353 per Albaro.\nSport.\nLa principale squadra di calcio della citt\u00e0 \u00e8 l'A.S. Veglie che milita in Promozione. \u00c8 una delle pi\u00f9 antiche societ\u00e0 calcistiche della provincia, essendo stata fondata nel 1948, sebbene appena due anni dopo interruppe l'attivit\u00e0 federale stante l'assenza di un adeguato campo di gioco. Solo con la costruzione del campo sportivo comunale \"S.Ten. Flavio Minetola\" nel 1959 si posero le basi per la rifondazione della societ\u00e0, che avvenne l'anno successivo. Da allora, l'A.S Veglie ha militato nei campionati dilettantistici pugliesi.\nL'Alaska Gelati Veglie, squadra calcistica femminile fondata nel 1970, tra il 1981 e il 1983 si aggiudic\u00f2 tre scudetti e due coppe Italia. Nello stesso anno si sciolse per la fusione con il Trani 80.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34920", "revid": "1516566", "url": "https://it.wikipedia.org/wiki?curid=34920", "title": "Vernole", "text": "Vernole (\"Ernule\" in dialetto salentino; \u03c4\u03b1 \u0392\u03ad\u03c1\u03bd\u03bf\u03c5\u03bb\u03b1, \"ta V\u00e8rnula\" in griko) \u00e8 un comune italiano di abitanti della provincia di Lecce in Puglia.\nSituato a sud del capoluogo provinciale, il comune include cinque frazioni (Acaya, Acquarica di Lecce, Pisignano, Strud\u00e0, Vanze) e un tratto della costa adriatica della penisola salentina, nello specifico parte delle marine di San Cataldo e Torre Specchia. Nel territorio comunale ricadono la cinquecentesca cittadella fortificata di Acaya e la Riserva naturale statale Le Cesine gestita dal WWF. Vernole fa parte dell'Unione dei comuni Terre di Acaya e Roca.\nGeografia fisica.\nTerritorio.\nVernole \u00e8 situata nel versante orientale della penisola salentina, a 12\u00a0km dal capoluogo provinciale in direzione sud-est. Il territorio comunale ricade nella Valle della Cupa, una porzione di pianura, intorno al capoluogo leccese, caratterizzata da una grande depressione carsica. Comprende le frazioni di Acaya, Acquarica di Lecce, Pisignano, Strud\u00e0, Vanze e parte delle marine di San Cataldo e Torre Specchia. Fa parte del comune di Vernole la Riserva naturale statale Le Cesine, una riserva statale naturalistica situata a ridosso della costa adriatica. La riserva rappresenta una delle ultime zone paludose che in passato si estendevano da Otranto a Brindisi. Nell'oasi vi sono gli stagni Salapi e Pantano Grande, alimentati dalle piogge, che sono separati dal mare da un cordone di dune sabbiose.\nIl territorio comunale confina a nord con il comune di Lecce, a ovest con i comuni di Lizzanello e Castri di Lecce, a sud con i comuni di Calimera e Melendugno, a est con il mare Adriatico.\nClima.\nDal punto di vista meteorologico Vernole rientra nel territorio del Salento orientale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +16\u00a0\u00b0C, mentre quella del mese pi\u00f9 caldo, settembre, si aggira sui +29,1\u00a0\u00b0C. Le precipitazioni, frequenti in autunno ed in inverno, si attestano attorno ai 626\u00a0mm di pioggia/anno. La primavera e l'estate sono caratterizzate da lunghi periodi di siccit\u00e0.Facendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nOrigini del nome.\nLo storico locale Eugenio De Carlo, in una pubblicazione del 1941, ritiene che \"Vernulae\" possa derivare dal verbo latino \"verno\" (germogliare, essere primavera) visto il clima mite predominante dei luoghi. Giacomo Arditi, nel 1879, ipotizza le origini da \"vernatio\" (deporre le vecchie spoglie) per indicare la rinascita degli abitanti di San Lorenzo. Tradizionalmente si pensa che Vernole sia una derivazione da \"ver in olae\" (primavera tra gli ulivi) per le distese di ulivi che contraddistinguono il paese.\nStoria.\nLe testimonianze di un primo insediamento umano risalgono all'et\u00e0 del bronzo. Gi\u00e0 in et\u00e0 preistorica infatti, si evidenzia una presenza di popolazioni indigene che si insediarono dapprima nel triangolo Acquarica-Acaya-Pisignano dove hanno fatto la loro apparizione i monumenti megalitici, menhir e specchie. Questi insediamenti cominciano a subire mutamenti con nuovi apporti culturali dei Messapi, quindi dei Greci e poi dei Romani. I segni pi\u00f9 evidenti della presenza umana appartengono al periodo messapico. In localit\u00e0 Pozzo Seccato, presso Acquarica di Lecce, scavi archeologici condotti dall'Universit\u00e0 del Salento hanno portato alla luce un insediamento messapico che consisteva in una vera e propria masseria fortificata costruita alla fine del IV secolo a.C..\nLe prime notizie scritte su Vernole si hanno nel 1115 nell'atto di donazione al Vescovo di Lecce Formoso Lubelli della \"met\u00e0 del casale di Vernole, che si dice di San Lorenzo\" che il normanno Goffredo, conte di Lecce e Ostuni, firma il 15 agosto per il restauro della chiesa maggiore di Lecce. Donazione successivamente confermata da Costanza d'Altavilla, imperatrice e regina di Sicilia il 23 novembre 1195. In seguito alle continue irruzioni saracene gli abitanti decisero di spostarsi nell'attuale sito di Vernole. Del primo nucleo rimangono solo le vestigia della piccola chiesa di San Lorenzo, ormai diroccata. L'appartenenza alla Chiesa Vescovile di Lecce cess\u00f2 nel 1806. L'altra met\u00e0 del casale segu\u00ec le stesse sorti dinastiche di Lecce fino all'arrivo degli Aragonesi che nel 1463 assegnaro il feudo ai Tarantini. Quindi pass\u00f2 ai Pagano, ai Saluzzo, ai Saraceno ed infine ai Bernardini, ultimi feudatari fino al 1806. Nel marzo 1865, in seguito alla legge per l'unificazione amministrativa del Regno d'Italia, le attuali cinque frazioni cessarono di essere comuni e furono annesse al comune pi\u00f9 grande.\nLa rivolta del 1961.\nEra il mese di gennaio dell\u2019anno 1961 quando si tennero le elezioni per il rinnovo del Consiglio Comunale che vedevano contrapposte la lista della Democrazia Cristiana da una parte e dall\u2019atra una civica composta prevalentemente da cittadini delle frazioni. A Vernole l\u2019aria era gi\u00e0 molto tesa in quanto, a causa della complessa legge elettorale in vigore all\u2019epoca, vennero eletti per entrambe le liste dieci consiglieri comunali, nonostante la lista della DC avesse ottenuto un maggior numero di voti. Ad eleggere il sindaco doveva essere il Consiglio Comunale, ma la maggior parte delle sedute non portavano ad avere alcun risultato proprio a causa di questa parit\u00e0. Un mistero avvolse in quei giorni la piccola comunit\u00e0 dell\u2019est Salento : uno degli eletti nella lista DC, il consigliere Mang\u00e8, durante una cena di partito probabilmente, venne colto da un malore e venne a mancare istantaneamente. Tra la paura e lo sgomento dei presenti, si pavent\u00f2 l\u2019ipotesi di un avvelenamento avvenuto tramite alcune sostanze versate nel caff\u00e8 del malcapitato. La morte del consigliere Mang\u00e8 port\u00f2 quindi a una modifica della composizione del Consiglio Comunale, che si ritrov\u00f2 quasi sul punto di eleggere un sindaco che aveva incassato un numero di voti inferiore. Ma ai cittadini non piaceva la piega che stava prendendo il quadro politico locale, e si radunarono all\u2019ingresso del Municipio, che all\u2019epoca aveva sede presso il Palazzo dove ora si trova il Tabacchi, ma con ingresso in via Sant\u2019Anna. Un centinaio di cittadini sbarrarono l\u2019ingresso del Comune e le autorit\u00e0 locali si ritrovarono nelle condizioni di dover chiedere aiuto alle forze di polizia provinciali, in quanto non erano in grado di reprimere questa spontanea manifestazione. La tensione in paese era sempre maggiore, e nonostante in paese arriv\u00f2 la squadra speciale della \u201ccelere\u201d (cos\u00ec chiamata da alcuni testimoni) i manifestanti vernolesi si scontrarono contro le forze dell\u2019ordine che decisero di fare uso di armi leggere. Alcuni carabinieri si rifugiarono nelle corti di via Sant\u2019Anna e della Piazza, e in loro difesa lanciavano lacrimogeni dileguando alcuni presenti costringendoli a recarsi di corsa a disinfettarsi gli occhi. Nel frattempo il prefetto di Lecce ritenne opportuno prendere una posizione contro la comunit\u00e0 di Vernole e organizz\u00f2 una spedizione guidata dal Maggiore Perenze, il militare protagonista della cattura del bandito Giuliano in Sicilia, uno dei primi casi di mafia dell\u2019isola. Una decisione che risuon\u00f2 nella stampa nazionale : \u201c\u00c8 possibile un dispiego di forze speciali cos\u00ec importante per un paese cos\u00ec piccolo?\u201d Forte della sua esperienza, il maggiore Perenze giunse a Vernole nel pieno delle manifestazioni. Nel frattempo erano state chiuse tutte le attivit\u00e0 commerciali e si respirava aria d\u2019assedio. Il maggiore Perenze, forte della sua esperienza, si posizion\u00f2 in Piazza Vittorio Veneto e con toni accesi invitava i manifestanti a ritirarsi. Ma i vernolesi non la presero bene e reagirono con lancio di pietre verso la polizia e il maggiore Perenze venne privato del suo fucile e del Cappello che venne gettato nella fontana. La celere allora inizi\u00f2 ad eseguire arresti, caricando nelle camionette chiunque capitasse sui loro passi. Vennero forzati i portoni delle corti dove molti manifestanti si erano nascosti, alcuni riuscirono a scappare, altri recuperarono i traini per gli asini e li gettarono sulla strada per ostacolare il passaggio delle vetture della polizia. A questo punto, le Autorit\u00e0 Provinciali decisero di dare ascolto alle richieste della comunit\u00e0 di Vernole e disposero la fine dell\u2019assedio con la nomina di un commissario prefettizio, dott. Luigi De Mitri, che si sarebbe sostituito al Sindaco fino a nuove elezioni. Fu cos\u00ec che i manifestanti decisero di ritirarsi e quelli che erano stati arrestati vennero processati presso il Tribunale di Lecce, ma non ci furono gravi pene per nessun vernolese.\nMonumenti e luoghi d'interesse.\nArchitetture religiose.\nChiesa di Maria Santissima Assunta.\nLa chiesa Matrice di Maria Santissima Assunta fu costruita sulle rovine di un precedente edificio nel 1730. Fu consacrata nel 1748. Il campanile \u00e8 del 1740. La facciata principale, tripartita da due trabeazioni orizzontali, \u00e8 riccamente decorata secondo i canoni tipici del Barocco leccese. Nella parte inferiore possiede tre nicchie con le statue in pietra dei Santi Oronzo al centro, Giusto e Fortunato ai lati. La parte superiore, con al centro un finestrone finemente lavorato, ha sui lati altre due nicchie con le statue allegoriche della Speranza e della Carit\u00e0; l'ultima statua situata sul punto pi\u00f9 alto della facciata rappresenta la Fede. Il campanile \u00e8 del 1740. L'interno, con pianta a croce latina a navata unica, conserva altari barocchi scolpiti tra il 1731 e il 1748. Sulla sinistra si trovano gli altari di san Francesco Saverio e di sant'Oronzo, mentre sulla destra gli altari in onore dei santi Donato e Vito e della Beata Vergine Maria del Monte Carmelo. L'altare pi\u00f9 antico \u00e8 quello custodito nel transetto di sinistra e dedicato a Santa Maria delle Grazie, il transetto destro ospita invece l'altare della Nativit\u00e0 e quello dedicato al Santissimo Sacramento. Nel 1930 \u00e8 stato aggiunto, sul lato destro, un cappellone in cui sono conservate le statue dei protettori sant'Anna e san Gioacchino.\nChiesa di Sant'Anna.\nLa chiesa di Sant'Anna venne edificata tra il 1673 ed il 1680 per mezzo dell'interessamento del curato don Gervasio Sansonetti. Costruita interamente in pietra leccese, presenta una facciata semplice e lineare con una sola trabeazione che la divide in due sezioni: la fascia inferiore \u00e8 scandita da quattro paraste scanalate sormontate da capitelli in stile corinzio e contiene il portale d'ingresso, affiancato da due nicchie vuote disposte una per lato. Nella fascia superiore si aprono tre archetti traforati che riprendono in parte la decorazione della finestra a vetrata della sezione inferiore. L'interno, con una pianta ad aula unica rettangolare, contiene l'altare principale addossato alla parete. Decorato secondo lo stile barocco di fine Seicento, tra le sue colonne tortili \u00e8 inserita come pala d'altare una copia dell'originaria tela raffigurante sant'Anna trafugata nel 1991.\nChiesa di Maria Santissima della Visitazione.\nDi questa chiesa si parla in un archivio parrocchiale del 1641, in cui si afferma che fungeva da chiesa parrocchiale. Tale affermazione con molta probabilit\u00e0 \u00e8 da riferirsi limitatamente a qualche breve periodo, nel quale la chiesa principale fu chiusa per lavori di manutenzione e ristrutturazione. Sull'architrave della porta laterale \u00e8 incisa la data 1600. Essendo posizionata su un lieve rialzo del terreno, la cappella era anticamente chiamata col nome di Madonna del Monte. La facciata, terminante con un timpano spezzato triangolare, si compone di un semplice portale posto in asse con una piccola finestra. Durante la met\u00e0 del XVIII secolo la chiesa sub\u00ec molti cambiamenti che ne rivoluzionarono completamente l'aspetto. L'interno \u00e8 a una sola navata con un unico altare ospitante al centro un affresco del 1645 della Madonna col Bambino. Nel fregio della cimasa dell'altare \u00e8 inserita una piccola tela raffigurante la Visitazione, con Maria ed Elisabetta.\nChiesa di Maria Santissima Incoronata.\nLa chiesa di Maria Santissima Incoronata fu costruita tra il 1698, come attesta la data sul portale d'ingresso, e il 1704. Fu edificata su commissione di don Giuseppe Pascali e Damiano De Carlo sul sito in cui fu rinvenuta una sacra immagine della Madonna dipinta su pietra. La facciata, priva di timpano, \u00e8 suddivisa in due ordini da una cornice marcapiano. Nella fascia inferiore, scandita da quattro paraste con capitello ionico che proseguono anche sul livello superiore ma con capitello corinzio, si apre nella parte centrale il portale decorato con motivi floreali baroccheggianti, inquadrato da un cartiglio con un'iscrizione in latino contenente sia la dedicazione alla Vergine sia l'anno di costruzione, sovrastato a sua volta dal fregio vescovile di Fabrizio Pignatelli. Lateralmente ad esso, sono collocate due nicchie vuote definite da un fregio floreale che termina nella parte inferiore con il viso di un angelo. Al di sopra della trabeazione \u00e8 collocato un finestrone incorniciato da un lavoro di intaglio e affiancato da due iscrizioni in latino contenute in cartigli. L'interno, a pianta rettangolare, possiede tre altari barocchi. Quello maggiore, dedicato alla Madonna Incoronata, contiene la pala raffigurante la Titolare, inquadrata lateralmente da due colonne tortili a motivi floreali e putti e da un'iscrizione latina contenente la data di fine costruzione dell'altare. Gli altri due altari, inseriti in due delle sei cappelle laterali, sono dedicati alla Madonna di Leuca e all'Immacolata, quest'ultimo edificato nel 1745.\nChiesa di San Lorenzo.\nLa chiesa di San Lorenzo \u00e8 la testimonianza pi\u00f9 antica dell'originario Casale di Vernole, situata nei pressi del cimitero comunale. A questa chiesa \u00e8 legato anche l'antico nome del casale, chiamato appunto Casale San Lorenzo. Attestata gi\u00e0 nel 1115, in epoca normanna, nel luogo in cui forse sorgeva il primo nucleo abitativo di Vernole, si presenta abbandonata e diroccata. La chiesa, ricostruita nel 1662, possiede una facciata a capanna con un semplice portale d'ingresso posto in asse con una piccola finestra.\nArchitetture civili.\nPalazzo Baronale.\nIl Palazzo Baronale fu edificato tra il 1762 e il 1766, come si evince dalle date riportate su due architravi delle finestre. L'edificio \u00e8 a due piani, con colonne incastonate agli angoli, fornite di capitello floreale. Sul piano superiore, in posizione centrale, si trova una larga porta con relativo balcone e quattro finestre ai lati, decorate con motivi floreali. Il cornicione \u00e8 lineare. La sua principale caratteristica \u00e8 l'ampio portale in bugnato. Il palazzo appartiene alla famiglia Bernardini.\nAltro.\nColonna votiva di Sant'Anna.\nLa realizzazione della colonna risale alla fine del XVIII secolo ed \u00e8 dedicata a sant'Anna, protettrice di Vernole. Fu ultimata nel 1781. La scultura, realizzata interamente in pietra leccese, \u00e8 composta da un basamento di forma ottagonale arricchito dalle statue di San Giuseppe Patriarca, San Paolo, Sant'Oronzo e Santa Irene. Sulla sommit\u00e0 \u00e8 posta la statua di Sant'Anna, volgente lo sguardo verso la chiesa omonima.\nFrantorio ipogeo Caffa.\nIl frantoio ipogeo \"Caffa\" risale al XVI secolo. \u00c8 scavato interamente nel banco roccioso di piazza Vittorio Veneto. Conserva ancora torchi e macine che venivano utilizzate per la lavorazione delle olive. Il frantoio rimase in attivit\u00e0 sino agli ultimi anni del XIX secolo. Il 17 dicembre 1885 venne acquistato dal Comune di Vernole per favorire la riqualificazione dell'area. Nei primi anni del XX secolo venne abbandonato e nel 1930 fu interrato in seguito alla pavimentazione dell piazza. Il 7 novembre 1995 venne riportato alla luce con lo scopo di avviare gli interventi di recupero. Il 29 giugno 1998 iniziarono i lavori di restauro, ultimati il 16 luglio 1999.\nAree naturali.\nRiserva statale naturale Le Cesine.\nLa Riserva naturale statale Le Cesine, situata a ridosso della costa adriatica, rappresenta una delle ultime zone paludose che in passato si estendevano da Otranto a Brindisi. Il nome Cesine deriva deriva da \"seges\" che significa zona incolta e abbandonata. Nell'insieme la Riserva \u00e8 costituita dalle dune, l'area palustre, la pineta, la macchia e la zona coltivata. L'oasi \u00e8 stata istituita nel 1978 a seguito della dichiarazione di interesse internazionale con la convenzione firmata a Ramsar. Nell'oasi vi sono due stagni Salapi e Pantano Grande, alimentati dalle piogge, che sono separati dal mare da un cordone di dune sabbiose. L'Oasi \u00e8 gestita dal WWF. La superficie boscata \u00e8 fondamentalmente rappresentata da pineta a pino d'Aleppo (Pinus halepensis) e pino domestico (Pinus pinea). La fauna \u00e8 composta da anfibi, rettili e da numerose specie di uccelli che popolano i diversi ambienti della Riserva nei diversi periodi dell'anno.\nSociet\u00e0.\nEtnie e minoranze straniere.\nAl 31 dicembre 2018 a Vernole risultano 7036 abitanti cos\u00ec ripartiti:\nVernole capoluogo: 2786 abitanti\nStrud\u00e0: 1581 abitanti\nAcquarica di Lecce: 981 abitanti\nPisignano: 963 abitanti\nAcaya: 454 abitanti\nVanze: 271 abitanti\ndi cui residenti 155 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Vernole \u00e8 il dialetto salentino nella sua variante centrale che corrisponde al dialetto leccese. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguiti nei secoli: messapi, greci, romani, bizantini, longobardi, normanni, albanesi, francesi, spagnoli.\nInfrastrutture e trasporti.\nStrade.\nI collegamenti stradali che interessano il comune sono:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio del paese \u00e8 l\"'Unione Sportiva Vernole\" che milita nel girone C leccese di Seconda Categoria, ma con una grande storia alle spalle, essendo presente sul territorio dal 1965.\nTennistavolo.\nA Vernole \u00e8 presente una delle pi\u00f9 importanti societ\u00e0 del tennistavolo pugliese: Utopia Sport Vernole. Questa partecipa ai campionati federali FITET e nel 2011 ha vinto il campionato di serie D2."}
{"id": "34921", "revid": "30610", "url": "https://it.wikipedia.org/wiki?curid=34921", "title": "Zollino", "text": "Zollino (\u03a4\u03c3\u03bf\u03c5\u03b4\u03b4\u03af\u03bd\u03bf\u03c5, traslitterato \"Tsu\u1e0d\u1e0dinu\" in griko e in dialetto salentino) \u00e8 un comune italiano di abitanti della provincia di Lecce in Puglia.\nSituato nell'entroterra del Salento, circa a sud del capoluogo, fa parte della Grec\u00eca Salentina, un'area ellenofona di nove comuni in cui si parla ancora il griko.\nGli abitanti di Zollino sono soprannominati \"cufi\u00e0ri\" (maschile plurale) dalla gente degli altri paesi greco-otrantini, tanto che una vecchia filastrocca recita: \"I tsu\u1e0d\u1e0din\u00ec i' cufiari is pucane', is pa' cant\u00f9na\" (gli zollinesi sono melensi in ogni occasione, in ogni luogo). L'appellativo trae origine dall'aggettivo greco \u03ba\u03bf\u03cd\u03c6\u03b9\u03bf\u03c2 (traslitterato \"k\u00f9fios\") con il significato di \"vuoto\", \"vacuo\". La parola viene usata anche in senso figurativo con l'accezione di \"scemo\", \"sciocco\" o \"melenso\" da cui il verbo \"cufi\u00e0zo\" per \"alleggerire\" ed \"alleviare\", oltre che per \"fare lo scemo\" o \"lo sciocco\". Dei termini simili sono d'uso anche in Grecia come \u03ba\u03bf\u03c5\u03c6\u03b9\u03ac\u03c1\u03b7\u03c2 (\"kufi\u00e0ris\") e \u03ba\u03bf\u03c5\u03c6\u03b9\u03bf\u03ba\u03ad\u03c6\u03b1\u03bb\u03bf\u03c2 (\"kufiok\u00e8falos\", cio\u00e8 \"testavuota\").\nOrigini del nome.\nControverse sono le tesi che cercano di spiegare l'origine del nome del paese. La pi\u00f9 accreditata \u00e8 quella secondo la quale Zollino derivi da Soletino (piccola Soleto) e trasformato successivamente in \"Solino\" e \"Sollino\". Secondo questa tesi, avvalorata dalla presenza dello stesso simbolo nei due paesi, il sole, Zollino era una sorta di frazione della citt\u00e0 messapica di Soleto, fondata da alcuni abitanti della stessa.\nUna seconda ipotesi farebbe derivare il toponimo da un cognome greco bizantino, di radice \"tsuli\", appartenente al proprietario di quelle terre. Da \"tsuli\", cio\u00e8 \"cencio\", derivano numerosi cognomi bizantini quali, ad esempio, \"Zolis\", \"Zulis\", \"Tsulis\", \"Zulinos\" (P. Stomeo - Cognomi greci nel Salento). Ed infatti nella lingua grika il nome di Zollino \u00e8 \"Tsu\u1e0d\u1e0dinu\".\nG. Alessio avanza l'ipotesi che il termine possa derivare dal germanico ed essere stato introdotto dai Normanni. Secondo il glottologo Francesco Ribezzo deriverebbe invece dal termine \"Sullinum\". In documenti medievali il paese \u00e8 invece chiamato \"casale Zurlini\" e \"casali Zullini\", nomi forse derivanti da un'antica famiglia \"Zurlini\", discendenti della famiglia \"Zurlo\". Confronta il cognome \u03a4\u03c3\u03bf\u1fe6\u03c1\u03bb\u03bf\u03c2 (traslitterato \"Ts\u00farlos\", greco moderno \u03c4\u03c3\u03bf\u03c5\u03c1\u03bb\u03cc\u03c2, \"pazzo\") presente in Grecia, nome di famiglia esistente anche in Calabria nella variante \"Zurlo\".\nStoria.\nLe origini di Zollino sono incerte: secondo alcuni sarebbe stato fondato dai greci di Japigia nel vicino feudo di Apigliano (i cui abitanti sarebbero fuggiti secondo una leggenda a causa di un'invasione di vipere), secondo altri nacque da un insediamento rurale di abitanti della vicina localit\u00e0 di Soleto (dal quale deriverebbe anche l'antico nome di Solino).\nTuttavia il territorio \u00e8 stato abitato quasi sicuramente fin da epoche preistoriche come testimoniano numerose opere megalitiche in parte ancora conservate (menhir di Sant'Anna, menhir \"della Stazione\", ed un dolmen).\nNei tempi antichi Zollino \u00e8 stato un punto strategico, in quanto luogo di passaggio di tutti i traffici tra i paesi della costa ionica e quelli della costa adriatica.\nNel Medioevo Zollino appartenne alla contea di Lecce governata dai normanni di Altavilla. Nel 1190 re Tancredi d'Altavilla don\u00f2 il casale di Zollino al barone Belingherio Chiaromonte; nel 1384 Maria d'Enghien ne divenne proprietaria e quando spos\u00f2 il conte di Soleto, Raimondello Orsini del Balzo, port\u00f2 in dono anche il casale. Quando il conte Orsini divenne principe di Taranto, Zollino fece parte del principato della citt\u00e0 ionica e vi appartenne fino alla morte senza eredi di Giovanni Antonio Orsini Del Balzo figlio di Raimondello, avvenuta nel 1463. Sempre la famiglia Chiaromonte divenne feudataria di Zollino con Tristano di Chiaromonte, che spos\u00f2 Caterina, figlia di Raimondello. Poi il casale pass\u00f2 di mano in mano ad altre famiglie (Gentile, Alifi, Sarlo, D'Aiello, Saraceno, Simonetta, Gomez Omen, Ghezzi, Villapiana, Granafei, Gaetani, Castromediano, Prato, Frisi, De Leon, De Pietravalida ed altre) fino all'abolizione nel 1806 del regime feudale. Vi si pratic\u00f2 fino al XVI secolo il rito greco.\nDal Catasto onciario del 1746 si evince che gli abitanti del paese in quell'anno erano 290, i nuclei abitativi 66, l'et\u00e0 media molto bassa (solo 34 persone superavano i 50 anni), e che l'esclusiva attivit\u00e0 lavorativa era quella agricola (a parte un discreto numero di ecclesiali). Nel 1800 la popolazione aveva superato le 560 unit\u00e0. Da allora la popolazione continu\u00f2 ad aumentare fino agli anni sessanta del XX secolo, quando molti zollinesi emigrarono per trovare miglior fortuna soprattutto verso Svizzera e Germania. Un'inversione di tendenza si ebbe negli anni ottanta con il rientro di molti emigranti.\nMonumenti e luoghi d'interesse.\nChiesa dei Santi Pietro e Paolo Apostoli.\nLa chiesa risale al periodo bizantino, anche se non si hanno fonti certe sull'anno della sua costruzione. La prima descrizione \u00e8 dei primi anni del Cinquecento. Si trattava di un semplice edificio ad aula con tre altari all'interno, una piccola sacrestia e un campanile. La chiesa era dedicata a San Pietro.\nAll'interno della chiesa era presente anche un cimitero. L'arcivescovo Pietro Antonio De Capua in visita nel 1540 critic\u00f2 alcuni aspetti dell'edificio, tra i quali, in particolar modo, la presenza delle tombe all'interno della struttura e diede avvio ad alcuni lavori di rifacimento.\nNel 1608 l'arcivescovo Lucio De Morra chiese ai fedeli e al sindaco di impegnarsi nel rifacimento dell'edificio. I lavori cominciarono nello stesso anno. Venne rifatta la sacrestia, la pianta divenne a croce latina con una nuova facciata verso sud decorata con vari fregi. Questa facciata rappresenta l'entrata secondaria dell'edificio. Nel 1893 vennero costruite la torre dell'orologio, poco distante dalla facciata seicentesca, e il campanile a guglia ottagonale. Erano presenti 2 campane che nel periodo fascista vennero rimosse per essere rifuse: ne sono presenti tre.\nLa facciata principale del 1863 \u00e8 a forma semipoligonale. La parte terminale di tale prospetto culmina con un fastigio scultoreo dedicato alla Gloria di Maria. Il ricco gruppo scultoreo (in pietra leccese) raffigurante la Madonna inizialmente non era posto all'esterno della chiesa, ma decorava l'altare maggiore consacrato all'Assunta in Cielo, insieme alle statue di San Pietro e di San Paolo. Nel 1863 quando venne concepito il prospetto principale si decise di collocare le tre stature sulla parte superiore della facciata e si complet\u00f2 l'opera con una serie di altre sculture raffiguranti vari putti. Sempre sulla facciata principale, poco sopra l'ingresso \u00e8 presente lo stemma lapideo del comune di Zollino, eseguito in rilievo nel 1800. Rappresenta un sole raggiante e personificato sormontato da una corona, con ai lati due leoni e nella parte inferiore due ghirlande di fiori.\nLa chiesa \u00e8 a forma di croce latina, sulla navata principale si aprono 5 altari minori (3 per lato); ma fino a met\u00e0 dell'Ottocento gli altari erano nove. L'odierno altare maggiore, in marmo, fu eretto ne 1955 per volere del cav. Antonio Tondi.\nGli altari laterali sono: \"Altare della Madonna del Rosario\", \"Altare dell'Assunta\", \"Altare di San Giovanni Battista\", \"Altare di Sant'Antonio da Padova\" e \"Altare del S.S. Crocifisso\". Questi altari presentano tutti elementi scultorio e vari dipinti.\nSulla volta sono presenti un affresco del 1925, raffigurante la \"Nativit\u00e0\" e due dipinti a tempera dedicati all'\"Ultima Cena\" e all'\"Assunzione di Maria e Trinit\u00e0\".\nAll'interno, anche una tela ad olio, del 1651, di cui non si conosce l'autore. Le figure rappresentate sono distribuite su tre livelli: in basso ai lati due gruppi di fedeli in processione dietro due sacerdoti e al centro tre scudi araldici e un'epigrafe con il nome di Doroteo Stiso, che la commission\u00f2. Al centro, San Pietro, tra Sant'Antonio da Padova e San Domenico;\nin alto la Vergine con il Bambino tra San Francesco d'Assisi, San Carlo Borromeo e vari angeli.\nChiesa di Sant'Anna.\nLa prima chiesa di Sant'Anna, di cui non si hanno molte notizie, fu demolita per ordine vescovile nella seconda met\u00e0 del Cinquecento dato il pessimo stato in cui si trovava. Nella visita del 1613 si segnala come \"diruta\" e nelle successive non \u00e8 pi\u00f9 menzionata. A seguito della demolizione un'anziana del paese (di nome Caterina) scopr\u00ec casualmente in una cappella diruta vicino all'abitato un'immagine raffigurante Sant'Anna. A seguito delle numerosissime grazie legate all'immagine nel paese si riaccese la devozione per la Santa e si avvi\u00f2 una raccolta di denaro per la ricostruzione dell'edificio sacro. I lavori della nuova chiesa terminarono nel 1677. Il progetto \u00e8 attribuito a Francesco Manuali.\nSulla facciata principale il portone si presenta adornato sui lati da due colonne con capitelli corinzi e sovrastato dallo stemma della famiglia Ghezzi e da un'epigrafe in latino. Sulla parte superiore si apre una finestra adornata da fregi in pietra leccese. La facciata ha una geometria rettangolare molto precisa, e presenta quattro nicchie con altrettante statue di santi: S. Emerentiana, S. Ioachim, S. Stolanus e S. Materana.\nAll'interno di particolare interesse l'Altare Maggiore in pietra, finemente lavorato in stile barocco, con una tela raffigurante \"Sant'Anna, San Gioacchino e Maria Fanciulla\" e gli altari secondari in stile gotico dedicati alla Madonna del Rosario e alla Madonna del Carmine. All'interno della sacrestia un fonte battesimale scolpito in pietra leccese ed incastonato nella parete.\nColonna votiva di san Pietro.\nCostruita tra la fine del XVII e gli inizi del XVIII secolo, sul luogo dove fino al 1700 era posta un'Osanna con una Croce, tanto che il luogo prendeva il nome di \"Croce Grande\". L'Osanna venne fatta innalzare nel 1608 al posto della Chiesa di Santa Sofia caduta in rovina. La colonna votiva termina con un capitello corinzio su cui poggia la statua di San Pietro collocata nella seconda met\u00e0 del Settecento. Il basamento cubico, che ha sostituito dei gradini precedenti \u00e8 del 1930.\nOgni anno in occasione della festivit\u00e0 del Santo, il 29 giugno, i fedeli collocano una collana di fiori intorno alla statua.\nDurante i lavori di sistemazione della piazza intorno alla colonna sono state rinvenute antiche tombe, forse adiacenti alla vecchia Chiesa di Santa Sofia.\nFrantoio ipogeo.\nIl frantoio, di piccole dimensioni, fu costruito verso la fine del XVII secolo. \u00c8 stato utilizzato fino al 1940, per poi essere abbandonato. \u00c8 stato ristrutturato dall'amministrazione comunale e presenta una pianta articolata con un unico accesso da una scala a rampa retta coperta da una piccola volta a botte. Ai lati della scala vi sono quattro magazzini per le olive scavati nella pietra. Si accede poi ad un vano di forma circolare, l'ambiente principale dove \u00e8 posta la vasca con la pietra molare e agli altri ambienti adiacenti quali stalle, cucine e nicchie riposo. In un vano \u00e8 conservata una \"pila\", il contenitore in pietra usato per la raccolta dell'olio.\nCalvario.\nSorge alla sinistra della Chiesa di Sant'Anna e fu costruito alla fine dell'Ottocento.\nLa struttura \u00e8 a base poligonale. Al centro \u00e8 collocata una croce in bronzo con il \"Cristo Crocifisso\" . Sulla parete muraria alle spalle della Croce, suddivisa in quattro riquadri, vi sono dei dipinti eseguiti con la tecnica della sinopia su tonachino.\nI dipinti, poco visibili, rappresentano scene religiose della Via Crucis: \"Ges\u00f9 Cristo di fronte a Ponzio Pilato,\" \"la Flagellazione\", il \"Trasporto della Croce\" e la Crocefissione. Dietro la Croce nella parte superiore anche una raffigurazione della \"Piet\u00e0\".\nPozzelle.\nIn dialetto griko chiamate \"ta Fr\u00e8ata\" (neutro plurale), il termine proviene dal greco antico \u03c6\u03c1\u03ad\u03b1\u03c1 (traslitterato \"fr\u00e8ar\") con il significato di \"pozzo\" o \"cisterna\". \u00c8 un complesso sistema di raccolta idrico che si trova appena fuori dall'abitato in una depressione naturale del terreno dove confluivano le acque piovane. Si tratta di numerosi pozzi scavati nel terreno, ad una profondit\u00e0 variabile dai tre ai sette metri. Nelle buche cos\u00ec scavate venivano poi realizzate delle costruzioni trulliformi in pietra a secco, con un'apertura sulla sommit\u00e0, che venivano successivamente ricoperte dal terreno. Alcune pozzelle sono collegate tra loro, e sono provviste di due o pi\u00f9 aperture sui lati della vera, dalle quali passa l'acqua piovana, che si raccoglie nella parte inferiore della cavit\u00e0 artificiale, trattenuta dal terreno argilloso circostante.\nSecondo alcuni studiosi le pozzelle risalirebbero al XVIII secolo, secondo altri avrebbero un'origine molto pi\u00f9 antica, poich\u00e9 costruzioni analoghe si ritrovano in casali vicini (come Apigliano) gi\u00e0 disabitato da alcuni secoli. Il complesso si trova in un parco di pini ed eucalipti.\nOltre al parco principale esistono altri pozzi, forse pi\u00f9 antichi, sulla via che collega Zollino a Martano. Secondo la tradizione qui si accamp\u00f2 Pirro, re dell'Epiro, prima della battaglia con i Romani.\nCappella Madonna di Loreto.\nSorge fuori dal centro abitato, in un'area verde sulla strada che collega Soleto a Martano. La sua costruzione avvenne tra il 1774 e il 1781, per volere dell'\"Universit\u00e0 di Zollino\" il cui stemma (un sole) compare sull'altare maggiore. Esternamente presenta una semplice struttura a capanna, senza particolari decorazioni. All'interno l'altare maggiore, in stile barocco, con la statua della Vergine Maria che riporta la data del 1665. Al centro dell'altare una nicchia dove \u00e8 posto un affresco raffigurante la Madonna di Loreto con Ges\u00f9, in stile bizantino. Si ritiene che la statua del 1665 appartenesse originariamente alla Chiesa dell'Assunta demolita nel 1624. Gli altari laterali sono dedicati a san Rocco e ai santi Cosma e Damiano.\nSul santuario si trova anche una colonna con in cima una statua della Madonna di Loreto.\nAl lato della chiesa, in una grotticella costruita con pietre a secco, si trova un'altra statua della Madonna, in origine donata dai soldati (la Madonna di Loreto \u00e8 protettrice degli aviatori e ogni anno l'Aeronautica Militare offre la sua devozione con una visita al santuario) al Comune di Zollino, nel 1945, e successivamente rubata, sostituita con una copia prodotta da un artista locale.\nDolmen e menhir.\nSono presenti sul territorio comunale due menhir e un dolmen: si ipotizza che fino a pochi secoli fa potessero essere molti di pi\u00f9, poi distrutti per far spazio a nuove costruzioni, strade e terreni agricoli. Secondo numerose descrizioni dei primi del Novecento i menhir censiti erano quattro (sono scomparsi il \"menhir Pozzelle\" e uno in localit\u00e0 \"San Vito\"), i dolmen due (scomparso uno in localit\u00e0 \"Pozzelle\") mentre Cosimo De Giorgi descrive anche una pietra triangolare (dimensioni ), confitta nel terreno, che egli ritiene possa essere un bethel.\nSi trova sulla strada che dalla chiesa di Sant'Anna porta verso il largo \"Lumardu\", antico crocevia di strade sterrate della zona. \u00c8 realizzato in pietra leccese ed \u00e8 incastrato in un blocco di roccia in direzione est-ovest. \u00c8 alto 3,5 metri, largo e profondo . Quasi sicuramente di risale al periodo preistorico ed \u00e8 stato in seguito cristianizzato con dei segni di Croce sulle facciate pi\u00f9 larghe. In una descrizione fatta ai primi del Novecento da D. De Rossi si legge: \"una leggenda zollinese racconta che a largo Lumardu, aveva dimora una potente trib\u00f9, il cui capo venuto a morte, fu sepolto sul posto con tutti i suoi tesori e che al di sopra della tomba venne eretto a titolo di onore il parallelepipedo\".\nSi trova a circa quattrocento metri dalla stazione ferroviaria di Zollino, ad un quadrivio di antiche vie vicinali che conducono ai paesi di Zollino, Sternatia, Soleto e Corigliano d'Otranto. \u00c8 alto 4,27 metri, con facce di 55 e . Fu trasformato in Osanna, incidendovi una Croce. Ad una certa altezza presenta un piccolo incavo in cui si racconta che venisse collocata di notte una lanterna ad olio per i viaggiatori che dovevano raggiungere Lecce.\nSociet\u00e0.\nEvoluzione demografica.\nNel decennio 1991-2001 si \u00e8 registrato un decremento demografico di circa il -4%. La popolazione forma 745 nuclei familiari, ciascuno costituito in media da 2,94 componenti. Nel 2001 risultavano occupati 348 individui, pari al 15,86% della popolazione.\nReligione.\nIl paese \u00e8 a grande maggioranza cattolica. L'unica parrocchia, dedicata ai Santi Pietro e Paolo Apostoli, fu eretta nel 1625 e fa parte del vicariato di Martano dell'arcidiocesi di Otranto. Vi si pratica il Rito romano dal 1665. La cronotassi dei parroci e arcipreti \u00e8 nota dal XVI secolo.\nCultura.\nEventi.\nTra gli altri eventi si ricordano i canti di Passione del periodo quaresimale, la festa della Madonna di Loreto (luned\u00ec di Pasquetta), la festa di san'Anna (25 e 26 luglio), gli eventi legati alla Notte della Taranta (agosto) e la festa della solidariet\u00e0 (novembre).\nEconomia.\nL'economia del paese \u00e8 tradizionalmente legata al settore primario. Vi si coltiva in particolare l'olivo e i legumi; fino agli anni novanta inoltre era di particolare importanza la produzione del tabacco.\nOltre a diverse piccole attivit\u00e0 commerciali \u00e8 presente anche una zona industriale di particolare rilevanza, con la presenza di aziende attive nei settori della farmaceutica (Lachifarma), dell'abbigliamento dei prodotti elettrici e del pi\u00f9 grande centro fitness della provincia.\nCooperativa di Comunit\u00e0.\nZollino \u00e8 stato uno dei primissimi comuni in Italia ad aderire al progetto promosso da Legacoop per la costituzione di Cooperativa di Comunit\u00e0, un nuovo modo di fare impresa che parte dai bisogni e dalle peculiarit\u00e0 del territorio per la crescita socio-economica della comunit\u00e0 locale. La cooperativa di comunit\u00e0 di Zollino in particolare si occupa di valorizzazione dei prodotti tipici locali, recupero delle tradizioni culturali e artigianali e sviluppo della green economy.\nInfrastrutture e trasporti.\nIl paese \u00e8 servito da una stazione ferroviaria posta sulla linea Lecce - Otranto delle Ferrovie Sud Est. Vi si dirama un'ulteriore linea, diretta a Gallipoli.\nI collegamenti viari sono assicurati dalla superstrada Lecce-Maglie della strada statale 16 Adriatica, che aggira il centro abitato, dalla provinciale 47 da Soleto o dalla provinciale 48 da Martano. Alcune strade vicinali garantiscono poi i collegamenti con i comuni di Sternatia, Martignano e Corigliano d'Otranto.\nSport.\nA Zollino hanno sede quattro associazioni sportive:\nOgni anno nel periodo estivo (tradizione ripresa nel 2011 dopo oltre 10 anni di inattivit\u00e0) si svolgono le \"Zollimpiadi\", una competizione ludico-sportiva tra i quattro rioni del paese: Chianova, Pozzelle, Sant'Anna e Sant'Antonio."}
