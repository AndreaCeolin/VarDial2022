{"id": "33721", "revid": "124628192", "url": "https://it.wikipedia.org/wiki?curid=33721", "title": "Pesco Sannita", "text": "Pesco Sannita (U \"P\u00e8scho\" in dialetto locale) \u00e8 un comune italiano di abitanti della provincia di Benevento in Campania.\nGeografia fisica.\nIl territorio comunale \u00e8 sito in collina, sulla sinistra del fiume Tammaro.\nLa sua escursione altimetrica \u00e8 pari a 331 metri, con un'altezza minima di 259\u00a0m s.l.m. ed una massima di 500\u00a0m s.l.m.\nHa una superficie agricola utilizzata pari a ettari (ha) 1574,94, dato riferito al 2000 (fonte Camera di Commercio di Benevento, dati e cifre, maggio 2007).\nDista dal suo capoluogo di provincia 16 chilometri\nStoria.\nOrigini.\nIl castello di Pesclum (l'attuale Pesco Sannita) era gi\u00e0 esistente al tempo dei Longobardi. Il nome originario, Pesclum o Pescum (grosso macigno, roccia), col passare dei secoli si \u00e8 trasformato in Pesco, Piesco, Lo Pesco, Lo Pesco de la Macza e Pescolamazza, fino ad arrivare all'odierno Pesco Sannita (1947). Raggiunse il suo massimo splendore in epoca normanna sotto la famiglia della Marra da cui prese il nome. Pesco della Marra, poi, per un errore ortografico di qualche scrivano poco esperto, si trasform\u00f2 in Pescolamazza. Nella prima met\u00e0 del 1120 Rainolfo, conte di Avellino e di Airola, rispondendo a un vittorioso attacco portato presso Tufo dal conte Giordano contro Landolfo della Greca, contestabile di Benevento, entr\u00f2 nella contea di Ariano con l'intenzione di devastare qualcuno dei suoi castelli. Ma, inopinatamente, giunto ai confini di Pesclum, posseduto allora da Gerardo della Marra, se ne torn\u00f2 indietro senza ingaggiare battaglia. Sembra strano che Rainolfo abbia ammassato circa quattrocento cavalieri e un gran numero di fanti per fare solo una marcia dimostrativa fino a sotto le sue mura. Evidentemente, per\u00f2, il castello era cos\u00ec ben fortificato da scoraggiare qualsiasi tentativo di assedio. Rainolfo, per di pi\u00f9, andando via, non devast\u00f2 n\u00e9 campi n\u00e9 boschi (come di solito si usava fare a quei tempi), probabilmente perch\u00e9 il danneggiamento dell'agro pescolano non avrebbe colpito direttamente ed esclusivamente i Normanni. Sorge cos\u00ec il sospetto che il castello fosse solo una fortificazione normanna avanzata in territorio beneventano. Dopo questo episodio, per oltre un decennio, Pesclum non venne pi\u00f9 coinvolto nelle continue e aspre lotte che interessarono la contea arianese. Verso la fine del 1132, per\u00f2, il nuovo contestabile di Benevento, Rolpotone di Sant'Eustachio, inizi\u00f2 ancora una volta ad assalire la cintura di castelli normanni che opprimeva la citt\u00e0 e, dopo aver distrutto Farnitum, l'attuale Fragneto l\u2019Abate, attacc\u00f2 Pesclum con l'aiuto di Rainolfo. Anche stavolta l'inespugnabilit\u00e0 del castello, difeso da Roberto della Marra, fece s\u00ec che gli assalitori, tolto l'assedio, se ne tornassero a Benevento. Pesclum rest\u00f2 nelle mani della stessa famiglia anche sotto le successive dominazioni sveva e angioina. Il cognome de Marcia che compare tra il 1140 ed il 1278, infatti, \u00e8 una semplice variazione grafica di della Marca, casato che in alcuni manoscritti falconiani compare al posto di della Marra.\nLe successioni feudali dal XV al XIX secolo.\nA partire dagli inizi del XV secolo, e fino all'abolizione della feudalit\u00e0 (prima decade dell'Ottocento), Pesco fu quasi sempre unito a Pietrelcina. Gi\u00e0 nel 1415, infatti, queste due terre facevano parte dei beni feudali di Filippo Caracciolo e nel 1458, dopo la congiura dei Baroni, si ritrovarono ancora unite sotto Nicola Caracciolo. Alla morte di quest'ultimo, avvenuta nel 1493, i feudi di Pescolamazza e di Pietrelcina furono ereditati dal figlio primogenito Giovan Battista che ne ottenne solenne investitura dal re di Francia, Carlo VIII, con diploma sottoscritto a Napoli l'8 marzo del 1495. La figlia Dionora, nel 1511, li port\u00f2 in dote a Giovan Tommaso II Carafa, conte di Cerreto, che, nel 1522, ne vendette le rendite a Carlo Mormile per la somma di 9.000 ducati con il patto di ricompra. Nel 1523, mentre era al servizio di Carlo V a Milano, durante la guerra contro il re di Francia, Giovan Tommaso venne ucciso in duello da Fabrizio Maramaldo. Eredit\u00f2 il suo titolo e le sue sostanze il primo figlio maschio, Diomede III, che, essendo allora cinquenne, ebbe come tutore il nonno paterno Diomede II. Alla morte di quest'ultimo, Diomede III, dopo essere stato per un certo tempo sotto la tutela di un non meglio precisato \"priore di Napoli\", spos\u00f2, ancora adolescente, Roberta Carafa che gli fece anche da tutrice. E nel 1537, con l'assenso di sua moglie, fu proprio lui a disfarsi definitivamente dei feudi di Pesco e Pietrelcina vendendone a Bartolomeo Camerario (1497-1564), per 5.000 ducati, il diritto di riscatto di cui era ancora titolare. Questi, a sua volta, nel 1550, alien\u00f2 i due feudi a Lucrezia Pignatelli, moglie di Giovan Vincenzo Caracciolo. Alla morte di quest'ultimo subentr\u00f2 il figlio Marcello che pag\u00f2 la tassa di successione (relevio) il 19 ottobre del 1564. Marcello, nominato marchese di Casalbore da Filippo II di Spagna il 27 aprile del 1569, cess\u00f2 di vivere nell'agosto del 1585 lasciando il primogenito Giovan Vincenzo II erede del suo titolo e delle terre di Casalbore, Ginestra degli Schiavoni, Pietrelcina, Pescolamazza, Torre di Pagliara, Saggiano e di alcuni territori feudali nei pressi di Montesarchio. Giovan Vincenzo II, nel 1603, diede le terre di Pescolamazza e di Pietrelcina al fratello Francesco per la somma di 50.602 ducati col patto di ricompra. Successivamente, nel 1614, su richiesta dei creditori del marchese di Casalbore, il tribunale del Sacro Regio Consiglio aggiudic\u00f2 questi due feudi, per la somma di 46.200 ducati, a Giovanni d'Aquino che, nel luglio del 1623, ebbe il titolo di principe di Pietrelcina. Alla morte di Giovanni, avvenuta il 4 marzo del 1632, subentr\u00f2 il primogenito Cesare che, con assenso regio del 9 febbraio 1661, diede in pegno al fratello Francesco la terra di Pescolamazza per la somma di 11.000 ducati. Cesare fu assassinato il 27 febbraio del 1668, all'et\u00e0 di 43 anni. L'8 marzo del 1669 fu dichiarata erede dei suoi beni feudali la figlia Antonia. Nel 1676, per\u00f2, con decreto del Sacro Regio Consiglio, la terra di Pietrelcina fu assegnata a Girolamo, fratello di Cesare. Comunque, alla morte di Francesco e di Girolamo d'Aquino, Pescolamazza e Pietrelcina ritornarono alla loro nipote Antonia con l'aggiunta del feudo di Monteleone che, nel frattempo, Girolamo aveva acquistato da Giacomo II de Brier. Dopo la morte di Antonia, avvenuta senza eredi il 6 settembre del 1717, Ferdinando Venato, duca di S. Teodoro, suo parente di quarto grado, le subentr\u00f2 nel 1724 previo pagamento al fisco di 20.200 ducati. Poco tempo dopo (30 aprile 1725) il duca di S. Teodoro vendette questi tre feudi, per la somma di 75.000 ducati, a Francesco Carafa che, con diploma spedito da Vienna il 17 novembre del 1725, ottenne il titolo di principe di Pietrelcina dall'imperatore Carlo VI d'Austria. Francesco Carafa mor\u00ec il 9 gennaio del 1768; ma solo il 20 novembre del 1772, con decreto della Gran Corte della Vicaria, fu dichiarato erede dei suoi beni feudali Pietro Maria Firrau, principe di Luzzi. Dopo la morte di quest'ultimo, avvenuta il 24 novembre del 1776, fu riconosciuto erede il figlio Tommaso Maria con decreto della Gran Corte del 21 gennaio del 1777. A partire dal 1779 entr\u00f2 in possesso di questi beni feudali Luigi Carafa di Milizia della Stadera alla cui morte subentr\u00f2 il conte di Policastro e duca di Forl\u00ec, Francesco Carafa, che fu l'ultimo barone di Pesco.\nRapporto con Monteleone.\nMonteleone, di origine longobarda, oggi \u00e8 una frazione di Pesco. Fino all\u2019unione con questo feudo, avvenuta sotto Antonia d\u2019Aquino, ebbe, per\u00f2, vita autonoma. Stando ad alcuni antichi documenti, il castello avrebbe dovuto essere annesso al territorio beneventano per renderne pi\u00f9 sicuri i confini. Ma gi\u00e0 nel 1269 era entrato a far parte del regno angioino. Abitato a quell\u2019epoca da non pi\u00f9 di venti famiglie, dopo alcuni passaggi di propriet\u00e0, ritorn\u00f2 al suo legittimo proprietario, Alferio. Per lungo tempo, poi, non se ne sent\u00ec pi\u00f9 parlare. Dopo circa due secoli, durante i quali Monteleone si spopol\u00f2 completamente, se ne ritrovano tracce nella seconda met\u00e0 del Quattrocento, quando lo acquist\u00f2 Marcantonio Calenda la cui famiglia ne rimase proprietaria fino al 1616, anno in cui fu rilevato da Giovan Geronimo Nani, nobile savonese. Nella prima met\u00e0 del Seicento il feudo, con tutte le sue pertinenze, pass\u00f2 nelle mani di Giovanni de Brier, il cui nipote, Giacomo II, lo vendette a Girolamo d'Aquino. Cosicch\u00e9, morti Francesco e Girolamo d'Aquino, Monteleone si trov\u00f2, come gi\u00e0 detto, unito a Pescolamazza sotto la nipote Antonia, loro erede universale.\nLa popolazione dal XVI al XVIII secolo.\nAlla fine del XVI secolo cominciano ad aversi notizie riguardanti direttamente il popolo e le sue condizioni di vita: una pergamena del 1577 contiene, ad esempio, un elenco consistente di cittadini che permette di risalire alle radici di molte famiglie e di seguire i mutamenti grafici dei principali cognomi pescolani. Agli inizi del Seicento, a causa della pressione fiscale, Pesco si era indebitato al tal punto da essere costretto a vendere al barone dell'epoca, Giovanni d'Aquino, i due forni (Castello e Valle) e la taverna. Da questo atto di compravendita nacque una lunga controversia giudiziaria che si trascin\u00f2 fino agli inizi dell'Ottocento. La parte centrale del XVII secolo \u00e8 dominata dall'infuriare della peste che, nel 1656, decim\u00f2 i pescolani, tanto che il 20 ottobre del 1657, data in cui il nuovo parroco Don Domenico Palumbo prese possesso della chiesa, la popolazione contava appena 230 anime. Nella parte centrale del Settecento, invece, la popolazione contava un migliaio di abitanti, ma con un analfabetismo che raggiungeva circa l'80% per gli uomini (con l'esclusione della categoria dei sarti) e il 100% delle donne. Malgrado lo sfruttamento sistematico al quale la popolazione era sottoposta, il tenore di vita di Pesco, rapportato al periodo storico, era divenuto accettabile. Queste condizioni favorevoli si mantennero per lungo tempo . Tanto \u00e8 vero che, verso la fine del secolo, la popolazione aveva raggiunto le 1636 unit\u00e0.\nL'Ottocento.\nI rapporti tra feudatario e popolo pescolano, gi\u00e0 tesi in precedenza, si logorarono ulteriormente dopo la rivoluzione napoletana del '99. Luigi Carafa, barone dell'epoca, cerc\u00f2 di far leva sul sentimento religioso, facendo rinnovare nel 1801 la concessione di indulgenza plenaria per la cappella del SS. Rosario e ottenendo dal Papa l'istituzione della Via Crucis nella chiesa del SS. Salvatore. Nel 1802, infine, don\u00f2 al popolo di Pescolamazza il corpo di Santa Reparata martire ricevuto a Roma dalle mani del cardinale Benedetto Fenaja. Ma, nonostante tutto ci\u00f2, subito dopo l'emanazione del decreto di Giuseppe Bonaparte che aboliva la feudalit\u00e0, il comune di Pescolamazza, assistito dall'avvocato Antonio Vitale, chiam\u00f2 in giudizio davanti alla Commissione feudale il suo successore, Francesco Carafa, conte di Policastro e duca di Forl\u00ec. Gli si contestava, tra l\u2019altro, l'esazione di 110 ducati annui sui forni Castello e Valle, di 30 ducati per erbaggio e di alcuni censi in denaro e in natura senza che esistessero i relativi strumenti. Gli si contestava, inoltre, la pretesa del \u201cterraggio\u201d sull\u2019intero territorio comunale (compresi i fondi \u201cappadronati\u201d). Il comune vinse su tutto il fronte, tranne che per l\u2019esazione dei 110 ducati annui sui due forni, considerando che questa somma fosse dovuta al barone a titolo di intereresse per il capitale di 2.200 ducati concesso in prestito nel 1617 all\u2019universit\u00e0 di Pescolamazza da Giovanni d\u2019Aquino. Al momento dell\u2019esecuzione della sentenza, per\u00f2, sorsero dei problemi che si rivelarono insormontabili. Mentre il rappresentante del comune, infatti, chiedeva che la tenuta di Monteleone fosse parzialmente ripartita tra i cittadini pescolani per compensare i cosiddetti \u201cusi civici\u201d, l\u2019ex barone, per bocca del suo agente, sosteneva che essa, in qualit\u00e0 di feudo separato, non fosse automaticamente assoggettabile alla ripartizione e che, comunque, la controversia dovesse essere portata dinanzi ai tribunali ordinari. Siccome, per\u00f2, Winspeare, regio procuratore generale sostituto presso la Gran Corte di Cassazione, si era schierato apertamente a favore della tesi sostenuta dal comune, il conte di Policastro, sentendosi battuto, si rivolse direttamente a lui, chiedendo una breve sospensione per avere il tempo di esibire alcuni documenti comprovanti i suoi diritti. Federico Cassitto, incaricato della divisione dei demani alle dipendenze del consigliere Paolo Giampaolo, per\u00f2, pur accordandogli dieci giorni per esibire i documenti promessi, ordin\u00f2 che i periti continuassero la misurazione del feudo. La causa di questa lotta serrata contro il tempo dipendeva dal fatto che, mentre Francesco Carafa cercava di procurarsi le carte comprovanti i propri diritti, Ferdinando Cini, il suo agente, aveva indotto sindaco e decurioni a presentare, a nome del comune, un atto di rinuncia al beneficio della ripartizione anche nel caso in cui questa fosse stata prescritta dalle leggi. A questo punto, visto che l\u2019amministrazione comunale aveva ritirato il suo appoggio, si fecero avanti tre privati cittadini pescolani (Dionisio Guerra, Antonio Orlando e Gennaro Vetere) che continuarono a loro spese l\u2019azione che era stata intrapresa contro il conte di Policastro. Il Cini, allora, non potendo raggiungere legalmente il suo scopo, ricorse all\u2019inganno e alla violenza. Fu cos\u00ec che, approfittando del fatto che erano suoi ospiti l\u2019intendente Giacomo Mazas e il comandante della provincia, venuti a Pescolamazza per seguire da vicino lo sviluppo dell\u2019affare, fece convocare i tre a casa sua. Simulando, poi , il loro rifiuto a presentarsi, indusse i due funzionari a ordinarne l\u2019arresto immediato. I custodi del carcere fecero il resto. Questi, infatti, maneggiati dal Cini, sottoposero i malcapitati a \u201cmaltrattamenti e villanie inaudite\u201d. Il Mazas, inoltre, cogliendo l\u2019occasione propizia, destitu\u00ec Dionisio Guerra dal suo impiego di \u201ccancelliere archivario\u201d presso il comune. Malgrado tutto ci\u00f2, il Cassitto, fatta ultimare rapidamente la misurazione e la valutazione dell\u2019ex feudo, sugger\u00ec che, per compensare i diritti dei pescolani a \u201cpieni e comodi usi civici\u201d riconosciuti dalla sentenza della Commissione feudale del 3 aprile 1810, si dovesse distaccare e ripartire tra i cittadini una met\u00e0 del territorio boscoso, un terzo dell\u2019\u201dincolto erboso\u201d e un quarto del \u201cseminatorio\u201d, per un ammontare complessivo di 1144,16 tomoli. Sfortunatamente, per\u00f2, a nulla valse il lavoro portato a termine a tamburo battente dal Cassitto. Infatti, in seguito al regio decreto firmato da Gioacchino Murat il 27 dicembre del 1811, il compito di decidere sulla questione era stato tolto al commissario del re e affidato all\u2019intendente della provincia. E il Mazas, che parteggiava apertamente per il conte di Policastro, ricevuto ufficialmente l\u2019incarico il 18 gennaio del 1812, emise, il 31 marzo dello stesso anno, un\u2019ordinanza definitiva in cui dichiarava che l\u2019ex feudo di Monteleone, essendo distinto e separato dal territorio di Pescolamazza, non era ripartibile a vantaggio dei suoi cittadini. Per giunta, poi, condann\u00f2 anche Dionisio Guerra, Antonio Orlando e Gennaro Vetere a pagare una multa di 35,20 lire, somma corrispondente alle spese sostenute da due decurioni pescolani che si erano recati ad Avellino per partecipare alla discussione del caso. Ciononostante, per\u00f2, Gennaro Vetere non si diede ancora per vinto. Tanto \u00e8 vero che nel 1817 si rivolse alla Gran Corte dei Conti per chiedere l\u2019annullamento dell\u2019ordinanza di Mazas per \u201cdifetto di notifica e per eccesso di facolt\u00e0 nella persona dell\u2019Intendente\u201d. Questa, per\u00f2, con sentenza del 22 giugno 1818, dichiar\u00f2 inammissibile il reclamo facendogli salvo il solo \u201cdiritto di ricorrere a un giudice competente per dimostrare la perpetuit\u00e0 della sua colonia\u201d. Gennaro Vetere, comunque, non intraprese mai questo nuovo procedimento legale. Solo dopo circa un ventennio (24 gennaio 1837) il comune di Pescolamazza, avuta la relativa autorizzazione con\u201d real rescritto\u201d del 7 dicembre 1836, chiam\u00f2 in giudizio Francesco, Laura e Teresa Carafa per sostenere questo diritto in nome di alcuni privati cittadini. Avendo il tribunale di Avellino rigettato questa istanza, fu presentato appello alla Gran Corte Civile di Napoli che, con decisione del 27 dicembre 1840, invit\u00f2 il comune e i privati cittadini \u201ca provare, con titoli e testimoni, la esistenza delle colonie\u201d. Il procedimento, che si trascin\u00f2 per un\u2019altra decina d\u2019anni, si chiuse con la vittoria definitiva degli eredi Carafa. La Gran Corte Civile, infatti, con sentenza del 30 luglio 1851, per \u201cla inverosimiglianza e le contradizioni delle prove esibite\u201d, dichiar\u00f2 \u201cnon giustificata la colonia perpetua\u201d e condann\u00f2 il comune e i privati cittadini al pagamento delle spese di giudizio ammontanti a 634,38 ducati. Solo nel 1853, per semplice tornaconto e non certo per merito delle reiterate e sfortunate azioni legali fino ad allora portate avanti, la famiglia Carafa concesse l\u2019ex feudo di Monteleone in \u201cenfiteusi perpetua\u201d al comune di Pescolamazza il quale, a sua volta, lo suddivise in quote che assegn\u00f2 a tutti i capifamiglia del paese in cambio di un canone annuo di 23,45 lire. Il lavoro di quotizzazione, iniziato subito dopo la firma del relativo atto notarile, venne terminato solo nel 1870. Le sue fasi conclusive, perci\u00f2, si intrecciarono con le vicende connesse con l\u2019unit\u00e0 d\u2019Italia. E Pesco, anche se venne appena sfiorato dal brigantaggio che impervers\u00f2 nei paesi vicini tra il 1860 e il 1880 (si ha notizia solo dell\u2019assassinio di un certo Giuseppe Pennucci per mano del famigerato capobrigante Michele Caruso), ebbe un notevole peso nei moti reazionari che insanguinarono la provincia di Benevento nell\u2019estate del 1861. Qui, infatti, all\u2019alba del 10 agosto, il filo borbonico Luigi Orlando venne catturato nel suo palazzo e passato per le armi da un plotone di bersaglieri comandati dal colonnello Pier Eleonoro Negri. Questo episodio, insieme alla sonora sconfitta subita nelle stesse ore a Pietrelcina dalla banda di Francesco Saverio Basile alias Pilorusso per opera dei bersaglieri del maggiore Rossi e alla fucilazione di ben undici cittadini inermi catturati nelle loro case, diede la stura alla spedizione punitiva contro Casalduni e alla distruzione di Pontelandolfo avvenute il 14 agosto del 1861. Il pescolano Francesco Esci, infatti, avuta notizia delle feroci esecuzioni avvenute a Pesco e a Pietrelcina, alla testa di una banda reazionaria, si port\u00f2 il giorno 11 a Casalduni, dove ordin\u00f2 ai suoi uomini la fucilazione di quaranta bersaglieri e quattro carabinieri che erano stati appena catturati insieme al loro comandante, il tenente Cesare Augusto Bracci. E fu proprio quest\u2019ultimo fatto a scatenare la violenta azione di ritorsione avvenuta il 14 agosto a Casalduni e a Pontelandolfo per ordine, rispettivamente, del maggiore Carlo Melegari e del colonnello Pier Eleonoro Negri. \u00c8 opportuno precisare, per\u00f2, che tra i responsabili dell\u2019eccidio non compare il nome di Esci ma solo quello del suo luogotenente, Angelo Pica alias Picozzo. E questo perch\u00e9, quando il processo fu istruito, Francesco Esci era gi\u00e0 morto. In seguito a consiglio di guerra tenutosi a Benevento, infatti, era stato fucilato a Pescolamazza il 24 settembre del 1861, in contrada Vignale di Iorio, da un picchetto del 62\u00ba Fanteria, insieme al capobanda Michele Zeuli da Alberona.\nStoria amministrativa.\nPescolamazza, per la sua posizione geografica, ebbe una certa importanza nell'assetto amministrativo ottocentesco. Gi\u00e0 a partire dal 1812, infatti, fu scelto come capoluogo del circondario (nell'ambito del distretto di Ariano) al posto di Fragneto Monforte e mantenne questa sua prerogativa anche dopo la nascita della provincia beneventana, divenendo sede di pretura, di carcere mandamentale e di ufficio di bollo e registro, fino al 1889. Malgrado, per\u00f2, questa sua posizione privilegiata e il notevole sviluppo demografico ed edilizio, Pescolamazza mancava delle opere essenziali per la salute pubblica e per le comunicazioni. Solo nel 1832 l'amministrazione comunale mise in bilancio la costruzione di due acquedotti per portare nell'abitato le acque del Romito e dell'Acquafresca. Stabil\u00ec, inoltre, di stanziare la somma di centocinquanta ducati annui, fino al completamento dell'opera, per costruire una strada rotabile di circa due miglia tra la cappella della Madonna dell'Arco e Vallone Pilone che consentisse un collegamento pi\u00f9 agevole con Napoli e Terra di Lavoro. Mentre si sa con certezza che i nuovi acquedotti furono completati nel 1837, nessuna notizia si riesce a trovare circa il buon esito della strada per Vallone Pilone. Un altro problema che le amministrazioni comunali dovettero affrontare fu quello della costruzione del cimitero. A tale proposito, gi\u00e0 nel 1817 era stato scelto un appezzamento di terreno nella contrada del Fornillo che, pur non essendo stato ritenuto idoneo dalle autorit\u00e0 competenti, venne temporaneamente adoperato a questo scopo a partire dal dicembre del 1838. Non si conosce n\u00e9 la durata di questa sistemazione provvisoria, n\u00e9 l'anno in cui fu decisa l'edificazione dell'attuale cimitero. Si sa, comunque, che venne stanziata la somma di 1.300 ducati da spendersi, per il completamento dell\u2019opera, nel quinquennio 1853-1857 e che solo nel 1856 fu messa in bilancio la somma necessaria alla costruzione della strada di collegamento con il centro abitato Naturalmente tutti questi ritardi contribuirono a deteriorare ancora di pi\u00f9 le gi\u00e0 precarie condizioni igieniche del paese. Si pensi che Pescolamazza, nel 1846, fu tra i pochi comuni del Principato Ultra colpiti dall\u2019epidemia di vaiolo. Il problema delle comunicazioni, infine, fu risolto, almeno in parte, con la costruzione della Strada Val Fortore (l\u2019attuale S. S. 212) e della linea ferroviaria Benevento-Campobasso-Termoli, inaugurata, nel tratto Pietrelcina-Pescolamazza (fino a S. Giuliano), il 12 febbraio del 1882. Per quanto riguarda il collegamento ferroviario, per\u00f2, si tratt\u00f2 di un\u2019occasione mancata. L\u2019ubicazione della stazione, infatti, posta a oltre quattro chilometri dal centro abitato, risult\u00f2 di scarsa utilit\u00e0 e contribu\u00ec in maniera determinante a tenere praticamente isolato il paese fino alla met\u00e0 del Novecento.\nMonumenti e luoghi d'interesse.\nArchitetture religiose.\nAlla fine del Seicento a Pesco c'erano, oltre al SS. Salvatore e a San Nicol\u00f2, altre due chiese (S. Croce e S. Rocco) e un oratorio (S. Maria dell'Arco). Un'altra chiesa (S. Maria a Tamele) si trovava nel feudo di Monteleone. Dopo il terremoto dell'8 settembre 1694 le chiese di S. Maria a Tamele e di S. Rocco, irrimediabilmente danneggiate, furono chiuse al culto. Agli inizi del Settecento, poi, furono lasciati in abbandono anche S. Croce e l'oratorio di S. Maria dell'Arco. Quest'ultimo, meglio noto come \u201cla Cappella\u201d, riaperto al culto nell'Ottocento, fu abbellito esternamente con un dipinto su tavola di Francesco de Maio (\u201ccommesso postale\u201d dell'epoca) e con un Cristo crocifisso scolpito in legno da un contadino pescolano (Giandomenico Pennucci). Il dipinto, la cui parte inferiore rappresenta Piazza Gregaria (l'attuale Piazza Umberto I) con sullo sfondo via Cappella e Casale S. Antonio, ormai quasi completamente deteriorato dalle intemperie, \u00e8 stato restaurato nel 2008 da Antonio Solvino e utilizzato come pala d\u2019altare dell\u2019oratorio. Il Cristo ligneo, invece, \u00e8 stato distrutto durante i lavori di messa in opera delle baracche per i terremotati del 1962. La chiesetta, ricaduta in abbandono nei primi decenni del Novecento, \u00e8 stata fatta restaurare da mons. Nicola D'Addona nel 1977 e da don Nicola Gagliarde nel 2008. Nessuna delle altre antiche chiese pescolane \u00e8 giunta integra fino a noi. Di S.Croce e di S. Rocco, infatti, si sono perse completamente le tracce. La chiesa di S. Nicol\u00f2, invece, lasciata in abbandono poco prima dello scoppio della seconda guerra mondiale, \u00e8 stata demolita nella primavera del 1971. La chiesa del SS. Salvatore, infine, ristrutturata una prima volta verso la fine dell'Ottocento da don Giandonato Orlando, modificata agli inizi del Novecento dal suo successore don Domenico Sabella, ampliata tra il 1921 e il 1924 da don Emilio Parrella, \u00e8 stata completamente rifatta da mons. Nicola D'Addona, sulla base di un progetto ideato insieme al fratello Ing. Luigi, e inaugurata nel 1968. La costruzione, pur apparendo a prima vista come un complesso architettonico progettato \"ex novo\", conserva, armonizzandoli pienamente, i segni delle ristrutturazioni precedenti (basti pensare alla presenza contemporanea di archi a sesto acuto, a tutto sesto e di architravi). L'unica parte della chiesa che non ha subito modifiche \u00e8 l'ex cappella di S. Reparata che, per\u00f2, \u00e8 stata trasformata in sacrestia. Molto pi\u00f9 recente, infine, \u00e8 l'oratorio di Maria SS. Addolorata e di S. Giuseppe, fatto edificare da Pasquale De Simio in un fondo di sua propriet\u00e0 e ultimato nel 1840.\nSociet\u00e0.\nEvoluzione demografica.\nL'andamento demografico tra il 1697 e il 1857 mostra un progressivo aumento della popolazione. Gli abitanti, infatti, che sono appena 461 nel 1697, diventano 706 nel 1722, 904 nel 1736, 1014 nel 1742, 1158 nel 1770, 2028 nel 1827 e 2460 nel 1857. Successivamente, dopo il passaggio sotto il Regno d'Italia, la popolazione evolve come mostrato nel grafico:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCiclismo.\nPesco Sannita ha ospitato il passaggio di una tappa del giro d'Italia in diverse edizioni, ma per la prima volta il 13/05/2018 \u00e8 stata Citt\u00e0 di Tappa, infatti ha ospitato la partenza della 9\u00aa tappa del Giro d'Italia 2018 \"Pesco Sannita - Gran Sasso d'Italia (Campo Imperatore)\"."}
{"id": "33723", "revid": "322321", "url": "https://it.wikipedia.org/wiki?curid=33723", "title": "Pietrelcina", "text": "Pietrelcina (localmente \"Pretapuc\u00ecna\") \u00e8 un comune italiano di abitanti della provincia di Benevento in Campania.\nGeografia fisica.\nConfina con il capoluogo della sua provincia e dal suo centro dista circa 12\u00a0km. Pietrelcina \u00e8 situata su una collina a poco pi\u00f9 di 340\u00a0m di altitudine sulla destra del fiume Tammaro. L'escursione altimetrica del territorio comunale va da un minimo di 152\u00a0m s.l.m. a 569\u00a0m s.l.m. La superficie agricola utilizzata \u00e8 di 1797,99\u00a0ha (dati riferiti all'anno 2000, fonte Camera di Commercio di Benevento, dati e cifre maggio 2007). Fa parte della Regione Agraria n. 5 - Colline di Benevento.\nOrigini del nome.\nIl toponimo deriva dall'antico \"Pietrapulcina\", composto da \"pietra\" e da un elemento \"pulcina\" di origina incerta. Del tutto ipotetico il riferimento a una \"pietra piccola\" in contrapposizione a \"Petra Majuri\" (\"pietra maggiore\") che si trova sull'altra riva del fiume Tammaro.\nStoria.\nViene nominata per la prima volta nel XII secolo da Falcone Beneventano col termine \"Petrapulsino\". In epoca normanna appartenne dapprima ai conti di Ariano, quindi alla contea di Buonalbergo ed infine, nel 1138, fu devastata da re Ruggero II di Sicilia detto il \"Normanno\". In epoca successiva pass\u00f2 sotto Bartolomeo Camerario, poi ai Caracciolo, ai D'Aquino e quindi ai Carafa che la tennero fino all'abolizione del feudalesimo avvenuta nel 1806.\nIl terremoto del 1456 e il terremoto del 5 giugno 1688 fecero danni ingente al paesino; un'epidemia di colera nel 1854 ne decim\u00f2 la popolazione. Fino al 1861 faceva parte del distretto di Ariano (nell'ambito della provincia di Principato Ultra), dopodich\u00e9 fu aggregato alla provincia di Benevento.\nNel 1887 in una casetta del centro storico nacque Francesco Forgione, frate cappuccino meglio conosciuto come padre Pio da Pietrelcina. Grazie al flusso turistico nato a seguito della sua beatificazione e consolidatosi dopo la sua canonizzazione, Pietrelcina \u00e8 diventato un importante centro di turismo religioso. Con decreto del presidente della Repubblica Ciampi del 23 ottobre 2002, il comune di Pietrelcina fu insignito del titolo di citt\u00e0.\nMonumenti e luoghi d'interesse.\nCasa natale padre Pio da Pietrelcina.\nLa casa natale di Padre Pio da Pietrelcina (san Pio) si trova al numero civico 27 di vico Storto Valle e non \u00e8 costituita da un'unica unit\u00e0 abitativa ma da pi\u00f9 vani che si affacciano sulla stessa strada. In questa casa nacque Francesco Forgione, nella camera da letto dei genitori, alle ore 17 del 25 maggio 1887 quando la madre era appena tornata dalla campagna dopo aver aiutato il marito Grazio. Nel pavimento della camera da letto \u00e8 sita una botola che conduceva al magazzino dove riposava l'asino che il padre di Padre Pio usava per andare a lavorare in campagna.\nAl numero civico 28 sono siti due altri ambienti: la cucina, con il focolare e l'arredo originario, e la camera da letto di alcuni bambini, diventata successivamente sala da pranzo. Secondo la credenza, in questa stanza Padre Pio fece le sue prime esperienze soprannaturali. Nella camera Padre Pio usava dormire spesso per terra, usando una pietra come cuscino.\nAltra casa, meta di pellegrinaggio, \u00e8 la casa del fratello primogenito di Padre Pio, Michele, dove il santo abit\u00f2 fra il 1912 e il 1916.\nArchitetture religiose.\nEdificio sacro sito nel rione \"Castiello\", risalente al XIII secolo ma ricostruito dopo il sisma del 1688. Nel 1843 perse il titolo di parrocchia che fu trasferito all'attuale chiesa madre. L'interno \u00e8 costituito da due navate abbellite da un soffitto ligneo a quadrature dipinte e da alcune sculture lignee che si conservano nella navata minore. Sotto l'altare di Sant'Anna sono conservate le reliquie di San Pio Martire. Queste reliquie, donate dai feudatari Carafa nel 1801, furono oggetto di devozione da parte di Padre Pio e influirono sulla scelta del nome religioso. In questa chiesa il Santo di Pietrelcina fu battezzato il 26 maggio 1887 (il fonte battesimale \u00e8 sito a sinistra dell'ingresso), ricevette la Prima Comunione e il 27 settembre 1899, a dodici anni, fu cresimato\nDistrutta dal terremoto del 5 giugno 1688, venne ricostruita a tre navate con pianta a croce greca. Divenuta sede parrocchiale nel 1843, vi si venera la Madonna della Libera, patrona di Pietrelcina. La statua lignea della Vergine \u00e8 di scuola napoletana (fine XVII secolo). Il portale in bronzo, realizzato nel 2000, \u00e8 composto da otto formelle in bronzo che raccontano la storia di Pietrelcina e di Padre Pio. Dal 1910 al 1916 qui si svolse il suo ministero pastorale e qui egli celebr\u00f2 la sua prima messa il 14 agosto 1914.\nSito in localit\u00e0 \"Gregaria\" (viale Cappuccini) venne terminato nel 1928 nel luogo che fu indicato dallo stesso San Pio all'arciprete dell'epoca don Salvatore Pannullo. Il cantiere fu finanziato dalla ricca benefattrice americana Mary Pyle ma venne abitato dai frati solo nel 1947. Il convento, oltre ad ospitare i frati, \u00e8 sede di un piccolo museo in cui sono conservati alcuni oggetti che hanno qualche legame con San Pio come la tunica con tracce di sangue che era quella usata durante la sua flagellazione settimanale.\nL'architettura fu iniziata nel 1926 e venne portata a termine nel 1951 quando fu consacrata dall'arcivescovo di Benevento Mancinelli. Realizzata in stile neoromanico, \u00e8 a tre navate; la centrale \u00e8 pi\u00f9 ampia rispetto alle altre due ed \u00e8 sovrastata da una volta a crociera mentre le altre due navate sono coperte da volta a botte. Lungo le navate laterali sono siti diversi altari aventi sculture lignee e mosaici di scuola vaticana.\nAltro luogo sacro costruito nel 1958 nella localit\u00e0 \"Piana Romana\", dove era sita la campagna dei Forgione. La cappella venne eretta nel posto dove il Santo amava raccogliersi in preghiera in una capannuccia di paglia. Nel luogo sacro, ad aula unica, \u00e8 conservato l'olmo dove ricevette le prime stimmate che descrisse in una lettera indirizzata al suo padre spirituale. Poco distante dalla cappella si trova un pozzo che fu scavato nel luogo che Padre Pio indic\u00f2 a suo padre, irritato perch\u00e9 non riusciva a trovare un punto con la presenza di acqua.\nSociet\u00e0.\nEvoluzione demografica.\nDal 2014 il comune di Pietrelcina ospita rifugiati politici di nazionalit\u00e0 diverse tra cui pakistani, indiani, nigeriani.\nCultura.\nLa cultura pucinese \u00e8 molto legata alla patrona Madonna della Libera, venerata il 3 dicembre di ogni anno. Molto sentita \u00e8 la devozione a Padre Pio che qui nacque e visse i primi anni di vita. Vi \u00e8 ancora oggi la casa natale del santo, adibita a museo e dove ogni anno vi \u00e8 un nutrito pellegrinaggio di fedeli."}
{"id": "33724", "revid": "2220366", "url": "https://it.wikipedia.org/wiki?curid=33724", "title": "Pontelandolfo", "text": "Pontelandolfo \u00e8 un comune italiano di abitanti della provincia di Benevento in Campania.\nGeografia fisica.\nPontelandolfo \u00e8 sito tra i monti \"Calvello\" (1018\u00a0m) a NW, e \"Sauco\" (562\u00a0m) a SE, che separano la valle del Tammaro da quella del \"Lenta\", sul pendio di uno sprone a cavaliere della confluenza del \"Lenta\" ed il \"Lenticella\".\nFa parte della comunit\u00e0 montana Titerno e Alto Tammaro.\nStoria.\nStando ad alcuni ritrovamenti di mattoni, embrici e monete d'et\u00e0 romana, un primo insediamento abitato nacque nella localit\u00e0 chiamata oggi \"Sorgenza\".\nAlla fine del primo millennio d.C., dopo le incursioni saracene, si ha notizia di un nuovo centro abitato chiamato \"Casale di Santa Teodora\".\n\u00c8 comunque intorno al 980 d.C. che nacque l'attuale abitato che prese il nome di \"Pontis Landulphi\" dal principe longobardo Landolfo che probabilmente vi edific\u00f2 un ponte sul torrente Lenta per accedere al suo castello.\nAll'epoca delle guerre tra Guelfi e Ghibellini, il paese si ingrand\u00ec a causa di un consistente numero di esuli provenienti da Siena, che vi trov\u00f2 rifugio.\nSub\u00ec due assedi nel 1138 e nel 1462, il primo ad opera di Ruggiero il Normanno e il secondo su iniziativa di Ferdinando I d'Aragona.\nPontelandolfo sub\u00ec numerosi danni a causa dei vari terremoti che colpirono il Sannio ed in particolare dal sisma del 1456 e da quello del 1688.\nNel 1466 divenne possedimento dei Carafa, che erano conti di Cerreto Sannita.\nIl 14 agosto 1861 Pontelandolfo fu teatro, insieme alla vicina Casalduni, di un'azione militare dell'allora appena costituito Regio Esercito italiano come rappresaglia per l'uccisione da parte di briganti locali di 45 soldati avvenuta a Casalduni il 7 agosto di quell'anno. Non furono forniti dati ufficiali sul numero totale delle vittime della repressione. L'abitato di Pontelandolfo fu dato alle fiamme dai militari italiani.\nLa cittadina \u00e8 gemellata con la citt\u00e0 di Waterbury, nello stato del Connecticut negli Stati Uniti d'America. La localit\u00e0 \u00e8 una delle molte mete degli emigranti di Pontelandolfo che, nel corso del XIX e XX secolo, hanno attraversato l'Oceano Atlantico distribuendosi fra Canada, USA e America Latina. A Waterbury gli emigranti e i loro discendenti hanno fondato un'associazione: il Pontelandolfo Community Club, dove si riuniscono circondati da strutture erette in modo da somigliare a elementi caratteristici del paese d'origine come l'antica torre che sovrasta la piazza principale del borgo.\nA proposito dell'emigrazione verso le Americhe degli abitanti di Pontelandolfo, scriveva nel 1909 il politico beneventano Almerico Meomartini nel suo \"Benevento: con 144 illustrazioni\":\nSimboli.\nLo stemma del Comune di Pontelandolfo, ufficialmente rappresentato sul Gonfalone, sul bollo e su ogni altro documento, \u00e8 costituito da:\nMonumenti e luoghi d'interesse.\nArchitetture civili.\nDell'antico Castello medievale di Pontelandolfo resta solo la possente Torre, alta oltre venti metri e avente un diametro di quattordici metri ed uno spessore delle mura del basamento di 4,5 metri.\nUna struttura fortificata esisteva gi\u00e0 nel 1134 ma fu solo dopo i passaggi nella zona degli eserciti di Carlo I d'Angi\u00f2 nel 1266 e di Luigi d'Ungheria nel 1348 che i feudatari, capita l'importanza strategica del luogo, costruirono la torre che risalirebbe a non prima della met\u00e0 del XIV secolo.\nIl castello venne distrutto a seguito del terremoto del Sannio del 1688. Rimase in piedi solo la torre che attualmente \u00e8 di propriet\u00e0 privata.\nA queste strutture si aggiungono due fontane: la \"Fontana di piazza Roma\", sita nel centro storico, ha una curiosa forma a battistero, \u00e8 dotata di otto bocche di acqua ed \u00e8 chiamata anche fontana \"Teglia\" per l'antica presenza di un gigantesco tiglio e la \"Fontana ponte nuovo\", costruita nel 1764 e situata nell'omonima localit\u00e0 lungo la strada statale n. 87.\nCultura.\nMuseo della civilt\u00e0 contadina.\nAllestito in un locale di via Municipio, presenta diversi reperti inerenti al mondo contadino e rustico nonch\u00e9 numerosi attrezzi per la filatura e la lavorazione della lana.\nEventi.\nIl 13 giugno si festeggia il patrono sant'Antonio di Padova.\nLa \"Ruzzola del formaggio\".\nDi singolare interesse \u00e8 la \"Ruzzola del formaggio\", iniziativa che si tiene ogni anno nell'ambito delle festivit\u00e0 di carnevale. Questo gioco consiste nel far \"ruzzolare\" una forma di formaggio lungo un percorso predeterminato del paese e che ormai \u00e8 lo stesso da secoli.\nSecondo una leggenda questo gioco sarebbe originato quando, tempo addietro, un barone e un suo contadino si sfidarono giocando a carte. Il barone si gioc\u00f2 un terreno ricco di erba medica, adatto al pascolo. Alla fine vinse il contadino e il barone, uomo d'onore, tenne fede al debito di gioco e don\u00f2 il terreno al contadino. Dopo pochi giorni il contadino and\u00f2 dal barone per reclamare che le sue vacche pascolavano ancora sul terreno, dove mangiavano l'erba medica. Il contadino chiese di avere una parte del latte delle mucche ma il barone rispose negativamente, asserendo che l'erba medica era stata piantata quando era ancora egli il proprietario e quindi le vacche dovevano consumarla. Alla fine i due contendenti si ritrovarono in piazza dove si sfidarono con le ruzzole di formaggio, dando cos\u00ec origine al gioco.\nSecondo alcuni studiosi questo gioco fu portato nel XIV secolo da alcune persone del Basso Lazio rifugiatesi a Pontelandolfo per sfuggire ad una pestilenza. Infatti delle testimonianze di questo gioco sono riscontrabili nel Basso Lazio e in alcune localit\u00e0 dell'Umbria.\nEconomia.\nArtigianato.\nTra le attivit\u00e0 pi\u00f9 tradizionali vi sono quelle artigianali, che pur non essendo diffuse come nel passato non sono del tutto scomparse, e si distinguono per l'arte della tessitura, caratterizzata da colori vivaci e temi decorativi peculiari."}
{"id": "33725", "revid": "2079728", "url": "https://it.wikipedia.org/wiki?curid=33725", "title": "Puglianello", "text": "Puglianello \u00e8 un comune italiano di abitanti della provincia di Benevento in Campania.\nGeografia fisica.\nIl paese \u00e8 situato in una pianura poco distante dal corso del fiume Volturno.\nDista dal capoluogo di provincia 36\u00a0km.\nStoria.\nPuglianello venne citato per la prima volta nel IX secolo.\nIl suo nome originario era quello di \"Pullianellu\".\nAppartenuto originariamente alla signoria dei Pugliano di Alife, il paese divenne poi un feudo autonomo (XV secolo) sotto i Celano, i Paolella ed i Martino des Carles di Teano,successivamente i Guercia di Napoli\nAlla fine del Cinquecento contava circa cento abitanti e continu\u00f2 a spopolarsi tanto che in un atto notarile del 1702 alcuni cittadini di Faicchio dichiaravano che \u00ab\"gi\u00e0 prima del contagio del 1656\" \"il detto Castello di Puglianello \u00e8 stato disabitato dai cittadini, privo di abitanti, di case e di abitazioni\"\u00bb. Nell'atto si continua scrivendo che, dato che il paese era disabitato, il tutto era diventato pieno di vegetazione ed erano rimasti in piedi solo pochi edifici: \"la casa che si dice del Barone, anche se parte d'essa \u00e8 sconcia e diruta, le chiese di Santa Maria e di San Giacomo, e la taverna di propriet\u00e0 del Barone\".\nUn altro documento che testimonia l'abbandono del paese risale al 1667 quando gli economi della cappella del SS.mo Corpo di Cristo di Puglianello chiesero al vescovo di Cerreto Sannita l'autorizzazione a vendere due campane di propriet\u00e0 della cappella dato che detta cappella era cadente e che gli abitanti del paese si erano trasferiti altrove.\nI feudatari, negli anni successivi, vi chiamarono coloni da altrove che contribuirono a ripopolare il piccolo centro.\nNel 1848 venne aggregato come frazione a San Salvatore Telesino.\nNel 1948 divenne comune autonomo.\nIl nome del paese deriverebbe da monte Pugliano, il colle che si trova alle spalle di Telese Terme. Forse alcuni abitanti di Pugliano si trasferirono nell'attuale Puglianello dove fondarono una \"piccola Pugliano\", quindi \"Puglianello\".\nMonumenti e luoghi d'interesse.\nArchitetture religiose.\nLa chiesa di san Giacomo viene citata per la prima volta nel XIV secolo con il titolo di \"Santa Maria Assunta\". Nel 1325 l'arciprete e i chierici pagarono 18 tar\u00ec di decime. Nel 1656, a seguito dello spopolamento di Puglianello, le sue rendite furono aggregate alla Cattedrale di Cerreto Sannita. Venne ricostruita dopo il terremoto del 5 giugno 1688 e vi fu portato il culto di San Giacomo che fino ad allora era venerato in una chiesetta crollata. Pi\u00f9 recentemente, nel 1966, \u00e8 stata interamente ricostruita in forme moderne.\nArchitetture civili.\nNel centro del piccolo borgo \u00e8 sito l'antico Castello dei baroni di Puglianello, oggetto nel tempo di diverse ristrutturazioni e attualmente suddiviso in pi\u00f9 unit\u00e0 abitative. La pianta \u00e8 rettangolare, quasi quadrata e ad ognuno dei quattro angoli sono site delle torri cilindriche aventi delle scarpate fino al cornicione. Esso \u00e8 costruito in tufo giallo, materiale di cui \u00e8 ricca la zona e possiede un antico porticato nel cortile interno."}
{"id": "33728", "revid": "1564499", "url": "https://it.wikipedia.org/wiki?curid=33728", "title": "San Giorgio La Molara", "text": "San Giorgio La Molara \u00e8 un comune italiano di abitanti della provincia di Benevento in Campania.\nGeografia fisica.\nSulla sinistra del Tammaro e tra i suoi tributari Tamaricchio a nord e Drago a sud, San Giorgio sorge in cima a un'altura, dalla quale si possono ammirare i paesi e i monti circostanti. Il territorio comunale, piuttosto ampio, si estende nell'entroterra fino al torrente Ginestra, nell'alta valle del Miscano.\nIl comune, distante 32\u00a0km dal capoluogo provinciale, dispone di una superficie agricola utilizzata di ettari 4748,05 (aggiornato all'anno 2000).\nStoria.\nFino al XIX secolo era denominata \" San Giorgio della Molinara\".\nIn epoca preromana il territorio era abitato da popolazioni sannitiche, bench\u00e9 si ignori quale trib\u00f9 (Pentri o Hirpini) controllasse l'agro sangiorgese. Gli studiosi contemporanei ritengono comunque che il pi\u00f9 probabile confine storico tra Sanniti Pentri e Hirpini fosse costituito dal fiume Tammaro, per cui appare pi\u00f9 verosimile che l'area dell'attuale San Giorgio, essendo situata a oriente del fiume, fosse occupata dagli Hirpini.\nIl territorio comunale si ingrand\u00ec notevolmente agli inizi del Cinquecento a seguito dell'acquisizione del feudo di Pietramaggiore, precedentemente autonomo.\nSan Giorgio la Molara fu a sua volta possesso feudale delle famiglie: Gaetani dell'Aquila d'Aragona (XV secolo-1543), Carafa dei principi di Stigliano (1543-1569), Cossa (1587-1620), Caracciolo (1620-1764) e infine del cardinale Fabrizio Ruffo nel 1801 sino alla fine della feudalit\u00e0 nel 1806.\nNel 1626 San Giorgio fu concesso in titolo di ducato a Giovanni Caracciolo.\nNel quadriennio 1743-46 il suo territorio fu soggetto alla competenza territoriale del \"regio consolato di commercio\" di Ariano nell'ambito della provincia di Principato Ultra. Nel corso dell'Ottocento, all'epoca del regno delle Due Sicilie, San Giorgio la Molara fu poi capoluogo di circondario (con giurisdizione su altri due comuni) nell'ambito del distretto di Ariano.\nEconomia.\nIl territorio \u00e8 noto per la produzione di carne IGP proveniente dai bovini di razza Marchigiana allevati sui suoi pascoli.\nAltri prodotti tipici sono le olive, l'uva e i cereali.\nNella contrada \"Piano delle Terre\" vi era una sorgente di acqua sulfurea potabile.\nAmministrazione.\nAltre informazioni amministrative.\nSan Giorgio La Molara fa parte della Comunit\u00e0 montana del Fortore."}
{"id": "33729", "revid": "124936253", "url": "https://it.wikipedia.org/wiki?curid=33729", "title": "San Giorgio del Sannio", "text": "San Giorgio del Sannio (fino al 1929 San Giorgio la Montagna) \u00e8 un comune italiano di abitanti della provincia di Benevento in Campania.\nGeografia fisica.\nTerritorio.\nQuarto comune della provincia di Benevento per numero di abitanti. \u00c8 situato sull'Appennino campano tra i corsi dei fiumi Sabato e Calore Irpino, ai piedi del colle di Montefusco, a circa 8\u00a0km dal capoluogo di provincia, di cui assume quasi il ruolo di borgata periferica. San Giorgio del Sannio si trova a 382 , con un'estensione di 22\u00a0km\u00b2.\nClima.\nLa cittadina, trovandosi nel cuore degli Appennini, ha un clima che si trova a met\u00e0 strada tra il clima temperato e il clima continentale, con estati calde (con massime anche di +30\u00a0\u00b0C) ed inverni abbastanza freddi (con temperature spesso al di sotto di 0\u00a0\u00b0C). Durante irruzioni di aria fredda dai Balcani, San Giorgio del Sannio pu\u00f2 essere coperta da una coltre di neve di oltre 50\u00a0cm. L'evento pi\u00f9 recente si \u00e8 avuto nel febbraio del 2012, quando la neve cadde sulla cittadina per 20 giorni consecutivi; infatti, nel centro citt\u00e0, si super\u00f2 il metro di neve. Stessa situazione si \u00e8 verificata nel gennaio 2017 e nel febbraio 2018; in entrambe le situazioni si sono raggiunti i 40\u00a0cm di neve fresca al suolo. In media ogni anno la neve cade per 3/4 giorni. In dicembre le temperature subiscono un deciso crollo, e durante la notte esse raggiungono i -2/-3\u00a0\u00b0C, con punte di -5/-6\u00a0\u00b0C. Invece, quando in estate si ha il rinforzo dell'alta pressione, la colonnina di mercurio pu\u00f2 toccare i 40\u00a0\u00b0C. Un evento eclatante fu quello dell\u2019estate 2017, quando si registr\u00f2 il record di +41\u00a0\u00b0C. Gi\u00e0 dall\u2019inizio di maggio le temperature aumentano, con lunghi periodi di tempo stabile. A causa dell'elevato tasso di umidit\u00e0 le precipitazioni sono frequenti e la sensazione di afa si acuisce. In estate spesso si formano dei temporali, che riversano al suolo l'acqua che dovrebbe cadere in un mese.\nOrigini del nome.\nL'attuale denominazione ha sostituito la vecchia di \"San Giorgio della Montagna di Montefusco\" (dal feudo di Montefusco); il nome fu dapprima cambiato in \"San Giorgio la Montagna\", rimanendo tale fino al 1929 (si narra che Arturo Bocchini, capo della polizia e persona allora assai influente, stanco di essere chiamato \"il montanaro\" fece in modo che la denominazione del comune fosse cambiata in San Giorgio del Sannio).\nStoria.\nLa zona pi\u00f9 antica di San Giorgio del Sannio si stende lungo una dorsale collinare poco al di sopra dell'attuale paese, che solo da pochi anni \u00e8 stata nuovamente rivalutata e abitata.\nIl paese \u00e8 formato da quattro frazioni: \"San Giorgio\", \"Sant'Agnese\", \"Ginestra\" (la frazione pi\u00f9 antica, che era un vico romano) e \"San Rocco\" che, divise in passato, ora costituiscono un unico centro urbano.\nNel territorio comunale si trovano ancora il \"Piano\" (\"Vecchio paese\"), \"Monterone\", \"Cesine\", i \"Marzani\" e \"San Giovanni\".\nLe contrade di San Giorgio, Sant'Agnese, Ginestra e San Giovanni a Morcopio sono alcune delle zone abitate fin dai tempi dei romani grazie al passaggio della via Appia; anche se le prime date ufficiali risalgono al 1135, con la presenza di molte monete e cimeli romani che fanno pensare ad un insediamento romano.\nFino al 1811 furono casali di Montefusco nell'ambito dell'allora provincia di Principato Ultra (di cui la stessa Montefusco era stata capoluogo fino al 1806).\nAlcune ipotesi fanno risalire la chiesa posta in localit\u00e0 \"Toppa\" all'anno 992, da cui la celebrazione dell'anniversario del millenario nel 1992. La localit\u00e0 \"Toppa\" costituiva il luogo dove un tempo era il paese, che si chiamava \"Casalnuovo\".\nUn assetto importante al paese lo diede Carlo III Spinelli (1678-1742), che nell'attuale piazza Risorgimento fece costruire il suo palazzo, una fontana, un deposito e la nuova chiesa. Nel 1720 vi fond\u00f2 un monastero di monache, che poi, aggiunto all'antico palazzo baronale, form\u00f2 l\"'Educandado delle Salesiane\".\nPrima dei Principi Spinelli (1677), il paese era feudo degli \"Iamvilla\", cui fu dato da Giovanna II, e poi dei \"Malanotte\".\nIn epoca contemporanea San Giorgio del Sannio si presenta come un paese in continua espansione; il boom demografico corrisponde alla ricostruzione del dopo-terremoto degli anni '80.\nMonumenti e luoghi d'interesse.\nArchitetture civili.\nPalazzi signorili \nStatue e monumenti\nCultura.\nIstruzione.\nNel comune \u00e8 presente un circolo didattico comprendente la scuola dell'infanzia e la scuola elementare \"Capoluogo\" e la scuola dell'infanzia e la scuola elementare presso il quartiere di Ginestra. Vi \u00e8 anche l'Istituto Comprensivo \"Nicola Nisco\" avente scuola materna, elementare (presso il quartiere di Sant'Agnese) e media inferiore. Il paese vanta, inoltre, un liceo classico plurisessantenario, meglio conosciuto come liceo ginnasio statale \"Virgilio\". Da circa un decennio questa istituzione si \u00e8 arricchita anche di un liceo scientifico formando un polo d'eccellenza negli studi superiori nell'area del Medio Calore. La attuale denominazione \u00e8 istituto d'istruzione superiore \"Virgilio\". Da sempre centro scolastico fondamentale della zona, oggi \u00e8 rinomato centro di alta formazione culturale, grazie perlopi\u00f9 alla ricchissima biblioteca che consta di oltre 5000 volumi, ad un museo storico-ambientale allestito all'interno della sede centrale e ad un personale altamente professionale. Esiste inoltre un istituto Chimico-Biologico sede sempre coordinata dall'istituto Virgilio di Benevento; questo istituto dotato di laboratori di alto livello nel campo delle analisi chimiche e microbiologiche si pone come uno strumento di crescita della cultura ambientale del territorio e come un volano di sviluppo delle attivit\u00e0 imprenditoriali dell'intero comprensorio. I ragazzi che frequentano questa scuola vivono, con la frequenza di stages in maniera sistemica il rapporto con il mondo del lavoro. Frequenti sono i contatti con le imprese e le associazioni di categoria e con i centri di eccellenza che afferiscono alla ricerca biotecnologica; in particolar modo sono stati attivati contatti con il centro BioGeM di Ariano Irpino e il C.N.R. di Avellino.\nEconomia.\nSi presenta come una cittadina moderna e commerciale, in continua espansione. Ha una superficie agricola utilizzata in ettari (ha) di 1530,81.\n\"Prodotti\": importante centro di coltivazione e lavorazione del tabacco, allevamento di suini e bovini, vino, olio, cereali, gelsi, frutta. Attivit\u00e0 artigianali varie.\nAmministrazione.\nI sindaci da quando \u00e8 stata approvata la Legge 25 marzo 1993, n. 81 sono stati Bruno Boniello, Vincenzo Zampetti, Vincenzo Lubrano, Giorgio Nardone.\nIl 24 maggio 2011 \u00e8 stato eletto sindaco Claudio Ricci, che nell'ottobre del 2014 \u00e8 stato eletto presidente della Provincia di Benevento.\nIl 5 giugno 2016 Claudio Ricci ha perso il ruolo di sindaco per soli 76 voti a favore di Mario Pepe, gi\u00e0 sindaco fra il 1973 e il 1980 e membro della Camera dei deputati in tre legislature.\nIl 4 ottobre 2021 Mario Pepe ha perso il ruolo di sindaco contro Angelo Ciampi.\nSport.\nCiclismo.\nIl Giro d'Italia ha toccato pi\u00f9 volte il comune di San Giorgio del Sannio con partenze ed arrivi.\nNel 1987 il Giro vi arriv\u00f2 e ripart\u00ec il giorno dopo. Nella tappa che arriv\u00f2 a San Giorgio del Sannio ci fu la vittoria di Paolo Rosola, nella tappa del giorno successivo, che part\u00ec da San Giorgio, ci fu la vittoria di Urs Freuler\nDopo 25 anni, nel 2012, il Giro torn\u00f2 nella cittadina con una partenza di tappa, la tappa arrivava a Frosinone e la vittoria and\u00f2 a Francisco Ventoso\nNel 2015 San Giorgio torn\u00f2 ad ospitare un arrivo di tappa del Giro la vittoria di tappa and\u00f2 a Paolo Tiralongo."}
{"id": "33730", "revid": "547034", "url": "https://it.wikipedia.org/wiki?curid=33730", "title": "San Leucio del Sannio", "text": "San Leucio del Sannio \u00e8 un comune italiano di abitanti della provincia di Benevento in Campania.\nGeografia fisica.\nHa una superficie agricola utilizzata (ha) aggiornata all'anno 2000, di 459,48..\nSorge su una verde collina, che si erge fra la valle del fiume Sabato e la valle del torrente Serretelle a circa 9\u00a0km dal capoluogo Benevento.\nStoria.\nIn origine il paese si chiamava \"Casale de' Collinari\" (XIII secolo), successivamente prese il nome di \"San Leucio de Collina\", dal nome della chiesa dedicata a San Leucio vescovo citata per la prima volta in un documento del 1158 che sorge sul punto pi\u00f9 alto del paese e intorno alla quale sorsero le abitazioni e gi\u00f9 per i pendii le odierne frazioni.\nDal 1077 al 1861 fu, dunque, casale di Benevento appartenente allo Stato Pontificio. Agli inizi del XVII secolo, sorse una lite sulla spettanza di una contrada di confine detta \"Esquito\", che il Vicer\u00e9 di Napoli pretendeva essere territorio del regno, aggregata a Ceppaloni.\nLa lotta fu aspra, ma alla fine vide la vittoria della Santa Sede.\nFu luogo di villeggiatura di Papa Pecci, quando era delegato apostolico di Benevento.\nIl cardinale Stefano Borgia, governatore di Benevento, vi dimor\u00f2 e scrisse la sua pregevole storia su Benevento. Dal 1861 \u00e8 comune autonomo."}
{"id": "33733", "revid": "1564499", "url": "https://it.wikipedia.org/wiki?curid=33733", "title": "San Lupo (Italia)", "text": "San Lupo \u00e8 un comune italiano di abitanti della provincia di Benevento in Campania.\nGeografia fisica.\nDista dal capoluogo di provincia circa 30\u00a0km.\nLa sua escursione altimetrica \u00e8 pari a 774 m s.l.m. con un'altitudine minima di 121 ed una massima di 895\u00a0m s.l.m.\nStoria.\nDeve l'origine del suo nome al vescovo francese San Lupo di Troyes, molto probabilmente per essere stato in possesso dell'antica abbazia dei Santi Lupolo e Zosimo, gi\u00e0 esistente a Benevento nell'837.\nSotto i Normanni divenne feudo demaniale ma con gli Svevi torn\u00f2 alla suddetta abbazia, quindi pass\u00f2 al \"Capitolo Metropolitano di Benevento\", sotto la giurisdizione episcopale di un \"Vicario Capitolare\".\nSuccessivamente divenne possedimento dei Caracciolo e, nel 1506, della famiglia Carafa che lo tenne fino alla abolizione della feudalit\u00e0 avvenuta nel 1806.\nIl terremoto del 5 giugno 1688 distrusse il paese che venne subito ricostruito.\nAppartenne per secoli alla provincia di Principato Ultra fino al 1811.\nAggregato poi al circondario di Pontelandolfo nel distretto di Campobasso della provincia di Molise, divenne nel 1861 parte del mandamento di Pontelandolfo nel circondario di Cerreto Sannita nell'ambito della neonata provincia di Benevento.\nMonumenti e luoghi d'interesse.\nAltri siti di interesse sono la \"fontana Capodaqua\", la \"Cappella De Giorgio\" (tomba cimiteriale neoclassica) e la \"chiesa dell'Annunziata\" (XVII secolo).\nIl Cimitero viene definito il luogo pi\u00f9 interessante del paese.\nCultura.\nEventi.\nLa festa patronale di San Lupo si tiene dal 27 luglio al 29 luglio.\nIl torrente delle Janare.\nLa provincia di Benevento \u00e8 famosa come la \"terra delle Streghe e delle Janare\", che secondo la leggenda si riunivano nei pressi di un noce per i loro riti sabbatici.\nA San Lupo si trova il torrente \"delle Janare\", attraversato da un ponte in pietra, detto \"Ponte delle Streghe\". Vi si raccontano ancora leggende del medioevo.\nSecondo una leggenda nel torrente, dopo una notte di sfrenati riti sabbatici, fu rinvenuta una neonata che recuperata fu adottata da una coppia che non aveva figli. Divenuta signorina, nel pascolare il suo gregge, fu oggetto di attenzione da un maturo signore, proveniente dal vicino castello di Limata. Questi per\u00f2, rifiutato dalla fanciulla, sparse la voce di averla veduta compiere pratiche demoniache, provocando in tal modo la reazione del popolo che la congiur\u00f2, gettandola dal Ponte delle Streghe. Il corpo non fu mai ritrovato, trascinato da un vortice nelle profondit\u00e0. Qualche tempo dopo l'accaduto, molti giurarono di aver visto una ragazza nuda danzare sulle rocce del torrente e tuffarsi nel momento in cui qualcuno avesse tentato di avvicinarla. Tanti anni dopo, un giovanetto discendente dalla famiglia dell'anziano signore di Limata fu attratto da quella apparizione e, una notte vedendo la ragazza tuffarsi, la segu\u00ec ed il suo corpo non fu mai ritrovato.\nEconomia.\nFa parte della Regione Agraria n. 4 - Colline del Calore Irpino inferiore. Ha una superficie agricola utilizzata di ettari (ha) 370,81 (dato aggiornato all'anno 2000) (Camera di Commercio di Benevento, dati e cifre, maggio 2007)\nAmministrazione.\nAltre informazioni amministrative.\nFa parte della Comunit\u00e0 Montana zona del Titerno."}
{"id": "33734", "revid": "2207570", "url": "https://it.wikipedia.org/wiki?curid=33734", "title": "Ponte (Italia)", "text": "Ponte \u00e8 un comune italiano di abitanti della provincia di Benevento in Campania.\nGeografia fisica.\nPonte ha una superficie agricola utilizzata aggiornata all'anno 2000 di (Camera di Commercio di Benevento, dati e cifre maggio 2007).\nDista dal capoluogo di provincia circa .\nFa parte della Regione Agraria n. 4 - Colline del Calore Irpino Inferiore.\nLa sua estensione media in altitudine \u00e8 di con una minima di e una massima di \nStoria.\nCon molta probabilit\u00e0 il nome della cittadina deriverebbe da un ponte in pietra costruito dai romani sul corso del torrente Alenta, i cui resti sono ancora oggi visibili.\nIl territorio comunale di Ponte \u00e8 stato oggetto di numerosi ritrovamenti archeologici, in prevalenza delle monete di et\u00e0 romana. In localit\u00e0 San Barbato \u00e8 stata rinvenuta una fibula sannitica oggi conservata al museo del Sannio. La fibula, in bronzo, presenta l'ardiglione mobile e deriva da prototipi dell'ultima et\u00e0 micenea rinvenuti a Creta e a Cipro.\nNon si hanno notizie scritte sino al 980 d.C. quando il \"lucus\" di \"Ponte Sancte Anastasie\" compare in una concessione del principe longobardo Pandolfo Testadiferro all'abate dei Santi Lupolo e Zosimo di Benevento.\nIntorno all'anno 1000 venne edificato l'attuale centro abitato, stretto intorno ad un castello che nel 1087 divenne propriet\u00e0 di Baldovino il Normanno, vassallo del conte Rainulfo.\nIl feudo di Ponte divenne poi propriet\u00e0 dei Fenucchio, dei Sanframondo, dei Caracciolo ed infine, dal 1585, dei Sarriano che lo tennero sino all'abolizione del feudalesimo avvenuta nel 1806.\nNel 1266 fu occupato dalle truppe di Carlo I d'Angi\u00f2 prima di dirigersi a Benevento dove si scontr\u00f2 con Manfredi di Svevia.\nIl 12 giugno 1829 perse la propria autonomia venendo unito a Casalduni.\nIl 29 novembre 1892 fu distaccato da Casalduni per essere unito a Paupisi.\nNella seconda met\u00e0 del 1800 i pontesi iniziarono una lunga battaglia per l'autonomia. Il relativo progetto di legge (atto C.1429 del 7 giugno 1913), presentato e sostenuto in Parlamento dai deputati Antonio Venditti e Leonardo Bianchi, ottenne parere favorevole e Ponte pot\u00e9 diventare comune autonomo.\nSociet\u00e0.\nEtnie e minoranze straniere.\nGli stranieri residenti a Ponte al 1\u00b0 gennaio 2021 sono 158 e rappresentano il 6,4% della popolazione residente. La comunit\u00e0 straniera pi\u00f9 numerosa \u00e8 quella marocchina, che conta 98 persone.\nCultura.\nEventi.\nIl patrono \u00e8 San Giovanni Nepomuceno dall'8 aprile 1740. La festa patronale si tiene nel mese di maggio nella chiesa del Santissimo Rosario.\nInfrastrutture e trasporti.\nIl comune \u00e8 servito dalla stazione di Ponte-Casalduni ed \u00e8 collegato a Benevento da alcune linee di autobus."}
{"id": "33735", "revid": "15756", "url": "https://it.wikipedia.org/wiki?curid=33735", "title": "San Marco dei Cavoti", "text": "San Marco dei Cavoti (IPA: ) \u00e8 un comune italiano di abitanti della provincia di Benevento in Campania.\nIl centro, di fondazione provenzale, \u00e8 noto come paese del torrone, produzione tipica locale. Fa parte della Comunit\u00e0 montana del Fortore.\nGeografia fisica.\nTerritorio.\nIl centro storico di San Marco dei Cavoti \u00e8 ubicato su un'altura ad un'altezza compresa tra i 690 e i 710 , uno degli ultimi contrafforti orientali dell'Appennino campano prima che degradino, nell'area del fiume Fortore, fino al Tavoliere delle Puglie. La sua posizione consente una vista panoramica che si spinge a sud fino ai monti del Partenio, ad ovest fino al Taburno e nord-ovest fino al massiccio del Matese. Il territorio comunale si sviluppa in direzione nord-sud per circa 12\u00a0km. Presso i suoi confini nordorientali si trova il monte San Marco (detto anche Telegrafo, 1007 ), uno dei massicci montuosi pi\u00f9 alti della porzione orientale della provincia di Benevento. A sud-est di quest'ultimo la strada statale 369 Appulo Fortorina, che collega San Marco ai paesi dell'area fortorina, attraversa il passo del Casone Cocca (in territorio di Molinara, 963\u00a0m s.l.m.), cos\u00ec denominato da un'antica casa colonica appartenuta a questa distinta famiglia di proprietari terrieri, oggi estinta.\nIl centro urbano \u00e8 lambito dal torrente Tammarecchia con le rocce della Cascata Ripa. Il corso d'acqua scorre in direzione nord-sud confluendo infine nel fiume Tammaro, che scorre in una vallata in contrada Calisi, al confine con il comune di Pago Veiano.\nClima.\nIl clima \u00e8 rigido in inverno e abbastanza temperato in estate.\nStoria.\nGli insediamenti scomparsi.\nI luoghi limitrofi all'attuale centro urbano di San Marco furono abitati gi\u00e0 in epoca preromana: il loro fulcro era la citt\u00e0 di \"Cenna\", corrispondente all'attuale contrada Zenna cos\u00ec come sostenuto da molti storici quali Filippo Cluverio, Luca Olstenio, Christoph Keller, Barthold Georg Niebuhr e Alfonso Meomartini. Lo storico antico Diodoro Siculo ricordava inoltre che Cenna era alleata dei Romani e venne assediata dai Sanniti dopo la battaglia di Lautulae.\nQuando \"Cenna\" fu distrutta, forse da un terremoto, gli abitanti edificarono pi\u00f9 a valle un nuovo borgo, \"San Severo\", posto su di un colle (a circa 4\u00a0km dell'abitato attuale e a circa 1,5\u00a0km dall'antica Cenna), poi detto \"Toppo di Santa Barbara\" dal nome della chiesa ancora esistente e che \u00e8 situato fra la contrada ancora oggi chiamata San Severo e la contrada Calisi. Alcuni resti dell'antica \"San Severo\", che in epoca normanna faceva parte della grancontea di Ariano, sono tuttora visibili sul \"Toppo\" nei pressi della chiesa di Santa Barbara.\nPoco pi\u00f9 a valle, in contrada Calisi, negli anni Ottanta del Novecento alcuni ritrovamenti archeologici nei terreni di propriet\u00e0 della famiglia Jelardi provarono l'esistenza in quei luoghi di un cimitero i cui importanti resti - tra cui grandi lastre tombali in terracotta - vennero consegnati alla Soprintendenza allora guidata da Werner Johannowsky, e quindi catalogati e trasferiti a Benevento in sedi museali e depositi.\nDalla fondazione al XIX secolo.\nIl terremoto del 9 settembre 1349 distrusse l'abitato di San Severo. All'epoca feudatario della zona era Guglielmo Shabran, conte di Ariano e Apice. Gli abitanti superstiti si spostarono a nord e, a circa 4\u00a0km di distanza, edificarono un nuovo paese.\nLuigi Shabran, figlio di Guglielmo, nel 1352 favor\u00ec il popolamento del nuovo insediamento concedendo particolari agevolazioni a chi vi si fosse stabilito. Cos\u00ec negli anni immediatamente successivi vi si stanzi\u00f2 una colonia di Provenzali provenienti dalla citt\u00e0 di Gap, giunta in Italia meridionale al seguito di Carlo I d'Angi\u00f2.\nIl nucleo originario sorse ai piedi di un'altura dove fu edificata la chiesa di San Marco, in onore del santo vescovo di Eca cui gli Shabran erano particolarmente devoti. Il nuovo centro fu denominato appunto \"San Marco\", cui si aggiunse l'appellativo \"dei Gavoti\", da \"Gavots\", abitanti di Gap, finch\u00e9 il toponimo divenne poi \"dei Cavoti\", A ricordo dell'arrivo e della presenza in loco dei Provenzali rimangono anche i toponimi delle contrade Francisi, Franzese e Borgognona.\nFeudatari del paese furono ancora gli Shabran (il cui cognome nel frattempo era stato italianizzato in Sabariani) stanziati a Benevento che lo tennero fino al 1528, quando il vicer\u00e9 del Regno di Napoli confer\u00ec il titolo di marchesi di San Marco ai Cavaniglia.\nA seguito dell'ondata di peste del 1656 la popolazione fu decimata e i pochi superstiti eressero la chiesa di San Rocco al di fuori delle mura ove, solo a partire dalla met\u00e0 del XVIII secolo, il paese inizi\u00f2 ad espandersi in particolare verso la vallata a sud (Porta Palazzo), ed oltre Porta Grande.\nSin dal XVI secolo fu assai fervida a San Marco l'attivit\u00e0 dei Padri Domenicani (il cui ordine in loco fior\u00ec al punto da essere anche indicato come del \"Padri Cavoti\") riuniti attorno al carismatico Padre Ludovico Papa e all'Abate Ottavio Chiarizia O.P., Vicario Generale della congregazione S.Marco de Cavoti, Teologo del Vicer\u00e9 Marcantonio Colonna e precursore dell'Idea di Europa Unita. I Domenicani operarono in due conventi nel centro urbano nonch\u00e9 in uno extraurbano. La comunit\u00e0 monastica rest\u00f2 in paese fino agli inizi del XIX secolo, mentre oggi dei due conventi urbani restano tracce visibili nei pressi della chiesa del Carmine (il vecchio convento fu trasformato in abitazione privata) e poco pi\u00f9 a valle (Largo Ludovico Papa) corrispondenti a una grande costruzione attualmente semidiruta. Del convento extraurbano sopravvissero invece fino agli anni novanta del Novecento solo pochissimi resti nei pressi dell'attuale cimitero sui suoli di propriet\u00e0 Jelardi-Meomartini, parte dei quali poi di propriet\u00e0 Marino. Nella prima met\u00e0 del Settecento si svilupp\u00f2 inoltre il culto di San Diodoro Martire, i cui resti furono trasferiti a San Marco dalle catacombe di Priscilla (Roma). San Diodoro si festeggia la II domenica di settembre, \u00e8 venerato nella chiesa madre ed ebbe sin dal XVIII secolo una sua confraternita.\nNel quadriennio 1743-46 \"San Marco de' Cavoti\" era stato soggetto alla competenza territoriale del \"regio consolato di commercio\" di Ariano nell'ambito della provincia di Principato Ultra cui apparteneva. All'inizio del XIX secolo i Caracciolo di San Vito ereditarono il feudo dai Cavaniglia, ma lo tennero per pochi anni, fino all'abolizione del feudalesimo quando, con atto del 1819, cedettero gran parte dei beni e i diritti di terraggiare e di nomina arcipretale alla famiglia Jelardi (ossia i conti francesi Gaulart - o Gaullart - de Pies, poi latinizzati Galardus, discendenti dai fratelli Giovani, Guglielmo e Rinaldo Gaulart de Pies), all'epoca rappresentata dal Dottore delle Leggi Don Federigo Jelardi (morto nel 1831) e poi dal nipote Cavalier Nicola (1805-1886). Altri terreni del circondario passarono in propriet\u00e0 a nobili o agiate famiglie locali tra cui Zurlo, Jansiti, de' Conno, Baldini e Giampietro, nonch\u00e9 Ricci, Cocca, Costantini, Valente e De Leonardis.\nDurante il regno delle Due Sicilie San Marco fece parte del circondario di San Giorgio la Molara, compreso nel distretto di Ariano all'interno della provincia di Principato Ultra, mentre dal 1861 entr\u00f2 a far parte della neo-costituita provincia di Benevento. Fin dal 1860 l'abitato si svilupp\u00f2 attorno alla nuova piazza (Piazza Risorgimento gi\u00e0 Largo Croce) e ai tre assi viari principali che vi si innestano(Corso Garibaldi gi\u00e0 Via del Convento, Via Mazzini gi\u00e0 Via del Sole e Via Roma gi\u00e0 Via Paradiso), L'economia conserv\u00f2 vocazione prettamente agricola bench\u00e9 nel 1891 Innocenzo Borrillo avesse fondato in paese una fabbrica di torrone, prima di una serie che lo ha poi reso una produzione tradizionale del luogo. Dal 1913 si svilupp\u00f2 anche l'allevamento del cavallo Avelignese,\nDall'inizio del XX secolo ad oggi.\nNotevole fu lo sviluppo di San Marco del Cavoti durante gli anni Venti e Trenta del Novecento quando, grazie alla presenza del sammarchese Arturo Jelardi ai vertici provinciali del Partito Nazionale Fascista, il paese divenne sede di Pretura, e vi furono anche altre opere di ammodernamento dell'abitato dovute ai podest\u00e0 dottor Alfonso Assini, avvocato Giuseppe Jelardi e avvocato Michele Zurlo, ossia il nuovo cimitero, l'edificio scolastico, il parco della Rimembranza.\nIl paese sub\u00ec un duro colpo con il terremoto del 1962 che colp\u00ec l'Appennino campano. I danni al centro storico furono ingenti, in particolare alla Chiesa Madre di San Marco che, pochi anni dopo, fu abbattuta e ricostruita. Questo, insieme alla significativa emigrazione, caus\u00f2 l'abbandono di gran parte dell'abitato medievale mentre si svilupparono nuovi quartieri attorno ad esso.\nNell'arco del ventennio successivo l'economia locale conobbe un significativo sviluppo con la nascita della Cassa Rurale ed Artigiana (1972) per iniziativa di vari soci tra cui Raffaele Polichetti, Roberto Costanzo e Aldo Meomartini (che ne fu direttore fino al 1992), mentre in paese si insedi\u00f2 un fiorente distretto industriale tessile con varie aziende e per qualche tempo si ebbero inoltre delle estrazioni petrolifere, con la presenza di un impianto estrattivo dell'Agip, poi esaurito e smantellato.\nA partire dal 1995, importanti opere pubbliche vennero promosse dall'amministrazione del sindaco Francesco Cocca. Fra i principali interventi vi furono il restauro del centro storico, il rifacimento di Piazza Risorgimento e Piazza Mercato (1997), la fondazione del Museo degli orologi da torre (1997), la ristrutturazione dei due edifici scolastici e della vecchia sede comunale in Via Roma (gi\u00e0 Palazzo Jansiti, poi de'Conno), il nuovo impianto di illuminazione e nuovi marciapiedi in varie via e piazze del paese, l'ampliamento del cimitero, l'acquisizione di immobili (i palazzi Colarusso e Cocca e alcuni vani del palazzo Jelardi), la costruzione di un nuovo edificio scolastico sulla preesistente stazione ippica e di uffici Asl presso l'ex macello in Piazza Antonio Abete, l'area di parcheggio in Piazza Ferdinando Meomartini con arco di collegamento a Via Roma, l'avvio dei lavori di ricostruzione del Municipio in Piazza Rimembranza (ultimati nel 2018), nonch\u00e9 la valorizzazione turistica con l'istituzione della Festa del Torrone, nel 2001. I fondi e contributi dell'Unione europea furono efficacemente utilizzati, tanto che il comune fu indicato come \"modello di buona pratica amministrativa\" dalla Regione Campania e dal Ministero dell'Economia e delle Finanze. Anche l'ONU, nella XIII Assemblea generale delle Regioni (ARE), ha mostrato interesse a diffondere in altri paesi l'approccio innovativo dell'amministrazione municipale sammarchese per l'accesso ai finanziamenti pubblici.\nDa segnalare inoltre i restauri della chiesa madre, della chiesa di Maria SS. del Carmine e della chiesa rurale di Santa Barbara promossi dal parroco Mons, Michele Marinella e la riapertura al culto della chiesa di San Rocco a cura della Confraternita di Misericordia.\nDal punto di vista economico, nel terzo millennio la crisi dell'industria tessile ha determinato la chiusura di varie fabbriche, mentre si \u00e8 notevolmente incrementata l'attivit\u00e0 di sfruttamento dell'energia eolica, la produzione del torrone e del cioccolato in genere e, infine, l'attivit\u00e0 ricettiva.\nMonumenti e luoghi d'interesse.\nAree naturali.\nIl territorio comunale include alcuni boschi: quelli di maggiore estensione sono il Bosco di Zenna, nella contrada omonima, e il \"Bosco del Toppo\" (ossia \"altura\" in dialetto locale) \"Santa Barbara\", in contrada Calisi. Altra area boschiva \u00e8 ubicata lungo il tracciato extraurbano di Via Giovanni XXIII (prolungamento), anche nota come \"Via dei Tre Boschetti\" e utilizzata per attivit\u00e0 sportive di corsa, trekking e ciclismo. In prossimit\u00e0 del centro urbano e del Molino Jelardi \u00e8 degna di nota la \"Cascata Ripa\" sul torrente Tammarecchia.\nOltre che di una Villa Comunale, il comune dispone anche di un parco con percorso naturalistico in Largo San Rocco lungo il torrente Tammarecchia. Inaugurato nel 2019, il parco \u00e8 intitolato al pittore di origini sammarchesi Ettore Cosomati poich\u00e9 poco distante dal luogo da dove egli realizz\u00f2 un'acquaforte raffigurante San Marco dei Cavoti, premiata all'Esposizione Internazionale di Barcellona del 1911 con medaglia d'oro.\nLa flora arborea predominante \u00e8 costituita da lecci e querce. Nella zona di Monte San Marco, invece, il popolamento boschivo \u00e8 stato effettuato dalla Guardia Forestale con abeti e pini.\nSociet\u00e0.\nEvoluzione demografica.\nDegno di nota \u00e8 uno studio statistico condotto da Andrea Jelardi sulla popolazione sammarchese dal 1905 al 2011, che ha evidenziato come il paese presenti valori di longevit\u00e0 assai pi\u00f9 alti rispetto alla provincia di Benevento, alla regione Campania e all'intera Italia, attestata poi nel ventennio 1991-2011- in rapporto alla popolazione - superiore di circa due anni rispetto alla media di casi analoghi.\nIl numero degli over 90 e over 95 \u00e8 tuttora particolarmente elevato, cos\u00ec come quello degli over 80, ed inoltre, tra tutti i paesi del circondario con popolazione analoga o anche superiore, San Marco dei Cavoti \u00e8 l'unico che negli ultimi due decenni ha avuto un considerevole numero di abitanti che hanno raggiunto o superato la soglia dei 100 anni di vita, con circa 30 ultracentenari o quasi centenari (99 enni) nel ventennio 1992-2011 e un totale ben 216 ultranovantenni, con percentuali costanti nel successivo quinquennio\nTale particolarit\u00e0 \u00e8 tuttora oggetto di uno studio medico scientifico avviato il 26 giugno 2016, denominato \"Hebe\" dal nome della dea greca dispensatrice del nettare dell'eterna giovinezza, e coordinato dal Collegio dei Reumatologi Italiani (CReI) presieduto dal dottor Stefano Stisi, con la partecipazione del Comune di San Marco dei Cavoti e la diretta collaborazione dell'Universit\u00e0 degli Studi del Sannio, dell'Istat, dei laboratori di genetica dell'Ospedale Rummo di Benevento e dell'Asl, nonch\u00e9 del campione di circa 150 ultranovantenni e dei loro familiari che si presteranno alla compilazione di un questionario e si sottoporranno a specifiche analisi cliniche atte a individuare i fattori all'origine della longevit\u00e0.\nTradizioni e folclore.\nPaese ricco di tradizioni gelosamente custodite, San Marco e i suoi abitanti alla fine degli anni ottanta furono oggetto di studi antropologici e sociali da parte di alcuni studiosi che indagarono sulle locali usanze familiari e diedero poi alle stampe il lavoro \"Rituale, parentela e identit\u00e0 in un paese del Sannio (S. Marco dei Cavoti)\" a cura di Berardino Palumbo (edizioni Franco Angeli, 1991).\nCultura.\nIstruzione.\nFino alla prima met\u00e0 del Novecento in paese vi erano alcuni asili privati tenuti da donne del luogo, mentre l'istruzione elementare pubblica era impartita in aule ubicate presso varie sedi e in zone rurali. Alla fine degli anni Trenta si avvi\u00f2 la costruzione dell'edificio scolastico su progetto dell'ing. Pietro Florio per ospitare la Scuola Elementare che nel 1942 per iniziativa del Commissario Prefettizio Ingegner Mario Jelardi venne intitolata a Giulio Cesare Baricelli. All'inizio degli anni Quaranta tre cittadini sammarchesi - Giuseppe Costantini, Oreste Jelardi e Nicola Zurlo - favorirono invece l'istituzione della Scuola Media Statale (oggi intitolata a Luigi Shabran), mentre alcuni anni pi\u00f9 tardi, ancora ad iniziativa di Nicola Zurlo, entr\u00f2 in attivit\u00e0 anche il Liceo Classico (oggi Liceo Classico Rosario Livatino). San Marco dei Cavoti \u00e8 pure sede di un Istituto Tecnico e dell'asilo privato Santa Maria Goretti.\nNel 1998 \u00e8 nata infine una Scuola di Alta Formazione Manageriale, legata alla Fondazione Lee Iacocca dell'ex presidente Chrysler di origini sammarchesi, e intesa come filiale italiana dello Iacocca Institute che ha sede negli USA.\nIl paese del torrone.\nIl torrone \u00e8 di gran lunga il pi\u00f9 noto ed importante dei prodotti tipici di San Marco. La prima fabbrica di torroni fu aperta nel 1891 dal cavalier Innocenzo Borrillo (1871-1970); nel suo laboratorio fu concepita una svariata gamma di torroni, ma anche altri dolci, specialit\u00e0 di pasticceria e bibite gassate.\nFra questi, il prodotto di punta sono tuttora i \"Baci\", anche noti come Croccantino di San Marco dei Cavoti, ovvero barre di croccante composte da mandorle, nocciole e zucchero, originariamente ricoperte di naspro. Il nome, in particolare, nacque molto prima dei pi\u00f9 famosi Baci Perugina, commercializzati solo a partire dal 1922. Il successo dei Borrillo spinse, nel 1926, anche un altro concittadino, Giuseppe Serio, a cimentarsi nella produzione di torroni: la sua ditta per prima inizi\u00f2 a ricoprire i croccanti di cioccolato anzich\u00e9 naspro, e crearono cos\u00ec la versione attualmente pi\u00f9 venduta dei Baci.\nDopo il 1971, con la scomparsa del cav. Borrillo avvenuta all'et\u00e0 di 99 anni, l'attivit\u00e0 pass\u00f2 al figlio Arturo e quindi al nipote cavalier Innocenzo junior che tuttora lo gestisce, mentre altri tre suoi nipoti, Anna Maria, Enzo e Michele (figli del figlio Diodoro) diedero vita ad altrettanti laboratori oltre quello originario. A questi se ne sono poi affiancati altri di pi\u00f9 recente fondazione, ad opera di cittadini sammarchesi tra cui Giuseppe Palumbo con il marchio \"Torrone San Marco\", Alfonso Fiorelli con \"La Provenzale\" e, pi\u00f9 recentemente, Antonio Autore con il marchio \"Autore\". Attualmente operano in paese circa dieci piccole fabbriche che producono anche pasticceria e cioccolatini.\nLa promozione del prodotto \u00e8, dal 2001, affidata alla Festa del Torrone e del Croccantino, che si svolge tutti i week end di dicembre dall'8 al 24, e registra in ogni edizione un considerevole numero di visitatori, battendo ogni anno il record del torrone pi\u00f9 lungo del mondo che, nel 2016, ha raggiunto i 56 metri.\nEventi.\nInoltre, nel 1995 San Marco dei Cavoti ospit\u00f2 il Premio Musicale Luigi Meomartini, nel 2000 una mostra dell'ultimo futurista vivente Guglielmo Roehrssen conte di Cammarata (Napoli, 1913-2008), mentre dal 2011 si svolge annualmente il premio Letterario Nero su Bianco dedicato alla memoria di Mino De Blasio\nGeografia antropica.\nUrbanistica.\nIl nucleo originario del paese \u00e8 costituito dal Borgo Vicidomini (incentrato sull'omonimo largo, che fungeva da corte del palazzo marchesale) e dalla piazza del Carmine, sovrastate dall'altura dove sorse, e si trova tuttora, la Chiesa Madre, affiancata dalla Torre dei Provenzali, che originariamente ebbe la funzione di carcere. L'abitato era cinto da mura turrite cui si accedeva da quattro porte, delle quali oggi restano tre: Porta Palazzo, Porta Grande e Porta di Rose.\nUn'espansione urbana al di fuori delle mura si ebbe solo dalla met\u00e0 del XVIII secolo, e riguard\u00f2 quella che attualmente \u00e8 la parte bassa del paese (Via Crocella-Fontecavalli), ma soprattutto si diresse verso est, al di l\u00e0 di Porta Grande, dove furono urbanizzati Via Paradiso (oggi Via Roma) e Largo della Croce in fondo a questa (poi Piazza Risorgimento); da qui poi vi fu un ingrandimento del centro abitato verso nord lungo Via del Convento (poi Corso Garibaldi), e verso sud lungo Via del Sole (poi Via Mazzini). Piazza Risorgimento e l'asse di Via Roma che conduce nel nucleo medievale sono ancora oggi considerati il centro del paese.\nTra le opere ubanistiche novecentesche meritano una menzione particolare quelle attuate, negli anni del fascismo, dal podest\u00e0 Michele Zurlo: sotto la sua amministrazione San Marco fu datata di un nuovo cimitero, dell'attuale edificio scolastico e di un ponte sul torrente Tammarecchia per il collegamento extraurbano.\nL'espansione urbana perdur\u00f2 fino agli anni sessanta. Dopo il sisma del 1962 la popolazione abbandon\u00f2 il centro storico semidistrutto per concentrarsi nella parte alta del paese, dove si ebbe la costruzione di nuovi alloggi per lo pi\u00f9 popolari. Il nucleo antico \u00e8 stato restaurato e ripopolato solo con l'amministrazione Cocca dal 1995.\nEconomia.\nAgricoltura e allevamento.\nPer secoli l'agricoltura e l'allevamento sono stati la principale attivit\u00e0 di San Marco dei Cavoti. Nell'anno 2000 la superficie agricola utilizzata era di ettari. Tra le coltivazioni principali sono grano, orzo, mais, vitigni e uliveti. La differenza di altitudine nel territorio comunale, ovviamente, comporta una sostanziale diversit\u00e0 di utilizzo dei terreni. Tra essi i pi\u00f9 fertili e di migliore qualit\u00e0 sono quelli della contrada Calisi che \u00e8 a un livello altimetrico pi\u00f9 basso e, vicina al fiume Tammaro e al torrente Tammarecchia: infatti \u00e8 anche attraversata dal tratturo Pescasseroli-Candela.\nL'allevamento riguarda tradizionalmente ovini e bovini, questi ultimi presenti anche con esemplari della pregiata razza Marchigiana.\nDal 1913 circa si \u00e8 sviluppato anche l'allevamento del cavallo avelignese, una razza equina che venne qui introdotta dal veterinario Giuseppe Zurlo (1885-1963), la cui opera fu poi proseguita dal figlio Nicola (1918-2010) anch'egli veterinario e quindi dal nipote dottor Giuseppe e dal pronipote Nicola.\nGiuseppe Zurlo senior fond\u00f2 nel 1913, la locale Stazione Ippica Erariale (della quale fu direttore) che forniva stalloni purosangue all'Esercito Italiano, ma al termine del primo conflitto mondiale, venuta meno la richiesta di cavalli per utilizzo militare, decise di avviare presso lo stesso ente l'allevamento e la selezione di equini ad uso agricolo e, nel 1939, scelse appunto i cavalli Avelignesi, razza proveniente da Avelengo, in provincia di Bolzano, creando cos\u00ec il prestigioso Nucleo di Selezione di San Marco dei Cavoti con Libro Genealogico di Razza dal 1948.\nProduzione di energia.\nNel corso degli anni ottanta del Novecento un decisivo impulso all'economia del comune venne dal settore petrolifero: diverse trivellazioni furono effettuate allo scopo di ricercare idrocarburi. Furono scavati tre pozzi: il \"Benevento 002\" tra Via Fontecanale e la contrada Padulo Piano, con una profondit\u00e0 di 3939\u00a0m; il \"Benevento 003\" lungo la Via di Colle, con una profondit\u00e0 di 3723\u00a0m; il \"Molinara Nord\" (situato nel territorio di San Marco, a dispetto del nome del comune limitrofo) lungo Via della Montagna, con una profondit\u00e0 di 5400\u00a0m. I primi due furono realizzati dall'Agip, l'ultimo dalla Fina.\nL'attivit\u00e0 estrattiva cess\u00f2 in concomitanza con l'inizio del XXI secolo per l'esaurimento dei giacimenti. Alcune inchieste giornalistiche sollevarono dubbi sulle modalit\u00e0 di dismissione, in particolare ipotizzando che i pozzi ormai vuoti fossero stati utilizzati come terminale per lo smaltimento illegale di rifiuti tossici e nocivi.\nSempre nel settore energetico \u00e8 di particolare rilevanza l'installazione, negli ultimi anni, di un grande parco eolico ubicato a nord del paese, in zona montuosa.\nArtigianato ed industria.\nDegna di nota era l'attivit\u00e0 molitoria, di antichissima tradizione ed oggi dismessa. Due mulini ad acqua si trovavano nei pressi del centro abitato, lungo il torrente Tammarecchia, e uno in contrada Calisi, lungo il Tammaro. Originariamente erano tutti di propriet\u00e0 della famiglia dei feudatari Cavaniglia, e vennero poi ceduti con il diritto di terraggiare alla famiglia Jelardi nel XIX secolo. L'ultimo di essi in Contrada Calisi, oggi diruto, rest\u00f2 in attivit\u00e0 fino ad una distruttiva alluvione, nel 1949.\nNel settore dell'artigianato e della piccola industria si distinsero, a partire dalla fine dell'Ottocento, alcune importanti attivit\u00e0, favorite specialmente dalla distanza tra il paese e il capoluogo e dalla difficolt\u00e0 nei collegamenti, che indussero la popolazione locale a rendersi in certo qual modo autosufficiente. Tra tali iniziative imprenditoriali si ricordano una tintoria per lane e tessuti fondata da Giuseppe Cocca, un molino e pastificio fondato e gestito nei primi anni del Novecento dal nipote omonimo di professione notaio, un lanificio della famiglia Ricci, un oleificio della famiglia Costantini e l'Antica Apicoltura Ielardi, fondata nel 1925 da Nicola Ielardi e tuttora attiva nella produzione di miele di varie qualit\u00e0. Ma soprattutto, fu importante per l'economia locale la fondazione, nel 1891, della prima fabbrica di torrone della famiglia Borrillo, seguita poi da molte altre. A tutt'oggi, industria dolciaria \u00e8 quella trainante del settore secondario nel paese.\nInoltre, a partire dagli anni settanta anche il settore tessile conobbe un fiorente sviluppo, avviato da Giovannino Rito, maresciallo dei Carabinieri a riposo che, a met\u00e0 del decennio, fond\u00f2 la Irene Confezioni, specializzata nella produzione e nel confezionamento per conto terzi. Ad opera di altri imprenditori (De Lucia, Rito, Cocca, Tremonte, Beatrice, Zeno etc.) rapidamente sorsero numerose altre industrie, tutte specializzate in lavori su commissione dei grandi marchi della moda italiana. Nacque cos\u00ec distretto industriale tessile di San Marco dei Cavoti, che dopo circa 25 anni di grande splendore \u00e8 stato drasticamente ridimensionato, a seguito degli spostamenti delle commesse all'estero.\nTerziario.\nGrazie soprattutto all'istituzione della Festa del Torrone, il paese negli anni 2000 ha conosciuto un consistente incremento dell'afflusso turistico, che ha favorito in particolare lo sviluppo di attivit\u00e0 alberghiere, agrituristiche e di ristorazione in genere.\nInfrastrutture e trasporti.\nIl paese \u00e8 attraversato dalla ex Strada statale 369 Appulo Fortorina (ora strada provinciale 51), che attraversa il territorio del Fortore innestandosi da un lato sulla Strada statale 212 della Val Fortore conducendo cos\u00ec a Benevento; dall'altro sfociando invece sulla Strada statale 17 dell'Appennino Abruzzese e Appulo Sannitica, che conduce a Lucera e Foggia.\nAmministrazione.\nDi seguito \u00e8 la lista dei primi cittadini di San Marco dei Cavoti."}
{"id": "33736", "revid": "123316148", "url": "https://it.wikipedia.org/wiki?curid=33736", "title": "San Martino Sannita", "text": "San Martino Sannita \u00e8 un comune italiano di abitanti della provincia di Benevento in Campania.\nGeografia fisica.\nSituato ai piedi del Colle dell'Angelo.\nLa sua escursione altimetrica \u00e8 pari a metri 427 s.l.m., con una minima di 330 m s.l.m. e una massima di 757\u00a0m s.l.m.\nDista circa 10 chilometri da Benevento.\nIl clima \u00e8 caldo in estate (con picchi di 30 \u00b0C) e freddo e piovoso nel periodo invernale, con temperature che possono scendere sotto lo zero e con una/due nevicate l'anno.\nStoria.\nIl nome di San Martino deriva da una chiesa omonima del IX secolo, e dicevasi di \"San Martino in Cucciano\", per la localit\u00e0 che sotto i Romani era un \"fundus Cocceianus\", come ce n'era un altro nella Valle Caudina, oggi Bucciano.\nAppartenne feudalmente prima alla Badia di \"Santa Sofia\" in Benevento, al barone di Montefusco, all'Abbazia territoriale di Montevergine e dell\"Annunziata\" di Napoli ed alla famiglia Lucarelli, che nel XVII secolo fu investita dei titoli di barone di Lentace e di barone di Mancusi.\nChiamato \"San Martino Ave Gratia Plena\" (A.G.P.), dopo l'unit\u00e0 d'Italia il comune fu denominato \"San Martino Sannita\".\nCultura.\nVita ecclesiale.\nSul territorio comunale di San Martino Sannita sono presenti due parrocchie canonicamente istituite:\nOgni frazione ha la sua chiesa:\nDal 2010 ogni parrocchia \u00e8 affidata a un parroco. Nei quattro anni precedenti la realt\u00e0 era guidata da un solo sacerdote.\nFeste e tradizioni.\nFesta del Santo Patrono.\nSan Martino Vescovo si festeggia l'11 novembre. La comunit\u00e0 si riunisce presso l'omonima chiesa per esprimere la propria devozione al Santo. Suggestiva la tradizionale processione dell'antica statua rappresentante il giovane Martino a cavallo, mentre dona parte del suo mantello a un povero.\nFeste mariane.\nIl marted\u00ec dopo Pasqua e il marted\u00ec dopo Pentecoste, gli abitanti di San Martino Sannita festeggiano la Madonna di Costantinopoli, rappresentata in un antico quadro che si conserva nella chiesa di San Gennaro presso la frazione di Terranova.\nLa Madonna del Rosario \u00e8 festeggiata la prima domenica di ottobre, quando gli abitanti della zona si ritrovano presso la chiesa di Cucciano per venerare l'antica statua.\nEconomia.\nFa parte della Regione Agraria n. 5 - Colline di Benevento. Ha una superficie agricola utilizzata in ettari (ha) di 90,55. \"Prodotti\": vino, olio, tabacco, grano e frutta, bei boschi e pascoli.\nGeografia antropica.\nFrazioni.\nIl comune \u00e8 suddiviso in cinque frazioni, oltre al capoluogo San Martino: Lentace, Cucciano, San Giacomo, Terranova e Mancusi. La pi\u00f9 recente \u00e8 Terranova, fondata dai \"Virginiani\" nel secolo XV, intorno a un loro convento ivi costruito.\nLentace pass\u00f2 successivamente in feudo ai \"Verlingieri\", ai \"Bilotta\" ai \"D'Aquino\" e ai \"Lucarelli\" (poi, dai primi del XIX secolo Bosco Lucarelli), che ne sono stati possessori fino all'abolizione del feudalesimo.\nMancusi apparteneva alla \"Baronia di Montefusco\", poi pass\u00f2 alla famiglia \"Verlingieri\", ai \"Bilotta\", ai \"D'Aquino\", ai \"Lucarelli\" e ai \"Morra\".\nTutte le frazioni, in precedenza autonome, furono riunite in un solo comune alla fine del XIX secolo."}
{"id": "33738", "revid": "1833487", "url": "https://it.wikipedia.org/wiki?curid=33738", "title": "San Nazzaro (Italia)", "text": "San Nazzaro \u00e8 un comune italiano di abitanti della provincia di Benevento in Campania.\nSport.\nIl piccolo paese vanta una squadra di calcio a 5 che prende il nome del comune e gioca nel campo \"Pastore\" di San Nazzaro, i colori sociali sono il bianco e l'azzurro."}
{"id": "33739", "revid": "125467166", "url": "https://it.wikipedia.org/wiki?curid=33739", "title": "San Nicola Manfredi", "text": "San Nicola Manfredi \u00e8 un comune italiano di abitanti della provincia di Benevento in Campania.\nStoria.\nVolendo parlare delle origini del paese, bisogna senza dubbio far riferimento all\u2019edificazione del castello. Le notizie storiche a riguardo si perdono nel tempo, ma \u00e8 certo che il castello (poi divenuto palazzo baronale) fu gi\u00e0 dimora del re Manfredi nel 1251.In quei tempi dimoravano su queste terre circa un centinaio di famiglie, alcune occupavano la zona nei pressi del palazzo, altre abitavano i villaggi vicini, dove oggi si presume sorgano le frazioni del comune di san Nicola Manfredi. Su Vecchi documenti si riportato che Nel 1420 il castello e le terre circostanti erano di propriet\u00e0 di Antonio Castelloni di Montefuscoli, e nel 1430 erano passate a Guglielmo Grifo e Catarina Castiglione, proprietari delle terre di Montefuscoli, allora confinanti con quelle di San Nicola.Nel 1531 le suddette terre passarono alla famiglia De Magris e precisamente a Giaso De Magris e a sua moglie Emilia Grifa allora signori delle terre di Santa Maria Ingrisone. L\u201911 agosto del 1536 emilia grifa vendette le terre a Bernardino Carbone di Napoli, riservandosi per\u00f2 il beneficio della ricompera. Il 5 giugno 1537 lo stesso Bernardino Carbone rivendette le terre a D. Giulia Carafa allora marchesa di quarata, riservando per\u00f2 il vecchio beneficio della ricompera a d Emilia Grifa e Giaso de Magris. Nello stesso giorno infine Emilia Grifa estinse il patto della menzionata ricompera con un documento che prendeva il nome di assenso di pergamena. La signora Giulia Carafa, sciolto il vincolo che incombeva sulle sue terre, fu libera di poterle rivendere a chiunque. Il 25 ottobre, infatti, le rivendette a D. Laudomia Di Aquino di Napoli per la somma di 9200 doc*. Infine il 16 gennaio del 1575 la stessa Laudomia di Aquino, insieme con Eligio della Marra , rivendette le sue terre per 9600 doc a Maddalena Gentile, vedova di Marco Angelo Sozij.madre di Leonardo Aniello e Federico, quest\u2019ultimo signore delle terre di Santa Maria a Toro, Pastene e Sellitti. Da quella data le terre che costituivano San Nicola rimasero per molti anni di propriet\u00e0 della casa Sozij."}
{"id": "33740", "revid": "2079728", "url": "https://it.wikipedia.org/wiki?curid=33740", "title": "San Salvatore Telesino", "text": "San Salvatore Telesino (\"U Cas\u00e0le\" in campano) \u00e8 un comune italiano di abitanti della provincia di Benevento in Campania.\nGeografia fisica.\nIl paese sorge alle falde di un rilievo conico, vicino alla Strada Statale Telesina (statale n. 372).\nNel territorio comunale sono site le sorgenti del rio Grassano, citate gi\u00e0 nel XVI secolo da Leandro Alberti nella sua opera \"Descrittione di tutta Italia\". L'Alberti annotava che le acque del Grassano erano note per la loro freddezza.\nLe acque del rio Grassano costituiscono una frequentata meta turistica grazie alla presenza di un apposito parco dove \u00e8 possibile frequentare sport acquatici e stare a diretto contatto con la natura.\nIl rio Grassano sorge alle falde di monte Pugliano la cui principale attrattiva \u00e8 costituita dai \"puri\", grandi doline che si possono incontrare all'improvviso passeggiando nella fitta vegetazione del monte.\nFa parte della Comunit\u00e0 montana del Titerno.\nDista dal capoluogo di provincia 32\u00a0km.\nStoria.\nNel territorio comunale sono siti i resti dell'antica Telesia, citt\u00e0 sannitica ricordata (217-214 a.C.) per essere stata coinvolta nelle guerre puniche.\nNel I secolo a.C. vi fu dedotta una colonia romana e nel periodo longobardo fu sede di un gastaldato.\nLe incursioni saracene dell'847 d.C. ed il terremoto del 1349 determinarono l'abbandono di Telesia.\nSan Salvatore nacque in seguito a tali convulse vicende poich\u00e9 un gruppo di profughi furono accolti dai monaci del monastero benedettino dedicato al Santo Salvatore che conferirono ai telesini un lembo di terra su cui edificare il nuovo abitato.\nIl nuovo borgo assunse cos\u00ec la denominazione di \"Casale di San Salvatore\" a testimonianza della sua dipendenza monastica.\nPer diversi secoli il Casale di San Salvatore rimase sotto la sovranit\u00e0 di questa importante abbazia.\nIn epoca medievale si svilupp\u00f2 l'abitato di \"Massa Superiore\", nato a ridosso della Rocca.\nDopo la decadenza dei benedettini il feudo pass\u00f2 a Giovanni Monsorio, maggiordomo di Ferdinando I d'Aragona, e successivamente ai Carafa che lo tennero sino all'abolizione del feudalesimo avvenuta nel 1806.\nNel 1532 c'erano trentadue famiglie diventate ventisei dopo la peste del 1656.\nSub\u00ec gravi danni dal terremoto del 5 giugno 1688.\nDal 1861 fa parte della provincia di Benevento.\nSimboli.\nLo stemma del comune \u00e8 cos\u00ec descritto nello statuto:\nEconomia.\nCentro di produzione e commercio di ortofrutticoli, latticini, cereali, uva da vino e olive. Degna di nota \u00e8 la trasformazione dei prodotti agricoli e la lavorazione del legno.\nAmministrazione.\nAltre informazioni amministrative.\nIl comune fa parte dell'Unione dei comuni Citt\u00e0 Telesina."}
{"id": "33741", "revid": "322321", "url": "https://it.wikipedia.org/wiki?curid=33741", "title": "Sant'Agata de' Goti", "text": "Sant'Agata de' Goti \u00e8 un comune italiano di abitanti della provincia di Benevento in Campania. Situato alle falde occidentali del Monte Taburno, confina con la provincia di Caserta.\nGeografia fisica.\nTerritorio.\nLa citt\u00e0 si divide in due parti: una moderna, edificata a partire dalla fine del XIX secolo e l'altra di fondazione romana, situata su una rocca di tufo.\nIl rimanente territorio comunale \u00e8 prevalentemente collinare e ospita contrade, masserie e frazioni di varie dimensioni, sorte a partire dall'epoca longobarda.\nIdrografia.\nI corsi d'acqua che attraversano il territorio comunale sono quasi tutti a carattere torrentizio. I principali sono il fiume Isclero, affluente del Volturno; e i torrenti Riello e Martorano, che si riversano nell'Isclero.\nOrigini del nome.\nIl toponimo Sant'Agata de' Goti si forma in differenti periodi storici. Nel corso dell'VIII secolo infatti la citt\u00e0 longobarda fu intitolata alla santa catanese probabilmente per volont\u00e0 di Radoaldo e Grimoaldo, fratelli educati alla corte di Arechi I di Benevento, che abitarono nella gastaldia di Sant'Agata, inclusa nella Contea di Capua, e contribuirono qui alla fondazione della chiesa di \"Sant'Agata de Amarenis\", detta Sant'Agatella, oggi distrutta, in segno di devozione alla martire, dopo la conversione religiosa dal cristianesimo ariano a quello cattolico La seconda parte del toponimo si aggiunge in epoca normanna, con l'avvento dei feudatari della famiglia Drengot dopo il 1117: come \u00e8 noto, Rainulfo Drengot conte di Sant'Agata apparteneva alla cerchia dei \u201cPotentes\u201d con facolt\u00e0 speciali e potere decisionale autonomo tra i quali quello di dare il suo nome alla fortezza. Ma col tempo il cognome Drengot sia in Francia che in Italia prese ad essere pronunciato diversamente fino a mutare all'epoca degli Angi\u00f2 in De-Goth. A seguito dell'estinzione di eredi legittimi De-Goth dopo il 1140, il feudo santagatese pass\u00f2 ad altre famiglie conservando il nome normanno poich\u00e9 l'usanza di dare il proprio nome ai propri possedimenti non esisteva pi\u00f9.\nIl feudo continu\u00f2 a chiamarsi \"Sant'Agata De-Goth\" anche per gli Svevi fino alla morte di Manfredi. Giunto dalla Francia Carlo I d'Angi\u00f2, nel 1266, egli si appropri\u00f2 del feudo santagatese affidandolo a Bertrando d'Artus, suo primo Consigliere, sposato una prima volta con Luisa Marra e una seconda con Guglielma Cantelmo, cameriera della regina Sancha, dalla quale ebbe il figlio Carlo, in realt\u00e0 figlio naturale di Roberto d'Angi\u00f2 Secondo alcuni studiosi esisterebbero fonti storiche, mai pubblicate o citate in alcun testo, secondo le quali fu Roberto d'Angi\u00f2 a trasferire la propriet\u00e0 del feudo a un ramo dei De-Goth provenienti da Aquitania e Guascogna venute in sud Italia in occasione della guerra a seguito del re; potrebbe essersi trattato di parenti del papa Clemente V, al secolo Bertrand De Goth, nominato nel 1312, terzo di dodici figli nati dal matrimonio fra Ida de Blanqueforte e B\u00e9raud De Goth, signore di Villandraut, Grayan, Livran e Uzeste. Un altro ramo della famiglia \u00e8 riconducibile ai Conti di Armagnac: Giovanni I, morto nel 1376, si era sposato infatti con Reine De Goth di Lomagne, abitando sempre in Guascogna, regione annessa alle terre di Aquitania, al confine con la Spagna.\nFu certamente Carlo d'Artus a ereditare il titolo di Conte di Sant'Agata \"De-Goth\" (o \"Dei Gothi\" al plurale, riferendosi a un nucleo familiare) nel 1343 divenendo poi Conte di Monteodorisio, in Abruzzo, sposando la contessa Giovanna di Scotto. I d'Artus detennero il feudo fino alla decapitazione dell'ultimo erede della famiglia, avvenuta nel 1411 Quando la regina Giovanna II d'Angi\u00f2, all'inizio del Quattrocento, assegner\u00e0 il feudo santagatese alla nobile famiglia De la Rath, di origine catalana, rester\u00e0 comunque la denominazione \"Sant'Agata De Gothi\" ; secoli dopo l'avvento degli Angioini, chi trascrisse, pronuncio' o ascolto' la dicitura \"Feudo di Sant'Agata De' Gothi\", non immagin\u00f2 un cognome di una famiglia d'origine francese, ma superficialmente, suggestionato da alcuni aspetti architettonici e storici, intese senz'altro \"Sant'Agata fondata dai Goti\" intesi come popolo di origine germanica invasori dell'Impero Romano (chiamati Goth appunto in inglese e francese) in considerazione della loro presenza nel Sannio; ma mentre le tesi esposte sono dimostrabili dalle tracce normanne lasciate nella citt\u00e0, quella relativa a una fondazione o a un passaggio da parte dei Goti \u00e8 a tutt'oggi non dimostrabile concretamente.\nStoria.\nEt\u00e0 antica.\nGli storici concordano sull'ipotesi che nell'attuale territorio di Sant'Agata de' Goti anticamente sorgeva la citt\u00e0 sannita di Saticula. Necropoli sannite ricche di importanti ritrovamenti sono infatti venute alla luce nella zona a nordest del territorio santagatese, nell'area compresa tra il fiume Isclero ed il comune di Frasso Telesino. Il villaggio di Saticula venne citato da Virgilio nel testo dell'Eneide.\nGi\u00e0 nel 343 a.C. il console Aulo Cornelio Cosso aveva stabilito un \"castrum\", ossia un accampamento invernale per i soldati veterani. Nel 315 a.C., durante le vicende inerenti alla seconda guerra sannitica, Saticula venne occupata dal dittatore Lucio Emilio, ma il villaggio resistette in assedio per due anni e fu preso solo grazie all'intervento di Quinto Fabio Massimo Rulliano. Quindi divenne colonia romana, restando fedele a Roma durante la seconda guerra punica.\nAlto medioevo.\n . . L'oratorio o la basilica venivano dedicati ad un santo che appartenesse al mondo cristiano legato a Costantinopoli o all'Oriente: cominci\u00f2 cos\u00ec nella citt\u00e0 la pratica del culto di Sant'Agata, martire catanese le cui reliquie provenivano da Costantinopoli, per contrastare l'arianesimo (Cammilleri) attraverso la fondazione della prima chiesa dedicata alla Santa catanese, Sant'Agata de Amarenis, e oggi non pi\u00f9 esistente.\nGrande regista della conversione longobarda e della crescita di potere sulla scena politica della Chiesa Romana, Papa Gregorio Magno lo ammiriamo negli affreschi chiesa dell'Annunziata a Sant'Agata. Pur dominato dall'idea della fine del mondo, votato al distacco dalla vita materiale su esempio di Benedetto da Norcia, volle convertire l'umanit\u00e0, riformare la Chiesa e renderla pi\u00f9 attiva. Ebbe in ci\u00f2 l'aiuto della regina longobarda Teodolinda, moglie di Autari e poi di Agilulfo, disposta a convertirsi al cristianesimo e a convertire gli uomini della sua famiglia. Si matur\u00f2 cos\u00ec la \"Conversione Suprema\" dei barbari invasori nel 653, sotto il re Ariperto .\nNel 774, con la sconfitta a Verona da parte di Carlo Magno re dei Franchi, .\n Nell'871, , Sant'Agata oramai citt\u00e0 di gastaldi ribelli, si rivolt\u00f2 nuovamente contro l'imperatore Ludovico II, preferendo schierarsi ancora dalla parte dei Bizantini. Nell'871 il gastaldo era un tale Isembert, , mentre nell'877 gli succedette Marino: entrambi sono citati da Francesco Viparelli a proposito di . . Anche Sant'Agata, sconvolta pi\u00f9 che mai dagli effetti dei contrasti religiosi, fu affidata alla giurisdizione di un vescovo-conte, consacrato dall'Autorit\u00e0 religiosa Nel 970, \u00abLandolfo primo vescovo beneventano consacr\u00f2 nostro vescovo il prete Madelfrido con tracciarli i limiti della sua Diocesi, come nella Bolla di tale consacrazione\u00bb. Nacque cos\u00ec la Diocesi di Sant'Agata de' Goti.\nNel periodo in cui i Longobardi dominarono la citt\u00e0 il tessuto urbano cittadino di origine romana cominci\u00f2 ad alterarsi fino a scomparire del tutto, grazie anche alla pratica dei barbari di \"riciclare\" materialmente pezzi di strutture appartenuti a templi pagani o a basiliche giudicate inutili. Si vedono esempi di questa pratica in molte pareti perimetrali di edifici costruiti in quest'epoca come nei capitelli della cripta della prima Cattedrale, originariamente realizzata da Adalardo In questo periodo si posero le basi di una lenta trasformazione dei costumi nella popolazione, delle abitudini alimentari e delle consuetudini contadine, alcune delle quali sopravvivono ancora oggi. Nel territorio circostante furono create le \"masserie\", luoghi fortificati dove si svilupp\u00f2 la produzione di vettovaglie a servizio della comunit\u00e0, svolta dai \"massari\" riuniti in nuclei familiari che davano il proprio nome alla fattoria, esattamente come avviene ancora oggi in alcuni casi. Il gastaldo di Sant'Agata abitava invece protetto sull'altura di tufo, nei pressi dell'antico Pretorium romano del tutto smantellato, in una costruzione prossima a una falda d'acqua sotterranea, a cui attingeva un pozzo. La sua casa non era pi\u00f9 di una rudimentale torre quadrata di legno e pietra, di circa dodici metri di lato, a due o quattro piani, ai quali saliva attraverso una scala rustica a pioli. Il tessuto urbano era caotico, fatto di abitazioni rudi \nPeriodo normanno.\nNell'XI secolo Sant'Agata si ritrova come feudo acquisito come \"beneficio\" imperiale dalla famiglia Drengot Pi\u00f9 precisamente, nel 1097 ne divenne conte Roberto, nipote di Asclettino, uno dei capostipiti della famiglia. Nel 1102 divent\u00f2 conte di Caiazzo. Con i titoli di Conte di Alife, Caiazzo, Telese e Sant'Agata prese in moglie Gaitelgrima e fu poi padre di Rainulfo III e Riccardo. Roberto ordin\u00f2 la ristrutturazione, o forse il parziale rifacimento, della chiesa di San Menna, attualmente una delle pi\u00f9 notevoli del centro. La chiesa assunse nello schema strutturale l'impronta del romanico, subendo invece nelle decorazioni influssi bizantini attraverso le tecniche di posa dei mosaici ricavati da materiale di spoglio recuperato.\nIl primogenito ed erede, Rainulfo, da adulto ebbe aspetto talmente imponente da prendere il soprannome di \"Rainone\". Seguendo il principio della primogenitura, nel 1108 Rainone ricevette dal padre, tra i benefici, le terre di Sant'Agata, Alife, Caiazzo, Avellino, Airola. Egli entr\u00f2 a far parte di quella schiera di indipendenti, i \"Potentes\", ritenuti tali non per il titolo, ma per il fatto di possedere una fortezza; una di queste fortezze fu la rocca di Sant'Agata, opportunamente trasformata.\nNel 1130, l'investitura di Ruggero II d'Altavilla con il titolo di re di Sicilia scontent\u00f2 la piccola nobilt\u00e0 normanna, soprattutto quella che aveva raggiunto i vertici del potere e minacciava di diventare indipendente: di questa faceva parte lo stesso Rainulfo conte di Sant'Agata. Ruggero giudic\u00f2 arrivato il momento di appropriarsi materialmente della fortezza santagatese, lasciata fino a quel momento libera e indipendente; il feudo, cresciuto spaventosamente in estensione nel corso degli anni, grazie alle acquisizioni dei territori portati in dote dalle mogli, rappresentava evidentemente una tentazione fortissima: le terre di Rainone infatti, oltre ad Alife, Caiazzo, Sant'Agata de' Goti e Telese, compresero in alcuni periodi anche Avellino, Mercogliano, Ariano e Troia.\nIl re Ruggero ingaggi\u00f2 una prima battaglia contro i Baroni del Regno sul fiume Sarno nel 1132. , in tale occasione ebbe parte attiva il conte Rainone, divenuto nel frattempo cognato di Ruggero. Il re aveva rapito sua sorella, moglie di Rainone, e il nipote di quest'ultimo Roberto, legittimo erede. La risposta a questo sopruso infatti non si era fatta attendere e Rainone era riuscito ad avere la meglio sul cognato, con il supporto di Roberto II di Capua e Sergio VII di Napoli. Cos\u00ec re Ruggero retrocedette, forse per indurre Rainone ad arrendersi.\nRuggero torn\u00f2 alla carica nel 1133 riconquistando a una a una le terre perdute: mettendo in atto la tattica della provocazione, dopo la vittoria Ruggiero comp\u00ec atti crudeli e saccheggi in tutte le terre della contea, allo scopo di eliminare il Principe di Capua e i suoi sostenitori tra i quali il Conte di Sant'Agata. , il feudatario lasci\u00f2 la sua fortezza con tutto il suo esercito per scontrarsi lealmente col nemico, prendendo purtroppo un percorso sbagliato: Ruggero, scegliendo altre strade, giunse a Sant'Agata entrando vittorioso nella citt\u00e0 senza difesa. Tuttavia Rainone non si era ancora arreso: tornato alla carica dopo qualche tempo, conobbe dapprima una vittoria, poi una sconfitta. Infine, nel 1137, aiutato dal papa Innocenzo II e dall'imperatore Lotario II di Germania, riusc\u00ec a riconquistare le terre di Sant'Agata e ad assumere il titolo di duca di Puglia.\nL'ultima, decisiva battaglia tra Rainone di Sant'Agata Drengot e Ruggero di Sicilia si svolse il 29 ottobre 1137, a Rignano Garganico. Rainone intervenne con un esercito di 800 soldati tedeschi inviati da Lotario, uniti alle milizie marittime pugliesi, contro il suo antico alleato, Sergio, passato dalla parte di Ruggiero; e riport\u00f2 una nuova grande vittoria su Ruggero.\nLa battaglia port\u00f2 alla fuga del re Ruggiero, il quale si rifugi\u00f2 col figlio a Salerno; nonostante ci\u00f2 una dura rappresaglia dei suoi sostenitori vide le terre del feudo campano di Rainone saccheggiate e messe a ferro e fuoco, mentre i suoi possedimenti pugliesi (Troia, Melfi, Canosa e Bari) restarono immuni dalla vendetta. Con la morte di Rainone, avvenuta il 30 aprile 1139 per un attacco di febbre malarica, Ruggiero pot\u00e9 impadronirsi definitivamente del feudo di Sant'Agata de' Goti. Probabilmente il figlio di Rainone, Roberto Drengot, fu affidato a un protettore avendo perduto tutte le terre del feudo. Egli visse a Roma col titolo di Conte di Tuscolo, famiglia gi\u00e0 imparentata con i Drengot dal 1046 e probabilmente prese i voti, dato che non vi sono pi\u00f9 notizie di eredi legittimi.\nNel periodo normanno Sant'Agata inizi\u00f2 a prendere una fisionomia simile a quella attuale. Il \"fortellicium\" fu realizzato a partire dall'XI secolo: i Normanni sfruttarono le cave di tufo gi\u00e0 presenti nel borgo, utilizzandole poi come \"conserve\" e cisterne, alcune delle quali visitabili ancora oggi, e con tale pietra costruirono i contrafforti addossati ai costoni naturali: questo sistema, unito a una cinta di case-cortina, rese le mura inespugnabili a ovest, mentre a est fu arricchito da una rete di torrette d'avvistamento. furono costruite e rinsaldate nella stessa epoca le porte d'accesso alla cittadella, divenute quattro: le prime due localizzate fuori dal circondario della citt\u00e0, la terza porta a Oriente (l'attuale porta San Marco), la quarta porta a Settentrione della citt\u00e0, chiamata Porta dei Ferrari, poi demolita nel XIX secolo. Secondo alcuni tale porta doveva il nome alla presenza di un'inferriata di protezione ma anche probabilmente perch\u00e9 immetteva lungo la strada di uscita dal borgo, sulla quale davano le botteghe dei fabbri ferrai.\nIl lato sul fiume Martorano rest\u00f2 sempre la parte pi\u00f9 inespugnabile, alla quale si arrivava solo in barca, guadando il fiume. Una volta giunti sotto la cinta difensiva alta pi\u00f9 di 150 metri, non c'era modo per i nemici di entrare se non cingendo d'assedio la citt\u00e0: i pi\u00f9 scaltri sapevano che, mentre a est e a sud la presenza delle torrette di avvistamento (visibili ancora oggi) permetteva di scoprire in anticipo i nemici e prepararsi cos\u00ec alla difesa, da ovest si poteva invece arrivare sotto i costoni restando nascosti tra la vegetazione; in questo modo era possibile cingere d'assedio la citt\u00e0 scavando cunicoli alla base delle alte pareti tufacee, in corrispondenza delle \"conserve\" (cisterne e cantine) sotterranee pi\u00f9 grandi, in modo da svuotarle dell'acqua e del cibo, costringendo gli abitanti velocemente alla resa. Dato il notevole spessore delle mura alla base, si cercava di scavare da entrambe le parti, avvalendosi di un traditore all'interno della citt\u00e0 che aiutasse il nemico a penetrarla. Ancora oggi nei costoni sul Martorano si notano gli ingressi ai cunicoli, sfocianti nei sotterranei e nelle cantine delle abitazioni private, usati a partire dal Cinquecento per uscire ed entrare segretamente dalla rocca, soprattutto dai religiosi stanziati in gran numero nel borgo, all'interno delle insulae monastiche costruite su questo versante. Sul lato est della fortificazione sopravvive un discreto numero di torrette d'avvistamento e di presidio, talvolta abbandonate, oppure inglobate in residenze private e riadattate nell'uso. Le torri quadrangolari, come la Lamia di porta San Marco, fanno parte del \"fortellicium\" normanno.\nDal periodo angioino alla fine del feudalesimo.\nDopo una parentesi in cui il feudo pass\u00f2 con alterne vicende nelle mani di Federico II di Svevia, esso pass\u00f2 sotto la protezione diretta degli Angi\u00f2, re di Napoli. A seguito della non documentata alienazione da parte degli Angi\u00f2 a Bertrand de Goth, \nFurono i d'Artus a ricevere in beneficio dalla regina il feudo di Sant'Agata de' Goti. Carlo d'Artus, figlio naturale di Carlo II d'Angi\u00f2, erede del titolo di conte di Sant'Agata nel 1343 e poi Conte di Monteodorisio, in Abruzzo, spos\u00f2 la contessa Giovanna di Scotto e ne ebbe due figli: Luigi e Carlo II. Fu il primogenito ad ereditare il feudo santagatese, mentre il secondo ebbe il quello abruzzese. Tuttavia nel 1345 Carlo II si rese esecutore dell'assassinio di Andrea d'Ungheria, marito della regina Giovanna, nel castello di Aversa, molto probabilmente per favorire il suocero Niccol\u00f2 Acciaiuoli; e fin\u00ec decapitato. Luigi, sposato con Isabella di Celano, ricevette quindi anche il feudo del fratello. Suo successore fu il figlio primogenito Ludovico, morto il 5 settembre 1370 e sepolto nella chiesa di San Francesco a Sant'Agata; da questa data il titolo pass\u00f2 a suo fratello Giovanni d'Artus, unito in matrimonio con la nipote di papa Urbano VI. Costui non lasci\u00f2 eredi se nel 1390 il terzo fratello, Carlo III, gi\u00e0 Signore di Maddaloni, fu designato conte di Monteodorisio e di Sant'Agata de' Goti. Ancora nel 1401 Ladislao d'Artus era feudatario di Sant'Agata: ma, ribelle al re, fu imprigionato e decapitato senza lasciare eredi.\nNel 1432, estinti i d'Artus, la regina Giovanna II d'Angi\u00f2 prese sotto la sua protezione Baldassarre De la Rath, nobile di origine catalana, Conte di Caserta, e gli don\u00f2 il feudo di Sant'Agata. Scomparsa Giovanna, subentr\u00f2 alla guida del regno Alfonso d'Aragona, re tra il 1443 e il 1458; costui continu\u00f2 a proteggere i De La Rath i quali si batterono strenuamente per conservare la propriet\u00e0 sul feudo per qualche tempo. Una componente della famiglia, Caterina de la Rath, duchessa di Caserta, spos\u00f2 in prime nozze Cesare, figlio di Ferdinando d'Aragona, a cui fu dato il titolo di marchese di Sant'Agata de' Goti; ma nel 1509 spos\u00f2 in seconde nozze Andrea Matteo Acquaviva, gi\u00e0 duca d'Atri, bramoso di potere, il quale cerc\u00f2 continuamente e con ogni mezzo di acquisire benefici e propriet\u00e0 al fine di accrescere la sua potenza all'interno del Regno di Napoli. Pare infatti che con la riunione dei feudi abruzzesi del padre, quelli pugliesi della madre e quelli campani, lucani e calabresi della seconda moglie, il casato degli Acquaviva fosse riuscito ad affermarsi come una delle sette famiglie pi\u00f9 potenti del Regno di Napoli. Matteo insegn\u00f2 all'Accademia Pontaniana e tradusse le opere del Plutarco: fu un feudatario ricordato come un vero principe umanista.\nCon la continua mutazione dello scenario politico, i De la Rath persero il feudo che, alla morte di Andrea Matteo Acquaviva (1529), pass\u00f2 prima a Giovanni de Rye e alla famiglia Ram e poi, nel 1572, fu venduto a Giovanni Camillo Cossa, che prese il titolo di Duca di Sant'Agata. I Coscia tennero il feudo sino al 1674. Suo figlio Giovan Paolo spos\u00f2 Cornelia Pignatelli, nobile benefattrice, alla quale Sant'Agata deve la ristrutturazione dell'antica casa di accoglienza e cura fondata dai Cavalieri Ospitalieri nel 1229. , e fu affidata la cura ed assistenza degli infermi poveri ai Fatebenefratelli di Napoli: l'ospedale prese il nome di \"San Giovanni di Dio\".\n La lotta tra le famiglie per il possesso della rocca di Sant'Agata continu\u00f2, se , in ci\u00f2 contrastato vivamente da Giovan Paolo Cossa, il quale riusc\u00ec ad avere la meglio nello stesso anno, ottenendo anche il feudo di Mirabella in Principato Ultra.\nNel frattempo il Capitolo della cattedrale di Sant'Agata de' Goti, sempre pi\u00f9 potente sul territorio, modific\u00f2 la sua gerarchia aggiungendo ai canonici, dal 1546, nuove figure, le cosiddette \"dignit\u00e0\": l'arcidiacono, il decano, i primicerii e il tesoriere. Dunque, dalla met\u00e0 del Cinquecento, dieci parrocchie sulle diciassette esistenti a Sant'Agata furono rette dal Capitolo o da un gruppo di canonici o da una dignit\u00e0, e \u00abfatto \u00e8 che il Capitolo si trov\u00f2 ad essere una \"potenza\" per il numero dei membri, per la disponibilit\u00e0 economica, per l'accentramento della cura d'anime, per il monopolio su ogni altra celebrazione di culto\u00bb.\nNel 1696 la famiglia Carafa della Stadera di Maddaloni acquist\u00f2 il feudo e il castello di Sant'Agata nell'ambito di una precisa strategia che durava da tre secoli, ideata dai regnanti della casa d'Aragona, protettori di questa dinastia per la fedelt\u00e0 e la lealt\u00e0 dimostrata nel tempo. Infatti ai Carafa, nati come famiglia nel Trecento da un ramo dei Caracciolo napoletani e suddivisi in varie discendenze in base alle loro attivit\u00e0 e fortune, era assegnato da sempre il compito di proteggere e controllare i pi\u00f9 importanti snodi viari della Campania. Fu Marzio Carafa duca di Maddaloni (1645-1703) ad acquisire il castello di Sant'Agata, insieme ai suoi otto casali; egli mor\u00ec appena quattro anni dopo, dunque non ebbe molto tempo per abitarlo: d'altronde i Carafa di Maddaloni possedevano molte dimore sparse in Terra di Lavoro, non tutte abitate e abitabili. \nIl castello di Sant'Agata fu assegnato alla figlia di Marzio, la duchessa Caterina Carafa della Stadera di Maddaloni sposata con Domenico Carafa principe di Colubrano: la neosposa decise senz'altro di abitare presso le sue terre, poich\u00e9 alcune sale del castello riportano degli affreschi testimonianza di un rinnovamento che mai sarebbe avvenuto in una dimora disabitata. La duchessa mor\u00ec nel 1756, .\nAlla fine del Settecento gli Eletti di Sant'Agata de' Goti avviarono una serie di ristrutturazioni urbane allo scopo di migliorare la vivibilit\u00e0 della citt\u00e0, divenuta residenza di alcune famiglie patrizie provenienti dal Regno di Napoli, a seguito dell'attenzione dimostrata dai Borbone verso Sant'Agata: Carlo di Borbone nella prima met\u00e0 del Settecento aveva incluso questo territorio nei suoi piani di sviluppo delle industrie siderurgiche promuovendo la costruzione di una Ferriera lungo il fiume Isclero, forse derivata da una Ferriera gi\u00e0 esistente appartenuta ai feudatari Carafa. Nel Catasto onciario del 1752 la \"Ferriera Nova\" \u00e8 gi\u00e0 menzionata e appartiene a un nucleo di otto Ferriere sparse nel Regno: in essa si lavorava materiale proveniente dall'isola d'Elba utilizzando legname delle foreste di Cervinara mentre si producevano armi di difesa.\n A partire dalla seconda met\u00e0 del Settecento furono risistemate le aree a nord di Sant'Agata con la formazione della villa Comunale di piazza della Torricella (1790-91) e la regimentazione di alcune sorgenti antichissime nell'area di Reullo, gi\u00e0 interessata dalla costruzione delle condotte d'acqua alla Ferriera e del ponte Viggiano. Sulle propriet\u00e0 di alcuni Eletti e Dignit\u00e0 del Capitolo Cattedrale a Reullo, in contrada Bocca e nel territorio circostante fuori le mura furono costruiti lavatoi pubblici a servizio della popolazione, oggi ancora esistenti e in parte utilizzati dagli abitanti.\nSegu\u00ec la tendenza urbanistica dell'epoca la formazione dell'asse viario con orientamento nord-sud, in un'operazione di parziale \"sventramento\" del tessuto urbano medievale, . Al suo posto fu avviata la costruzione, prospiciente alla strada, di alcune residenze di famiglie patrizie, alcune delle quali attualmente sono tuttora residenti sul posto. Le trasformazioni si protrassero fino a tutto l'Ottocento, come attestano le date di fondazione degli edifici in questione; davanti ad ogni chiesa dotata di sagrato in molti casi lo spazio fu ampliato come piazza o come \"Largo\": nacquero cos\u00ec la piazza Ludovico Viscardi (davanti alla chiesa di Sant'Angelo de Munculanis), la piazza del Carmine (davanti alla chiesa della Madonna del Carmine), la piazza Trento (davanti alla chiesa di Santa Maria di Costantinopoli), nonch\u00e9 il Largo antistante la chiesa di San Francesco, il Largo Santa Maria delle Grazie davanti all'omonima chiesa, mentre nel Largo Ostieri e nel Largo del Toro le chiese fondate in tempi molto antichi, forse inutilizzate e decadenti, scomparvero. Il Largo della Torricella ospitava fino alla fine del Seicento una chiesa non ben identificata ma la sua denominazione \u00e8 da associarsi all'esistenza di una cisterna, collegata a un mulino, chiamata popolarmente in Campania all'epoca \"torricella\", appunto, localizzata ancora oggi in una cavit\u00e0 sotterranea alla piazza, al di sotto del palazzo Mosera, ex mulino. Anche il Largo Lapati (o Largo Italia) si apre davanti a quella che era stata nel Cinquecento una casa di Canonici secolari ubicata senz'altro nei pressi di una chiesa scomparsa, mentre il Largo Scuola Pia si attesta al lato del convento delle Suore Redentoriste, la cui ultima ristrutturazione si ebbe ai tempi di Alfonso Maria de Liguori .\nLa Diocesi di Sant'Agata de' Goti, esistente dal 970, ha avuto importanti vescovi tra i quali Sant'Alfonso Maria de' Liguori, alla guida della diocesi per tredici anni, e Felice Peretti, vescovo dal 1566 al 1571, divenuto Papa con il nome di Sisto V.\nDal 2004 \u00e8 stata insignita del marchio \"Bandiera arancione\" dal Touring Club Italiano.\n Dal 2012 \u00e8 entrata a far parte dell'associazione Borghi pi\u00f9 belli d'Italia.\nMonumenti e luoghi d'interesse.\nArchitetture civili.\nEsempio di architetture seicentesche sono:\nFra il XVIII e il XIX secolo nacquero meravigliose residenze a corte, ricche di giardini pensili e orti, residui dei piccoli terreni utilizzati tra le mura in caso di assedio. Ne sono un esempio:\nFra il Settecento e l'Ottocento fu realizzato anche il cimitero comunale, con un'ampia esedra in stile neoclassico e una serie di sepolcri e cappelle patrizie di grande eleganza.\nArchitetture militari.\nCastello ducale.\nIl castello fu fondato dai Longobardi e modificato dai Normanni, che lo concepirono come struttura difensiva; fu poi adattato a residenza in epoca rinascimentale. Al primo piano \u00e8 presente un ciclo di affreschi (1710) di Tommaso Giaquinto.\nCultura.\nMusei.\nLa chiesa della Madonna del Carmine in piazza del Carmine ospita un museo che raccoglie reperti della vita di Sant'Alfonso Maria de' Liguori, che si festeggia in agosto.\nOccasionalmente e per alcuni periodi dell'anno la chiesa di San Francesco ospita importanti mostre archeologiche internazionali come quelle multimediali dedicate ai due vasi del maestro ceramografo Assteas, ritrovati nella necropoli di Saticola e custoditi abitualmente a Montesarchio e a Napoli.\nInoltre, in occasione della celebrazione del cinquantesimo anniversario della firma dei trattati di Roma, in rappresentanza della propria cultura e della storia millenaria del Vecchio Continente, l'Italia ha scelto come opera uno vaso greco raffigurante il ratto di Europa e proveniente da Sant'Agata de' Goti. Vaso a figure rosse di tradizione ateniese, risalente a met\u00e0 circa del IV secolo a.C., realizzato presso l'officina ceramica di Paestum e a firma di Assteas. La sua provenienza da Sant'Agata de' Goti non sorprende perch\u00e9 alcune delle opere migliori della fabbrica pestana sono state rinvenute in questo centro campano-sannita.\nCinema.\nSant'Agata \u00e8 stata spesso set cinematografico, vi sono stati girati infatti molti film e cortometraggi. Tra gli altri \"Il resto di niente\", ispirato all'omonimo romanzo di Enzo Striano, \"La mia generazione\", con Silvio Orlando, Claudio Amendola e Stefano Accorsi, \"L'imbroglio nel lenzuolo\" con Maria Grazia Cucinotta e Nathalie Caldonazzo e \"Si accettano miracoli\" di Alessandro Siani (2014).\nEconomia.\nAgricoltura.\nIl territorio santagatese \u00e8 tradizionalmente votato alla produzione di olio, vino, frutta (mele e ciliegie in special modo), ortaggi, cereali e legumi.\nFra le specialit\u00e0 di frutta si coltiva la mela annurca, prodotto che nel 2006 ha ottenuto il marchio IGP (Indicazione geografica protetta). Il frutto, piccolo e schiacciato, si caratterizza per le propriet\u00e0 organolettiche: polpa bianca compatta, acidula e profumata. Era gi\u00e0 conosciuta e apprezzata nell'antichit\u00e0 romana, e citata da Gaio Plinio Secondo noto come Plinio Il Vecchio che nel suo \"Naturalis Historia\" ne localizza l'origine nella zona di Pozzuoli; la mela annurca viene coltivata in tutta la Regione Campania.\nDi gran qualit\u00e0 sono i vini, bianchi e rossi, prodotti a Sant'Agata de' Goti, fra cui sono rinomati soprattutto la falanghina, che ha ricevuto la denominazione DOC con la dicitura Sant'Agata dei Goti Falanghina, e l'aglianico, etichetta DOC Sant'Agata dei Goti Aglianico riserva.\nTurismo.\nIl comune \u00e8 bandiera arancione del Touring Club Italiano e il centro storico da novembre 2012 fa parte del circuito de I borghi pi\u00f9 belli d'Italia. \nInfrastrutture e trasporti.\nStrade.\nLa cittadina di Sant'Agata de' Goti \u00e8 interamente collegata con la Strada statale 265 var di Fondo Valle Isclero, chiamata anche \"SSV Fondo Valle Isclero\".\nLa parte sud della citt\u00e0 \u00e8 attraversata da due strade principali: Strada provinciale 123 Caudina II Tronco e dalla strada provinciale 111 Solopaca - Sant'Agata, con diramazione verso l'abitato di Frasso Telesino.\nLa parte nord, \u00e8 attraversata dalla: Strada provinciale 120 Via Bagnoli, che collega i comuni di Valle di Maddaloni e quello di Sant'Agata de' Goti e dalla strada provinciale 121 Caudina.\nFerrovie.\nLa stazione di Arpaia-Airola-Sant'Agata \u00e8 ubicata lungo la ferrovia Benevento-Cancello.\nMobilit\u00e0 urbana.\nIl paese \u00e8 servito dall'agenzia Autoservizi Irpini (AIR) per raggiungere i vicini paesi di Valle di Maddaloni, Moiano e Airola. Possibili collegamenti con anche con Caserta e Benevento.\nAmministrazione.\nDi seguito riportiamo i pi\u00f9 recenti sindaci di Sant'Agata De'Goti.\nAltre informazioni amministrative.\nIl comune fa parte della Comunit\u00e0 montana del Taburno e del consorzio G.A.L. Taburno."}
{"id": "33743", "revid": "15756", "url": "https://it.wikipedia.org/wiki?curid=33743", "title": "Sant'Arcangelo Trimonte", "text": "Sant'Arcangelo Trimonte \u00e8 un comune italiano di 517 abitanti della provincia di Benevento in Campania.\nGeografia fisica.\nDista dal capoluogo provinciale circa 20 chilometri.\n\u00c8 situato in posizione dominante la bassa valle dell'Ufita in prossimit\u00e0 della sua confluenza nel fiume Calore. Il territorio \u00e8 esposto a mezzogiorno; la parte pi\u00f9 alta del territorio, il \"Toppo del bosco\", si trova a un'altezza di circa 500 m s.l.m.\nIl territorio \u00e8 collinare, leggermente declive verso sud nella parte alta, pi\u00f9 scosceso, geologicamente instabile ed interessato da fenomeni franosi la parte sud; solo una piccola parte del territorio \u00e8 pianeggiante in prossimit\u00e0 delle valli dei fiumi Ufita e Calore. Confina a nord col comune di Buonalbergo, a nord-ovest e a sud-ovest col comune di Paduli, a est e a sud sud-est col comune di Apice.\nOrigini del nome.\nConosciuto fino al 1861 col toponimo di \"Montemalo\" o \"Montemale\", la cui seconda parte del nome deriva dalla lingua osca ed \u00e8 ricollegabile alla stessa radice di \"Maloenton\" (poi latinizzato in \"Maleventum\", attuale Benevento), di incerto significato.\nLa denominazione moderna trae invece origine da una chiesa non pi\u00f9 esistente dedicata ai santi arcangeli e ubicata nella contrada Sant'Arcangelo (nel settore nord del territorio comunale), nonch\u00e9 dalle tre alture su cui si sviluppa il centro storico.\nStoria.\nAbitato gi\u00e0 in et\u00e0 pre-romana da in epoca preromana il terremoto dovette essere abitato dagli Hirpini, una trib\u00f9 sannitica stanziata su buona parte dell'Appennino campano..\nIl maniero fu realizzato, a giudicare dai pochi resti, dai Longobardi in et\u00e0 medievale ed \u00e8 ricordato nelle cronache medievali proprio per la vasta estensione delle sue segrete. \nVerso il 1500 molte aree interne del regno di Napoli, che erano rimaste spopolate in seguito al disastroso terremoto del 1456, furono ripopolate da popolazioni schiavone che scappavano dall'invasione turca e dall'islamizzazione della penisola balcanica. Con questo nome si designavano indistintamente etnie serbo-croate, albanesi, bulgare, gitane (ungheresi), montenegrine.\nMontemalo fu ripopolato da Schiavoni, come riportato dallo storico Tommaso Vitale, ed essi riedificarono il paese, costruirono la nuova chiesa fuori dalla \"terra\" e la intitolarono a Santa Maria, costruirono i borghi rurali caratteristici della campagna montemalese, e in uno di essi costruirono un'altra chiesa dedicata ai Santi Arcangeli; quella chiesa, di cui nulla rimane, ha dato il nome prima alla contrada omonima e poi all'intero paese. Di quelle genti ora non esiste pi\u00f9 traccia, anche se nel dialetto locale traspare qualche termine slavo.\nFeudo rustico, appartenne sempre a famiglie nobiliari infeudate di altri feudi ed amministrato come un'azienda agricola. Solo con Carlo III di Borbone la famiglia Moccia venne infeudata del titolo di marchesi di Montemalo. I Moccia persero la propriet\u00e0 del feudo, non il titolo, in seguito al ricorso presentato da Ippolita Spinelli alla gran corte feudale che ne chiedeva l'invalidazione a causa di una irregolarit\u00e0 formale; all'assegnazione del feudo non era seguito il \"giuramento di ligio assenso\", e per tale motivo la corte ritenne di accogliere il ricorso.\nNel quadriennio 1743-46 il suo territorio fu soggetto alla competenza territoriale del \"regio consolato di commercio\" di Ariano, nell'ambito della provincia di Principato Ultra.\nNel regno delle Due Sicilie l'allora Montemalo (o Montemale) fu ancora parte della provincia di Principato Ultra e aggregato al circondario di Montecalvo nell'ambito del distretto di Ariano; dopo l'unit\u00e0 d'Italia il comune, ormai denominato Sant'Arcangelo Trimonte, continu\u00f2 a far parte della provincia di Avellino e del mandamento di Montecalvo all'interno del circondario di Ariano di Puglia. Soltanto nel 1978 il comune pass\u00f2 alla provincia di Benevento. Il codice ISTAT precedente era \"064094\".\nStemma comunale.\nSi riporta la descrizione araldica dello stemma comunale comunicato dall'Ufficio araldico nazionale:\n\"Tre monti d'argento all'italiana su sfondo azzurro\", il monte centrale caricato di \"tre spighe di grano, d'oro\". Sormontato da una corona turrita, incorniciato dai simboli della Repubblica; \"un ramo d'alloro ed uno di quercia\".\nSociet\u00e0.\nReligione.\nNel 1997 il comune di Sant'Arcangelo Trimonte \u00e8 passato dalla diocesi di Ariano Irpino-Lacedonia all'arcidiocesi di Benevento.\nEconomia.\nL'economia del comune era basata sulle piccole aziende agricole condotte ad economia diretta, la maggior parte del reddito proveniva dalla tabacchicoltura ma era diffuso anche l'allevamento dei bovini di razza marchigiana, questi ultimi erano usati prima dello sviluppo e dell'evoluzione della meccanizzazione, come animali per la produzione di lavoro per i campi. Oggi con la crisi del settore agricolo, bench\u00e9 fosse stato previsto e realizzato un piano per gli insediamenti produttivi, l'economia giace in un profondo stato di catalessi, sono attivi pochi esercizi commerciali, si distingue una piccola industria per la produzione di utensili meccanici di precisione e che occupa una decina di addetti, un piccolo laboratorio artigiano per la produzione di ceramica.\nProdotti tipici.\nTra i prodotti tipici dell'agricoltura locale fino allo scorso secolo c'era il tabacco, base di sviluppo dell'economia locale.\nQui \u00e8 coltivato il pomodoro \"quarantino\" antica variet\u00e0 di pomodoro a maturazione scalare e naturalmente resistente alle avversit\u00e0 meteo-climatiche, agronomiche ed entomologiche. Ha un frutto a polpa piena, ricco di semi e molto dolce di colore rosso intenso che si presta benissimo alla trasformazione in salsa, sia passata che concentrata al sole. Ottimo anche per il consumo fresco, in insalata condito con l'ottimo olio locale ottenuto dalle variet\u00e0 \"ortice\" e \"ravece\".\nInfrastrutture e trasporti.\nIl territorio comunale \u00e8 interessato dalla strada statale 90 bis che consente i collegamenti, oltre che con il capoluogo Benevento, anche con Ariano Irpino e Foggia."}
{"id": "33746", "revid": "15756", "url": "https://it.wikipedia.org/wiki?curid=33746", "title": "Solopaca", "text": "Solopaca (\"Surrupaca\" in dialetto locale) \u00e8 un comune italiano di abitanti della provincia di Benevento in Campania.\nOrigini del nome.\nL'origine \u00e8 incerta. Secondo alcuni il nome deriva dal latino \"Sol opacus\", ossia paese poco soleggiato. Secondo altri il nome deriva dal latino \"sub pago\", cio\u00e8 villaggio \"che \u00e8 sotto\", riferendosi alla sua posizione geografica, sotto il monte Taburno.\nGeografia fisica.\nSolopaca si estende ai piedi del massiccio del Taburno - Camposauro, delimitato a nord dal corso del fiume Calore.\nIl centro abitato \u00e8 caratterizzato per la sua forma stretta e lunga 1,5\u00a0km.\nIl territorio comunale sino al 1934 era molto pi\u00f9 esteso e comprendeva anche la frazione di Telese Terme, divenuto comune autonomo in tale anno.\nStoria.\nIl territorio comunale di Solopaca fu abitato sin dall'antichit\u00e0 come hanno testimoniato diversi ritrovamenti archeologici effettuati nel corso degli anni nel territorio comunale.\nLe prime citazioni documentate risalgono per\u00f2 al XII-XIII secolo dove il centro abitato \u00e8 citato con diverse denominazioni.\nNel 1198, nel registro dei defunti di una confraternita di Benevento, era annotata la morte di un certo \"\"Petrus marandu de Casali Sancti Johannis de Surrepaca\". Un altro defunto di \"Surrepaca\" venne annotato nello stesso registro nel 1208.\n\u00c8 opinione diffusa tra gli storici che Solopaca nacque come \"casale\" (centro minore o frazione) di Telesia probabilmente dopo la distruzione portata alla citt\u00e0 telesina dalle incursioni saracene e dal successivo terremoto degli anni 846-848 d.C.\nA sostegno di tale tesi ci sono alcuni articoli degli \"Statuti di Telese\", scritti tra il 1197 e il 1250 dal notaio Antonello di Cerreto Sannita. In questi Statuti si fa menzione ai casali dipendenti amministrativamente da Telese: \"Sancti Salvatoris e Cavarum, Sorropache ei Sancti Johannis, Pullianj et Sale, Veneris, Ragete\"\".\nNel 1268 Solopaca, insieme con Telese, fu data da Carlo I d'Angi\u00f2 a Guglielmo Belmonte, grande ammiraglio del regno.\nA seguito del terremoto del 1349 e delle conseguenti nascite di mofete ed esalazioni di vapori sulfurei, Telese a poco a poco si spopol\u00f2 incrementando la popolazione dei comuni vicini come Solopaca.\nIn quel periodo la cittadina si divideva in pi\u00f9 rioni: Capriglia, Precusi e Telesini. Il primo \u00e8 ritenuto tradizionalmente il pi\u00f9 antico anche se il Pescitelli, storico locale, confuta tale tesi dato che in diversi documento \u00e8 citato come \"Terra nova\" ad indicare che fu l'ultimo in ordine di tempo ad essere costruito. Il secondo deriva il nome da una cinta di mura con i quali i cittadini si dotarono. Il terzo prende il nome dai profughi di Telese scampati alle devastazioni di quella citt\u00e0.\nNel XIV secolo fu feudo dei Monsorio che la ebbero sino alla fine del XV secolo salvo una breve parentesi la vide feudo dei normanni Sanframondo.\nDal 1487 fu un possedimento dei Lagonessa per poi passare ai Ceva Grimaldi che acquistarono Telese e Solopaca nel 1574.\nI Ceva Grimaldi governarono la cittadina per due secoli con il terrore eseguendo perquisizioni e carcerazioni arbitrarie, corrompendo i magistrati comunali ed eseguendo torture e pene corporali. Nel 1662 il duca Antonio Ceva Grimaldi allarm\u00f2 la cittadina per aver perso il suo anello di smeraldo. Un certo Pompeo Petrucci, mercante proveniente da un paese vicino, trov\u00f2 l'anello e lo consegn\u00f2 al duca ma questi invece di ringraziarlo ordin\u00f2 che gli si dessero \"mille mazzate a carne ignuda\".\nUn altro grave episodio avvenne nel 1727 quando una donna, dopo torture disumane perpetrate dalle guardie del duca, fu costretta a dichiararsi colpevole di un reato col quale non aveva nulla a che fare.\nIl terremoto del 5 giugno 1688 provoc\u00f2 ingenti danni alla cittadina.\nUltimi feudatari furono i di Sangro che ressero Solopaca sino all'eversione della feudalit\u00e0 nel 1806.\nIl paese nel 1835 salut\u00f2 la visita del Sovrano, venuto per inaugurare il ponte Maria Cristina.\nDal 1861 fa parte della provincia di Benevento.\nMonumenti e luoghi d'interesse.\nIl centro storico di Solopaca, dalla caratteristica forma allungata, conserva edifici storici di grande pregio artistico.\nCultura.\nBiblioteche.\nNel Palazzo Cutillo \u00e8 situata la biblioteca comunale dedicata al filosofo solopachese Stefano Cusani. Fondata nel 1984, dal 2011 la Pro Loco ne gestisce l'apertura al pubblico e i servizi che offre. Dal 2012 fa parte di SBN (Servizio Bibliotecario Nazionale). Nella biblioteca sono raccolti testi redatti su Solopaca, sulla sua antica storia e su il Sannio.\nScuole.\nA Solopaca son presenti vari gradi d'istruzione, come ad esempio l'istruzione elementare, l'istruzione materna e secondaria dell'Istituto Comprensivo e quella superiore. L'istruzione superiore \u00e8 invece erogata dal liceo Economico - Sociale (LES).\nMusei.\nIl Museo Eno-Gastronomico (MEG), situato nell'antico Palazzo Cutillo nei pressi del Municipio, \u00e8 stato inaugurato nel 2005 dall'amministrazione comunale. Il Museo raccoglie reperti della lavorazione contadina ed una biblioteca gastronomica, ospita gallerie fotografiche e svolge consulenze nelle manifestazioni culturali.\nEconomia.\nOggi Solopaca \u00e8 fra i centri economici pi\u00f9 attivi del Sannio, noto per la produzione di vino ed in particolar modo del Solopaca DOC bianco e rosso, nonch\u00e9 di Aglianico e Falanghina, famoso in Europa, Australia, Russia e addirittura in Giappone.\nAmministrazione.\nDi seguito riportiamo i pi\u00f9 recenti sindaci di Solopaca.\nAltre informazioni amministrative.\nIl comune fa parte della Comunit\u00e0 montana del Taburno, dell'Associazione Nazionale \"Citt\u00e0 del Vino\" e dell'Unione dei comuni Citt\u00e0 Telesina."}
{"id": "33748", "revid": "1127199", "url": "https://it.wikipedia.org/wiki?curid=33748", "title": "Tocco Caudio", "text": "Tocco Caudio \u00e8 un comune italiano di abitanti della provincia di Benevento in Campania.\nIl paese \u00e8 ubicato lungo le propaggini orientali del monte Taburno. Fu un borgo fortificato di importanza rilevante nel medioevo (fu sede di un gastaldato longobardo e di una diocesi), ma in seguito una serie di terremoti segn\u00f2 il suo declino. Dopo quello del 1980 il centro storico, Tocco vecchio, \u00e8 stato completamente abbandonato in favore del nuovo abitato in contrada Friuni.\nGeografia fisica.\nTerritorio.\nIl territorio di Tocco Caudio si articola attorno una piccola valle che si apre fra le propaggini orientali del massiccio del Taburno. A sud-est, ad est ed a nord di tale conca \u00e8 la Valle Vitulanese propriamente detta: suddividono le due valli il Cesco di Luccaro (795 ), la collina del Vocito (754\u00a0m) che prosegue con il declivio allungato di Costa Rama, e l'ulteriore modesta altura dell'Asciello. Generalmente con la dicitura \"Valle Vitulanese\", o storicamente \"valle di Tocco\", ci si riferisce al complesso delle due valli.\nUn'ampia porzione del territorio comunale ad ovest e a sud-ovest dell'antico centro abitato risale il massiccio del Taburno. L'estremit\u00e0 occidentale \u00e8 la zona pi\u00f9 elevata del territorio comunale, e vi si trovano i due picchi pi\u00f9 alti: il Colle dei Paperi (\u00a0m) e il Tuoro Alto (\u00a0m). Fra i versanti montani trovano spazio due spianate di origine tettono-carsica: il Campo Cepino (a circa ) e il Piano Melaino (a circa \u00a0m).\nNel centro della stretta valle si trova l'antico centro abitato di Tocco, borgo fantasma arroccato sopra un costone isolato ed allungato di tufo dalle pareti molto scoscese per morfoselezione ad opera delle acque di ruscellamento che ne modellano la forma (497 nel suo punto pi\u00f9 elevato). Si tratta di un deposito piroclastico originato da un\u2019eruzione di tipo fessurale per il collasso della caldera del distretto vulcanico dei Campi Flegrei di 39.000 anni fa; i flussi piroclastici cos\u00ec originati hanno fluito lungo la superficie, raggiungendo tale come altre vaste aree interne. Trattasi, dunque, di Tufo Giallo Napoletano (Ignimbrite) in facies grigia a contatto col substrato arenaceo (o anche alluvioni), caratterizzato da fessurazione colonnare a base penta-esagonale per essiccamento, perfettamente visibile in localit\u00e0 \"Cava Arena\".\nDai versanti montani hanno origine i due torrenti Cauto e Reviola, che lambiscono i piedi del costone tufaceo ad ovest e ad est, rispettivamente, e poi si riuniscono a formare il torrente Jenga.\nFuori dal bacino della valletta, ad est, \u00e8 la Pietra di Tocco, un blocco di roccia litoide portata in posto per effetto di grandi frane sottomarine, per cui oggi inglobata in terreni flyschoidi; uno spuntone calcareo prominente ed isolato che domina la Valle Vitulanese, alla cui sommit\u00e0 si rinvengono resti di un forte angioino a mo' di vedetta, mentre alla base sono presenti misteriosi cunicoli, grotte e i resti di un'antica chiesetta dedicata al culto di importazione longobarda di San Michele Arcangelo, notoriamente venerato in tutta la valle; alla base dello spigolo sinistro \u00e8 presente una pietra scolpita di forma parallelepipeda, raffigurante un bucranio (testa di vitello) di tarda epoca romana.\nBuona parte del territorio comunale, e il costone tufaceo in modo particolarmente drammatico, \u00e8 storicamente affetta da problemi di dissesto idrogeologico, anche per via di una forte azione corrosiva da parte dei due torrenti. Tali fattori, unitamente alla sismicit\u00e0 elevata (particolarmente distruttivi furono i terremoti del settembre 1293, del dicembre 1456, del giugno 1688, del luglio 1930 e dell'agosto 1962), hanno infine indotto a spostare il centro abitato in contrada Friuni, sulle pendici al margine orientale della valle.. Rimane abitata anche la contrada La Riola, che sorge alle falde settentrionali del costone tufaceo.\nBuona parte del territorio comunale, incluso il centro abbandonato, ricade nel Parco regionale del Taburno - Camposauro.\nStoria.\nLe origini, il gastaldato e la diocesi.\nPi\u00f9 eruditi a cavallo fra il XIX e il XX secolo affermano che Tocco fu un centro sannitico, derivandone il nome dalla citt\u00e0 di Touxion, o dall'aggettivo osco \"tuticus\". L'ipotesi non viene confermata da studi specialistici pi\u00f9 recenti; tuttavia pare che la Pietra di Tocco, masso calcareo isolato posto fra Tocco Caudio e Campoli del Monte Taburno, sia stato sormontato da una fortificazione preromana, i cui resti erano ancora visibili negli anni 1970.\nUna lapide di et\u00e0 romana attesta la frequentazione di tale zona anche in tempi successivi; mentre \u00e8 plausibile che i Longobardi, fondatori di un ducato a Benevento, abbiano frequentato ed abitato la Valle Vitulanese gi\u00e0 nel VII secolo, e quindi essa risult\u00f2 punteggiata di piccoli insediamenti di carattere agricolo. I documenti mostrano che Tocco segu\u00ec la stessa evoluzione di altre aree: grazie alla sua posizione arroccata, in un momento di sviluppo economico divenne un centro fortificato attorno al quale gravitarono gli altri aggregati abitativi della zona. Non a caso, infatti, la Valle Vitulanese fino al XV secolo \u00e8 nota come valle di Tocco.\nLe prime notizie documentate su Tocco emergono nel X secolo. Nel 930 una cella monastica \u00abin Toccu\u00bb era dipendente dall'abbazia di San Vincenzo al Volturno. Nel 950 esisteva un \u00abcastrum Tocci\u00bb, abitato e con qualche importanza amministrativa poich\u00e9 vi risiedeva un giudice, Milone: probabilmente un funzionario al servizio dei principi di Benevento.\nL'importanza di Tocco trova conferma nel 971, allorch\u00e9 si ha notizia dell'esistenza di un gastaldato di cui il centro era sede. Tuttavia, sembra che le cose cambiarono poco dopo: nel 979 i principi di Benevento Pandolfo I e Landolfo IV concessero ad Ausentio e Teoderico, figli di Auloaldo abitante di Tocco, la piena facolt\u00e0 di disporre dei propri possedimenti secondo le proprie preferenze, senza alcuna interferenza. I due, con questo documento, non diventavano gastaldi: la loro autonomia, che doveva implicare anche facolt\u00e0 di trasmettere le propriet\u00e0 ereditariamente, significava la nascita di una signoria locale, probabilmente da contestualizzare nella riorganizzazione del territorio in contee. Il dominio dei due tocchesi, come il gastaldato, doveva estendersi su tutta la valle di Tocco.\nLa bolla di papa Stefano IX del 1058 elencava Tocco fra le sedi di vescovato suffraganee dell'arcidiocesi di Benevento. Tale vescovato dovette nascere con i cambi di assetto dovuti all'avvento dei Normanni, e come il precedente gastaldato doveva avere pertinenza almeno su tutta la valle. Se ne perdono le tracce gi\u00e0 nel 1109: in tale anno la massima chiesa di Tocco, San Pietro, era soltanto arcipretale; ed anzi Roberto di Alife, signore anche di Tocco, la privava di tale dignit\u00e0 per darla alla chiesa di Sant'Andrea a Cacciano, forse perch\u00e9 quest'ultima godeva di una posizione centrale nella valle di Tocco. L'arcivescovo di Benevento Vincenzo Maria Orsini nel 1695 identificava esplicitamente la ex cattedrale di Tocco con la chiesa di San Pietro, che non \u00e8 pi\u00f9 esistente. Il primato della chiesa di Cacciano sulla Valle Vitulanese era ancora riconosciuto agli inizi del XX secolo.\nL'epoca normanna e sveva.\nTocco fu parte dei possessi di Roberto di Alife fino alla sua morte nel 1116; e quindi di suo figlio, il conte Rainulfo di Alife.\nNel 1138 il castello venne coinvolto nelle guerre fra Rainulfo e Ruggero II di Sicilia: mentre Rainulfo cercava di difendere Ariano, il castello di Tocco veniva assediato dalle truppe di Ruggero. I tocchesi resistettero per otto giorni grazie alle loro possenti fortificazioni, poi Ruggero riusc\u00ec ad abbattere parzialmente le mura e le torri ricorrendo a macchine da guerra. Le truppe entrarono nella citt\u00e0 fortificata il 27 settembre, e probabilmente operarono devastazioni ai danni del borgo.\nTuttavia, per il resto del XII secolo Tocco deve essere rimasto un centro di discreta importanza amministrativa nel Regno di Sicilia. Nel \"Catalogus baronum\", infatti, non compaiono feudatari di Tocco ma solo di territori che sono pertinenza della citt\u00e0. Quindi Tocco doveva essere una citt\u00e0 regia, ed inoltre abitata da diversi esponenti del ceto nobile fra cui i possessori di tali feudi, nonch\u00e9 dotata di propri giudici e notai: lo provano gli abbondanti documenti ufficiali firmati a Tocco per l'abbazia di Santa Maria in Gruptis. Tali atti, intestati al re di Sicilia, usano formule di diritto romano. Sarebbe originario di Tocco anche Carlo di Tocco, glossatore e studioso del diritto longobardo vissuto in questo periodo.\nNon si sa molto dell'et\u00e0 sveva. Federico II, attorno al 1220, potrebbe aver dato la valle di Tocco in feudo al suo cancelliere Guglielmo I di Tocco, ma non \u00e8 una notizia unanimemente accettata. Guglielmo, come forse anche il giurista Carlo ed un Adam che possedeva feudi nella zona secondo il \"Catalogus baronum\", sarebbe parte della dinastia Tocco: la si ritrover\u00e0 pi\u00f9 volte nella storia nella nobilt\u00e0 napoletana e degli stessi feudatari del borgo di Tocco, dal quale sembra che essa prenda il cognome.\nDall'epoca angioina al terremoto del 1456.\nIl 21 aprile 1269 Carlo d'Angi\u00f2 firm\u00f2 a Foggia l'atto con cui Roberto di Ravello veniva in possesso della citt\u00e0 di Sant'Agata de' Goti e dei castelli di Tocco e di Pietra di Tocco (quest'ultimo, infatti, viene menzionato a s\u00e9 stante, e ci\u00f2 potrebbe essere segno che all'epoca esso esisteva ancora); forse erano esclusi i casali della valle di Tocco. Con tutta probabilit\u00e0, tale investitura era una ricompensa per la fedelt\u00e0 di Roberto a Carlo nella guerra contro Manfredi di Svevia, che aveva visto pi\u00f9 azioni ed era giunta a termine nel Beneventano con l'uccisione di Manfredi. Il nuovo feudatario di Tocco era discendente di Pietro di Ravello, che nel \"Catalogus baronum\" ed altri documenti della seconda met\u00e0 dell'XI secolo risulta essere un nobile tocchese con possedimenti feudali nella zona.\nTocco fu uno dei centri pi\u00f9 danneggiati dal terremoto del Sannio del 1293: il suo feudatario Isnardo de Pont\u00e9v\u00e8s lamentava le cospicue perdite di uomini e beni immobili. Nel 1306 Tocco era di Bartolomeo Siginulfo, conte di Caserta, ma insieme a Sant'Agata e Durazzano fu venduto ancora a Isnardo. Queste terre da lui passarono al fratello Agoto e poi, nel 1343, a Carlo d'Artois. Nel 1322 il centro risultava compreso nel giustizierato di Principato Ultra, e rimase nella stessa suddivisione amministrativa nei secoli successivi.\nUlteriori notizie sulle vicende feudali di Tocco si hanno ai tempi della risoluzione del conflitto fra la regina Giovanna I di Napoli e il re Luigi I d'Ungheria. Nel 1350 papa Clemente VI indirizz\u00f2 a Giovanna, che aveva appena riconfermato sul trono napoletano, una bolla con cui chiariva i confini dei possedimenti pontifici attorno a Benevento e fra questi comprendeva anche \u00abcastrum Tocci cum Casalibus\u00bb.\nTuttavia, ci\u00f2 sembra non avere impedito un nuovo infeudamento nel 1353: in una serie di ricompense del principe Roberto di Taranto ai due fratelli Tocco, che lo avevano aiutato ad essere rilasciato dalle prigioni del re ungherese, a Leonardo I Tocco veniva assegnata la baronia di Tocco. Morto Leonardo (1381), la baronia di Tocco sarebbe passata a suo nipote Guglielmo di Tocco\nIn seguito, le vicende feudali di Tocco diventano confuse. Nel 1404 la baronia era stata comprata da Baldassarre della Ratta, conte di Caserta: questi la vendette al re Ladislao I, e da quest'ultimo la compr\u00f2 a sua volta Guglielmo di Tocco. Nel 1408 per\u00f2 Guglielmo di Tocco, esiliato perch\u00e9 Ladislao sospett\u00f2 di un suo tradimento, perse i suoi feudi.\nCos\u00ec nel 1417 la regina Giovanna II vendette il feudo di Tocco al francese Rogioletto Leyoye, e nel 1420 Baldassarre della Ratta lo ricompr\u00f2. Nel 1421 Giovanna confisc\u00f2 a Baldassarre i suoi feudi per donarli a Cristoforo I Caetani, ma gliele restitu\u00ec l'anno dopo in seguito alla loro pacificazione.\nNel 1434 la famiglia Origlia avanz\u00f2 diritti sulla baronia di Tocco, dovuti a debiti non estinti di Guglielmo, ma non ebbe successo. Nel 1438 fu Alfonso d'Aragona a toglierla al della Ratta, perch\u00e9 in quel momento egli era schierato con Renato d'Angi\u00f2 nelle lotte di successione al trono di Napoli: ne benefici\u00f2 Algiasio di Tocco, figlio di Guglielmo. Nel 1446 si ha poi notizia del regio assenso perch\u00e9 la baronia di Tocco venisse restituita (con Montemiletto e Pomigliano d'Arco) allo stesso Algiasio, dopo che questi aveva pagato tutti i debiti del padre. E tuttavia, nel 1449 si trova un atto di conferma del feudo a Giovanni della Ratta, figlio di Baldassarre.\nLe sorti di Tocco cambiarono radicalmente con il disastroso terremoto del 5 dicembre 1456: Tocco fu, infatti, uno dei centri pi\u00f9 danneggiati. Le cronache dell'epoca, fra cui quella di sant'Antonino di Firenze, riportano che il borgo fu raso al suolo. Non \u00e8 noto il numero delle vittime.\nTocco nello stato di Vitulano.\nTocco si ripopol\u00f2 dopo il terremoto, ma non fu pi\u00f9 un centro importante. Il nome \"baronia di Tocco\" si trova ancora nelle successioni feudali del 1458, quando Francesco della Ratta la eredit\u00f2 dal padre Giovanni (con atti di conferma nel 1459 e nel 1462). Nel 1500 tale feudo fu confermato a Caterina della Ratta, ma nella successiva conferma del 1506 il feudo prende il nome da Vitulano, a significare che esso era divenuto il centro predominante della valle. Ci\u00f2 \u00e8 confermato dalla crescente nobilt\u00e0 che sembra insediarvisi in questo periodo, nonch\u00e9 dalla costruzione del nuovo palazzo dei feudatari a met\u00e0 del XVI secolo. Tocco rimase sede di una delle \"universitates\" attive nel feudo della Valle Vitulanese, per il quale si afferm\u00f2 il nome \"stato di Vitulano\" a significare che era un territorio composito.\nDopo il 1516 Andrea Matteo III Acquaviva, vedovo di Caterina, vendette il feudo a Giovan Vincenzo Carafa, marchese di Montesarchio. Con la caduta in disgrazia del Carafa i suoi feudi, inclusi i casali della Valle Vitulanese, andarono ad Alfonso III d'Avalos marchese del Vasto (1528).\nIn un periodo di numerose rivolte popolari che avvenivano nella Valle Vitulanese, diverse famiglie si succedettero a possedere il feudo. I d'Avalos lo vendettero a Scipione Carafa, conte di Morcone (1560); da lui lo compr\u00f2 la famiglia locale Sellaroli nel 1568 (pare proprio per vendicare la morte di un consanguineo durante una sommossa), che nel 1611 lo vendettero a loro volta ai Cavaniglia, marchesi di San Marco dei Cavoti. Infine, nel 1615 lo stato di Vitulano torn\u00f2 ai d'Avalos di Montesarchio.\nIl terremoto del Sannio del 1688 vide di nuovo Tocco fra i centri pi\u00f9 danneggiati: secondo uno stringato resoconto il paese fu nuovamente raso al suolo, e vi furono 30 vittime. In questa occasione, aggravata dal successivo sisma del 1702, Tocco perse quasi tutte le sue chiese: nel borgo rimase solo la chiesa della confraternita del Santissimo Corpo di Cristo, che fu utilizzata come sede per la parrocchia di San Vincenzo.\nI d'Avalos tennero lo stato di Vitulano fino all'eversione della feudalit\u00e0 nel 1806. Nel 1811 venne istituito il circondario di Vitulano, comprendente anche Tocco.\nI secoli XIX e XX: lo spostamento del centro abitato.\nNel 1860 c'era anche un tocchese, l'ingegnere Tommaso Caruso, fra i componenti del comitato insurrezionale di Vitulano che support\u00f2 la presa di Benevento da parte di Giuseppe Garibaldi.\nNel 1861, compiutasi l'unit\u00e0 d'Italia, il comune di Tocco fu assegnato alla neonata provincia di Benevento. Nel 1864 esso cambi\u00f2 nome in Tocco Caudio per specificare l'area geografica in cui si trova, distinguendosi cos\u00ec dall'omonimo Tocco da Casauria.\nLa serie di terremoti verificatisi attorno al XVIII secolo annunci\u00f2 il destino del piccolo centro. Unitamente al dissesto idrogeologico del costone tufaceo su cui sorgeva, essi lo resero vulnerabile a frane distruttive (la prima attestata \u00e8 del 1832). Vennero progettati lavori di consolidamento, ma solo a fine secolo vennero messi in atto quelli per il versante orientale del costone. Nonostante questo, nel 1908 era previsto lo spostamento del centro abitato a carico dello Stato, ma l'amministrazione comunale prov\u00f2 a scongiurarlo consolidando anche il versante occidentale (1921-1926).\nLe misure non si dimostrarono efficaci: il terremoto dell'Irpinia del 1930 fu distruttivo e pochi mesi dopo, preso atto delle condizioni del costone tufaceo, un regio decreto stabil\u00ec la costruzione di un nuovo centro abitato in contrada Friuni, che per\u00f2 si popol\u00f2 a rilento. Si ebbero ulteriori danni importantissimi con una serie di movimenti franosi che divennero pi\u00f9 frequenti nella seconda met\u00e0 degli anni 1950 e giunsero al culmine con il terremoto del 1962. Cos\u00ec, nel 1966, furono emanate le ordinanze di sgombero di molti edifici vicini al ciglio del costone, con conseguente ricollocazione della popolazione a Friuni. Infine, dopo il terremoto del 1980 venne decretato l'abbandono definitivo del vecchio centro di Tocco, ancora abitato da una cinquantina di famiglie.\nSimboli.\nLo stemma comunale ha la seguente descrizione:\nIl gonfalone comunale riprende lo stemma su fondo blu.\nSociet\u00e0.\nEtnie e minoranze straniere.\nAl 31 dicembre 2019 risultano 41 cittadini stranieri residenti nel comune, pari al 2,81 % della popolazione. I gruppi pi\u00f9 rilevanti sono:\nGeografia antropica.\nSecondo lo statuto comunale, il territorio si compone delle seguenti contrade: Acquasanta, via Arco Marucci, Aspro, Baracca, Capitino, Cesche, Chiano, Ciesco, Coppole, Cornito, Folletta, Friuni, La Pietra, La Riola, Le Martine, Lotola, Maione Lunardo, Maione Stingio, Monticella, Pantaniello, Paodone, via Pisciariello, Pretola, Ripoli, via San Biagio, San Cosimo, San Gaudenzio, San Martino, Serra, Serratola, Sperara, Tasignano, Vigna, Vignali, Vocito, Vecchio Centro Storico.\nEconomia.\nLe principali attivit\u00e0 economiche sono l'agricoltura, l'allevamento e l\u2019artigianato. Tocco Caudio fa parte della Regione Agraria n. 3, Monti del Taburno e Camposauro. Ha una superficie agricola utilizzata di 689,3 ettari, dei quali 69 vitati.\nPrima del sisma del 1962, il fulcro del paese era l'attuale centro storico, completamente abbandonato dopo il movimento tellurico del 23 novembre 1980.\nOggi l'abitato non presenta un vero centro ma \u00e8 costituito, fondamentalmente, da tre nuclei: La Riola, Piano (\"Chiano\") e Friuni. In queste ultime due localit\u00e0 sono concentrate la maggior parte dei servizi.\nAmministrazione.\nAltre informazioni amministrative.\nIl comune fa parte della comunit\u00e0 montana del Taburno, l'amministrazione socio-sanitaria \u00e8 attribuita dall'ASL di Benevento al distretto sanitario di Montesarchio, la gestione integrata dei rifiuti e del ciclo delle acque sono state attribuite dalla regione Campania rispettivamente all'ATO Rifiuti Benevento e all'Ente Idrico Campano (distretto \"Calore Irpino\", a sua volta erede dal 2018 dell'ATO Calore Irpino). L'ambito idrogeologico \u00e8 infine di competenza dell'autorit\u00e0 di bacino distrettuale dell'Appennino meridionale, erede del distretto idrografico dell'Appennino meridionale."}
{"id": "33749", "revid": "1127199", "url": "https://it.wikipedia.org/wiki?curid=33749", "title": "Torrecuso", "text": "Torrecuso \u00e8 un comune italiano di abitanti della provincia di Benevento in Campania.\nGeografia fisica.\nSi trova nel parco regionale del Taburno. Il centro sorge adagiato sul versante orientale del monte Caruso e alle pendici del monte Pentime (1200m s.l.m.); il versante del monte Pentime rivolto verso Torrecuso fa parte del territorio torrecusano fino alla vetta, mentre l'altro versante appartiene al comune di Vitulano.\nHa una superficie agricola utilizzata di ettari (ha) 1869,40.\nDista dal capoluogo di provincia circa 21\u00a0km. Ha un'altezza minima di circa 200 metri s.l.m. e una massima di 1200 m., mentre il centro del paese \u00e8 situato a 420 m s.l.m. Torrecuso \u00e8 uno dei paesi principali del parco regionale Taburno - Camposauro.\nStoria.\nCos\u00ec come ci dicono i versi del Mellusi, Torrecuso nasce come castello costruito dai Longobardi a difesa e guardia della citt\u00e0 di Benevento, capitale del Ducato Longobardo del Centro-Sud. Il colle a Nord di Benevento su cui fu edificato questo castello, da probabilmente origine anche al nome di Torrecuso. Torrecuso cio\u00e8 viene da \"Torus\" o \"Toronis\" che significa altura o colle, rispondente alla situazione del paese; da \"Torus\" poi il diminutivo \"Torricolus\" donde, per successivi pervertimenti, \"Torlicoso\" e infine Torrecuso.\nIl Borgo Antico \u00e8 di impianto medioevale. Su tutto domina il Castello. Questo fu costruito secondo i canoni architettonici dell'epoca: una struttura triangolare a tre torri. Un castello a tre torri \u00e8 ancora oggi lo stemma ufficiale del Comune di Torrecuso. Intorno al Castello si sviluppa tutto il Centro Storico rimasto pressoch\u00e9 intatto e recuperato da poco. Il prof. M. Coletta, docente di Urbanistica presso l'Universit\u00e0 Federico II di Napoli, in un suo scritto \"Il Sannio beneventano, Morfologia e Urbanistica\", lo descrive cos\u00ec:\" Torrecuso conserva tutta una serie di stradine, o rampe, quasi parallele che sboccano in Larghi ed in angoli pittoreschi per gli archi che li delimitano e per le caratteristiche casette in pietra che vi si affacciano ornate di scale a giorno. Chi si incammina per le strette viuzze che si svolgono in senso ovoidale e attraversate a loro volta da altre a raggiera, facendo perno intorno alle piazzette antistanti le due chiese dominate dalla imponente costruzione del Castello marchesale, si accorge subito di trovarsi in un centro che si \u00e8 sviluppato unicamente in funzione di difesa; per questo motivo mancano monumenti di qualsiasi genere.\"\nSul finire del '700, sotto il dominio dei marchesi Cito, l'antico castello a tre torri fu convertito, ad opera dell'architetto Barba, in palazzo settecentesco di stile vanvitelliano.\nFu dominio feudale della Baronia dei \"Fenocchio\" poi pass\u00f2 ai \"Della Leonessa\", ai \"Caracciolo e infine\" ai \"Cito\".\nFu sempre Comune autonomo e tra i secoli XVII e XVIII, consegu\u00ec la sua massima prosperit\u00e0, con un ceto civile numeroso ed insigne per probit\u00e0 e cultura. Nel XV sec. vi si stabil\u00ec la famiglia \"Mellusi\" proveniente da Sant'Agata de' Goti, che diede i natali ad Antonio Mellusi, definito \"il gentil poeta del Sannio\".\nSociet\u00e0.\nEtnie e minoranze straniere.\nAl 31 dicembre 2016 risultano 47 cittadini stranieri residenti nel comune, pari all'1,38 % della popolazione.\nCultura.\nEventi.\nVa ricordato l'atteso evento \"VinEstate\", in passato nato come \"Sagra del vino aglianico\", che si tiene annualmente la prima settimana di settembre e che celebra i rinomati vini prodotti a Torrecuso, sede della Filiera enogastronomica del Sannio e della Scuola del Gusto di prodotti tipici locali, allogati nello storico Palazzo Caracciolo-Cito restaurato da poco.\nEconomia.\nL'economia \u00e8 prevalentemente agricola a vocazione vitivinicola. L'agricoltura annovera 1.150 addetti con coltivazione in prevalenza di vigneti che si estendono per circa 1300 ettari, ma anche uliveti estesi per 260 ettari e seminativi e promiscui per 490 ettari. La produzione di uve ammonta a circa 95.000 quintali con produzione di vini pregiati DOC e DOCG Aglianico e Falanghina, ma anche Piedirosso, Coda di Volpe, Fiano. Le cantine imbottigliatrici sono 23.\nBen rappresentati sono anche l'industria e il terziario che insistono nelle localit\u00e0 di Torrepalazzo e Collepiano. Queste aree industriali si estendono per 500.000 m\u00b2 con un totale di 46 aziende produttive tra fabbriche ed altri opifici, commercio e servizi, per un totale di 430 addetti.\nProdotti agricoli.\nVini DOC e DOCG, olio, frutta, grano.\nSport.\nPrincipale sport del paese \u00e8 il calcio, con la compagine dell'A.S.D. Torrecuso Calcio, che disputa le sue partite casalinghe presso lo stadio \"G. Ocone\" del vicino comune di Ponte, a causa del vetusto impianto comunale torrecusano, che necessita di ristrutturazione. Negli ultimi anni duemila e nei primi duemiladieci la squadra ha ottenuto tutta una serie di promozioni nelle varie categorie dilettantistiche regionali: dalla Prima Categoria passa alla Promozione nella stagione 2009-2010 e, vincendo il Girone C di Promozione nella stagione successiva, va a giocare poi due volte il campionato di Eccellenza, piazzandosi all'esordio nella categoria quarta nel Girone A e nella stagione 2012-2013, la successiva, seconda nel Girone B, posizione che vale alla squadra la possibilit\u00e0 di giocare i play-off nazionali, vincendo i quali il Torrecuso Calcio ottiene una storica promozione in Serie D,massimo livello di calcio dilettantistico in Italia e primo di competizione nazionale, serie in cui ha militato fino al 2015(anno del fallimento della societ\u00e0)"}
{"id": "33750", "revid": "1127199", "url": "https://it.wikipedia.org/wiki?curid=33750", "title": "Vitulano", "text": "Vitulano \u00e8 un comune italiano di abitanti della provincia di Benevento in Campania.\nGeografia fisica.\nTerritorio.\nDista circa 18\u00a0km dal capoluogo di provincia.\n\u00c8 situato in una conca tra le pendici del massiccio Taburno Camposauro, tra il monte \"Caruso\" (o monte \"San Michele\"), il monte Pentime, il Camposauro, e il \"Pizzo Capone\".\nIl suo patrono \u00e8 San Menna eremita (divenuto protettore del paese nell'agosto 1706) vissuto nel VI secolo, invocato per il latte materno da parte delle donne che ne erano sprovviste.\nIl comune \u00e8 formato dai casali: Capo Vitulano, Vennerici, Mattaleoni e Vallicelle, Taborni, Santa Croce e Palmieri, Iadonisi, Bracanelli, Piazza, Fontana, Tammari e Santa Maria, San Pietro in Cortedonica e Cerrilli, Lambicco, Case Sparse e Ponterutto, Mercuri, Pietremili, Fuschi di Sopra e di Sotto, Rosi, Calci, Santo Spirito, Mantelli e Santo Stefano.\nIl suo territorio rientra nel \"Parco regionale del Taburno Camposauro\".\nA valle dal monte Pentime e Camposauro scendono quattro sorgenti perenni: \"Fontana Reale\", \"Cortedonica\",\" Fuggiano\" e \" San Pietro\".\nIn contrada \"Santo Stefano\", vi sono le sorgenti della \"Fontana delle Chianelle\" del \" \"Vallone\" e degli \"Uccelli\"\nLa sorgente di \"Cortedonica\" raccolta in due grandi serbatoi, \u00e8 quella che disseta l'intero paese.\nLa fontana pi\u00f9 celebre della zona \u00e8 quella detta \"'U Riale\", forse perch\u00e9 sorgeva nei pressi di una residenza nobiliare. Alcuni anni fa, durante i lavori per la costruzione delle abitazioni site nella zona del Castello, furono rinvenuti dei resti archeologici che facevano pensare appunto ad un castello che avesse dato il nome alla zona. I reperti furono immediatamente distrutti per permettere la costruzione delle abitazioni.\nNei pressi della Fontana Reale, inoltre, vi era l'antica conceria della famiglia \"Iadanza\"\", e lungo il vallone vi erano molti mulini ad acqua.\nIl paese ha una superficie agricola utilizzata in ettari (ha) 577,37 (aggiornato al 2000) (Camera di Commercio di Benevento, dati e cifre, maggio, 2007).\nClima.\nIl clima \u00e8 fresco d'estate per la posizione alle falde del Camposauro, mentre d'inverno il clima e mediamente rigido con nevicate non molto frequenti a causa della sua posizione ad ovest dell'appennino, e quindi sottovento alle correnti fredde provenienti da nord nord-est. Nevicate abbondanti invece si hanno in occasioni di correnti provenienti da nord-ovest, a causa dell'assenza di ostacoli orografici.\nStoria.\nL'abitato \u00e8 menzionato per la prima volta nel IX secolo con il nome di \"Biturano\".\nIn origine era costituito da pi\u00f9 casali dipendenti dalla citt\u00e0 \"Tocco\".\nNel 1437 fu teatro di scontri tra Aragonesi ed Angioni. Fu occupato per poco tempo dai francesi di Carlo VIII quando cercarono di occupare Benevento. Sotto gli Aragonesi fu dato in feudo agli Acquaviva, quindi successivamente pass\u00f2 ai Carafa, ed ai D'Avalos, fino al 1806.\nNel XV secolo Vitulano cominci\u00f2 ad accrescere la propria popolazione a spese dell'abitato di Tocco.\nNel 1595 fu costituito il cosiddetto \"Stato di Vitulano\", che comprendeva 20 casali (dodici dei quali appartenevano all'universit\u00e0 di \"Santa Maria Maggiore\" e gli altri otto a quella di \"Santa Croce\"). Nello stesso periodo, a met\u00e0 strada tra la chiesa di Santa Maria Maggiore e Santa Croce, fu costruita la chiesa collegiata della SS. Trinit\u00e0, segno di unit\u00e0 dei vitulanesi.\nNel 1832 le due universit\u00e0 di \"Santa Croce\" e \"Santa Maria Maggiore\" furono riunite per formare un comune con nome odierno di Vitulano.\n\"Antichit\u00e0\": nel suo territorio sono state trovate alcune iscrizioni romane, tra cui una ad un \"Q.Caucius\" beneventano, donde la fraz. dei \"Cauci\" (che gli amministratori hanno ironicamente italianizzato in \"Calci\").\nSociet\u00e0.\nEtnie e minoranze straniere.\nAl 31 dicembre 2016 risultano 98 cittadini stranieri residenti nel comune, pari al 3,36 % della popolazione. I gruppi pi\u00f9 rilevanti sono:\nEconomia.\nTra i prodotti tipici vi sono un formaggio pecorino, il vino (aglianico di Carpineto), l'olio d'oliva e i dolci a base di castagna.\nVi si estrae una variet\u00e0 di marmo (\"marmo di Vitulano\" o \"lumachella di Vitulano\"), che si caratterizza per le venature rosse, utilizzato nella Reggia di Caserta e nel Cremlino di Mosca.\nInfrastrutture e trasporti.\nLa stazione di Vitulano-Foglianise, ubicata alla contrada Scafa di Benevento, fu aperta nel 1868 e poi ricostruita ex-novo e ampliata nel secolo successivo. Tuttavia la nuovissima stazione, inaugurata nel 1997, fu definitivamente soppressa nel 2000, dopo appena tre anni.\nAmministrazione.\nAltre informazioni amministrative.\nIl comune fa parte della Comunit\u00e0 montana del Taburno.\nSport.\nL'unica squadra della citt\u00e0 \u00e8 l'A.S.D. Polisportiva Vitulano 1977, che attualmente milita in promozione campana girone A 2021/2022"}
{"id": "33751", "revid": "1516566", "url": "https://it.wikipedia.org/wiki?curid=33751", "title": "Isola Sant'Antonio", "text": "Isola Sant'Antonio (\"\u00ccsula ad Sant Ant\u00f2ni\" in dialetto isolano) \u00e8 un comune italiano di 689 abitanti della provincia di Alessandria in Piemonte.\nGeografia.\n\u00c8 situato sulla destra del Po, nella piana alluvionale creata dalla confluenza del fiume Tanaro e dello Scrivia, confinante a nord con la Lombardia, facente parte dell'area del Tortonese.\n\u00c8 situato a 30\u00a0km a nord-est di Alessandria e con Molino dei Torti \u00e8 il comune meno alto del Piemonte\nAll'interno del territorio comunale \u00e8 presente la piccola isola amministrativa di San Pio, appartenente al comune di Pieve del Cairo in Provincia di Pavia, ovvero una enclave lombarda in territorio piemontese.\nNel territorio comunale \u00e8 presente una stazione meteorologica.\nStoria.\nZona paludosa, costituita da isolette separate da canali, prese il nome dalla conformazione del terreno e da una cappella ivi dedicata al santo.\nNel 1545 i marchesi Isimbardi, feudatari del luogo, vi insediarono contadini in pianta stabile per la coltivazione delle fertili terre.\nFece parte della Lomellina fino al 1800, quando per la prima volta Napoleone con un decreto stacc\u00f2 il territorio di Isola dalla Provincia della Lomellina e lo pose nel Comune di Alluvioni Cambi\u00f2 nel Dipartimento di Marengo.\nDivenne comune nel 1818, per decreto del re di Sardegna, che contestualmente lo riport\u00f2 in Lomellina. Il passaggio definitivo in Piemonte fu decretato nel 1878.\nSimboli.\nLo stemma e il gonfalone del comune di Isola Sant'Antonio sono stati concessi con decreto del presidente della Repubblica del 27 giugno 1983.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33755", "revid": "1410376", "url": "https://it.wikipedia.org/wiki?curid=33755", "title": "Affi", "text": "Affi (\"Afi\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nAffi dista circa 30 chilometri a nord-ovest dal capoluogo. Il paese \u00e8 situato a 191 metri sul livello del mare e sorge ai piedi del Monte Moscal che con i suoi 427 metri di altitudine domina la parte sud del Lago di Garda ed \u00e8 il massiccio che si pone in contrapposizione al Monte Baldo; \u00e8 lambito dal torrente Tasso, un affluente di destra del fiume Adige. \u00c8 da sempre chiave di accesso alla parte centrale del lago di Garda. Una volta era stazione della dismessa linea ferroviaria Verona-Caprino ed ora \u00e8 uscita del casello dell'Autostrada A22 Modena- Brennero che permette l'accesso al lago di Garda, inserendosi direttamente a Garda, per i turisti tedeschi e del nord Europa. All'inizio del 2016 la casa automobilistica californiana Tesla ha aperto in prossimit\u00e0 del casello autostradale una stazione della rete Supercharger europea per la ricarica veloce (mediamente /10 minuti) delle omonime automobili elettriche che permette, grazie alla posizione di Affi, ad utenti italiani ed europei di proseguire il viaggio da e per il Brennero.\nStoria.\nIl nome deriva dal longobardo o dal germanico Affa forse indicante la costituzione di una arimannia. La zona faceva parte fin dall'epoca longobarda della corte del Monastero di San Colombano del Priorato di Bardolino dipendente dall'Abbazia di San Colombano di Bobbio (PC) e del grande feudo monastico di Bobbio. I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali. I primi documenti che citano il paese sono del IX secolo. In quel periodo venne costruita una torre in pietra da difesa durante le invasioni degli Ungari.\nNell'XI-XII secolo la zona divenne feudo dell'abbazia di San Zeno di Verona con il nome di Castelnuovo dell'Abate, cos\u00ec chiamato per un castello appena costruito nei pressi di Incaffi. In quel periodo fu costruita una pieve. Nel 1260 il Comune si diede uno Statuto rurale, il cui documento, composto di 92 articoli che regolamentavano la vita di quel periodo, \u00e8 giunto integralmente fino a noi. Sul luogo dell'antica chiesetta dell'XI secolo fu costruita nel 1761 l'attuale chiesa parrocchiale su disegno dell'architetto Lodovito Perini.\nIl nucleo antico del borgo \u00e8 caratterizzato dalla presenza di piccole case costruite con i seregni, dei ciottoli arrotondati col passar del tempo dal ghiacciaio dell'Adige.\nDopo la fine della seconda guerra mondiale, nell'ambito della guerra fredda, si decise di scavare una \"cittadella sotterranea\" nel monte Moscal, la \"West Star\".\nLuoghi d'interesse.\nVille.\nLe ville di Affi sono legate in alcuni casi a personaggi storici che scelsero Affi per trascorrere gli ultimi anni della propria vita.\nRisale al Cinquecento ed \u00e8 situata in posizione panoramica nelle vicinanze di Incaffi. Importante all'interno lo studio di Girolamo Fracastoro, che nella villa ospit\u00f2 importanti personaggi come Pietro Bembo e forse anche l'imperatore Carlo V. Nel Settecento venne costruita la parte destra della villa. Il Fracastoro fu medico, filosofo e letterato\nLa villa fu ristrutturata nel XVII secolo dalla famiglia Da Persico, che le fece dare l'aspetto attuale. Il grandi porticati laterali, invece, furono aggiunti nei primi decenni dell'Ottocento, portando la lunghezza totale a 140 metri. La famiglia Poggi, che acquist\u00f2 la villa nel 1870, trasform\u00f2 il giardino all'italiana in un grande parco (11 ettari) nel quale vennero piantate numerose piante esotiche.\nVilla del XVIII secolo, in parte su progetto dell'architetto Ignazio Pellegrini. L'edificio ospita attualmente la Fondazione Elena Da Persico. Dipende dalla Curia Vescovile di Verona. In un salone si trovano grandi affreschi che rappresentano il Lago di Garda. Nel parco sorge una cappella del 1972-73 dell'architetto Fausto Buontempi in cui la luce interna proviene dall'alto, degradando verso l'altare, alle cui spalle si apre una vetrata sui fiori del giardino. Nella \"barchessa\" \u00e8 stata sistemata la biblioteca della scrittrice Elena Da Persico.\nCultura.\nEventi.\n24 agosto, con fiera del bestiame\ni primi giorni di giugno, con figuranti in costume e sfilate\nL'ultima settimana di giugno, organizzata dall'associazione \"IRADIA\"\nEconomia.\nDa una fase prettamente agricola, Affi ha cambiato radicalmente la sua struttura economica intorno al casello dell'autostrada del Brennero. La vicinanza del Lago di Garda e del Trentino-Alto Adige, regione dove gli esercizi commerciali solitamente rispettano il riposo domenicale, ha permesso la costruzione di pi\u00f9 centri commerciali. Intorno al casello e ad altre vie di comunicazione si sono insediate strutture direzionali e depositi di molte aziende. Il comune resta, comunque, un buon produttore di vino."}
{"id": "33756", "revid": "367445", "url": "https://it.wikipedia.org/wiki?curid=33756", "title": "Albaredo d'Adige", "text": "Albaredo d'Adige (\"Albar\u00e8\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nAlbaredo \u00e8 situato a circa a sud-est dal capoluogo di provincia. Il suo abitato si sviluppa alla sinistra del corso del fiume Adige e il suo territorio di comprende oltre che al capoluogo altri tre importanti abitati: Presina, Michellorie e Coriano Veronese.\nLe frazioni hanno diversi santi protettori: Santa Maria Assunta (Albaredo), Santi Filippo e Giacomo (Coriano), Santa Maria della Salute (Michellorie), Visitazione di Maria Santissima (Presina).\nEtimologia.\nL'origine del nome di questo comune riconduce al latino \"arbor\" (albero), a sua volta dall'antico \"albarus\" o \"albulus\" (con riferimento ad un particolare tipo di pioppo); l'aggiunta del suffisso \"-etum\" indica abbondanza. Secondo altri l'origine del toponimo significa \"luogo piantato ad alberi\", con lo stesso suffisso di \"\"frutteto\", \"vigneto\"\" ecc.\nLa specificazione \"d'Adige\" indica naturalmente la vicinanza del fiume ed \u00e8 stata introdotta per differenziare questo luogo da altri.\nStemma.\nLo stemma di Albaredo d'Adige presenta tre alberi di pioppi su un prato verde, con un cielo azzurro sullo sfondo.\nStoria.\nEt\u00e0 antica.\nL'area in cui sorge Albaredo fu occupata anticamente dalle popolazioni degli Euganei e, dal VIII secolo a.C., dei Veneti, alla cui epoca risale una necropoli rinvenuta a nord del paese; con l'avanzare della potenza di Roma i Veneti ottennero la cittadinanza latina e divennero alleati dei romani. Quando Ottaviano Augusto, dopo la battaglia di Azio (31 a.C.), assegn\u00f2 ai reduci terreni da bonificare e coltivare, Albaredo fu coinvolto nella colonizzazione.\nMedioevo.\nLa rotta dell'Adige alla Cucca (19 ottobre 589) \u00e8 tradizionalmente indicata come l'evento che port\u00f2 una deviazione dell'Adige, che abbandon\u00f2 l'antico alveo che passava per Pressana, Bevilacqua e Montagnana e prese il corso attuale.\nNel IX secolo (893) Albaredo era una semplice corte che Berengario don\u00f2 alla contessa Gisla; nel 1035 il vescovo di Verona Giovanni acquist\u00f2 dei beni presenti in alcune localit\u00e0 circostanti (Coriano e Rivalta) e nel 1037 li don\u00f2 al monastero benedettino dei santi Nazaro e Celso. Nel 1077 la corte, comprendente un castello e due chiese, era sotto il controllo della casa d'Este, ma nel 1100 fu venduta a Crescenzio, commerciante di Verona. Nel castello di Rivalta trov\u00f2 rifugio nel 1090 l'imperatore Enrico IV, sceso in Italia per incontrare Matilde di Canossa.\nLa rocca di Rivalta fu distrutta negli scontri tra Guelfi e Ghibellini nel 1232 ma fu subito ricostruita dai signori di Albaredo, i Crescenzi; tale castello, insieme a quello di Albaredo, fu distrutto nuovamente da Ezzelino III da Romano nel 1234 durante la guerra contro gli Estensi.\nIn epoca scaligera Albaredo pass\u00f2 sotto la signoria veronese e fu direttamente dipendente dalla famiglia Della Scala, tanto da essere esentato da numerosi tributi come quello per la costruzione del Ponte di Castelvecchio all'epoca di Cangrande II insieme ai borghi di Cucca, Miega, Spessa, Rivalta e Cavalpone. Nel 1382 Antonio della Scala nomin\u00f2 comandante generale delle sue truppe Cortesia Serego, nobile vicentino, a cui don\u00f2 in seguito Albaredo, Coriano e altre localit\u00e0 vicine.\nQuando il veronese pass\u00f2 sotto la giurisdizione dei Visconti, Gian Galeazzo Visconti si impossess\u00f2 dei domini privati degli Scaligeri, tra cui Albaredo, che venne ceduto a Nicol\u00f2 Bastiani, e Rivalta, che fu venduta a Iacopo Dal Castello. Il territorio di Albaredo fu in seguito toccato dalle manovre militari di Francesco da Carrara, signore di Padova che ambiva alla conquista di Verona ma che con le sue azioni suscit\u00f2 l'irritazione della repubblica di Venezia, che lo attacc\u00f2 e occup\u00f2 Albaredo nel marzo del 1405.\nEt\u00e0 moderna.\nAlbaredo pass\u00f2 cos\u00ec sotto il dominio di Venezia insieme a tutto il Colognese (area comprendente i comuni di Cologna Veneta, Veronella, Pressana, Roveredo di Gu\u00e0, Zimella e le relative frazioni) e anche in questo caso godette di privilegi speciali, tra cui l'esenzione da alcuni dazi e dall'obbligo di prestare servizio militare, venendo accorpato ai territori del Dogado. All'epoca il villaggio era amministrato da un Vicario coadiuvato da una Vicinia, che si riuniva inizialmente ora in una contrada, ora in un'altra; all'inizio del Trecento era stata costruita un'apposita struttura con portico per ospitare le riunioni del consiglio, che in seguito ebbe anche la funzione di dogana per le merci scaricate dall'Adige.\nDurante la guerra della Lega di Cambrai il territorio tra Albaredo e Cologna fu ripetutamente investito dagli scontri tra Veneziani e Spagnoli, tanto che nel 1518, alla fine della guerra, il Colognese fu esentato da debiti e tributi come compenso dei danni arrecati dal passaggio delle truppe. Nel 1610 il Consiglio dei X veneto, contro il parere dei governatori di Cologna, concesse ad Albaredo di poter ospitare un mercato il venerd\u00ec con il privilegio dell'esenzione delle tasse per venditori e acquirenti; ancora oggi il mercato settimanale si tiene il venerd\u00ec.\nNel 1796 Albaredo fu toccata dalle manovre militari delle truppe francesi e austriache impegnate nella battaglia di Arcole: i due eserciti non si combatterono mai nel territorio di Albaredo, che si trovava in aperta pianura, ma Napoleone prefer\u00ec condurre le operazioni militari nella zona paludosa della Zerpa, collocata tra il fiume Adige e il torrente Alpone, in modo da compensare alla sua inferiorit\u00e0 numerica. Nonostante questo, alcune colonne militari al comando del generale Jean Joseph Guieu attraversarono l'Alpone poco a monte della confluenza con l'Adige, a nord di Albaredo, per raggiungere alle spalle i nemici accampati ad Arcole.\nDopo l'unit\u00e0 d'Italia, nel 1870, fu costruito un ponte in ferro tra le due sponde dell'Adige per collegare il paese con Ronco all'Adige; il transito era a pagamento e di sera il ponte veniva chiuso con un cancello. Nel 1897 una linea tranviaria a vapore sostitu\u00ec un servizio di diligenza sul tratto da Verona a Coriano, passando per Zevio; questa ferrovia fu soppressa nel 1927 e per tutto l'arco della sua vita fu affetta da numerosi malfunzionamenti e fermi improvvisi, che obbligavano il conducente e i passeggeri a chiedere in prestito animali da soma per il traino del mezzo fino a Verona. Per questo motivo il tram fu soprannominato \"el masenin\" (\"il macinino\").\nEt\u00e0 contemporanea.\nDurante la prima guerra mondiale il paese ospit\u00f2 le truppe italiane in ritirata dopo la disfatta di Caporetto e, successivamente, quelle francesi e inglesi. I caduti albaretani nel conflitto furono commemorati con una lapide posta su un edificio nel centro del paese, all'incrocio delle attuali corso Umberto I, via Roma e via Marconi, e fu inaugurato il 9 ottobre 1921; venne spostato vicino alla chiesa dopo la seconda guerra mondiale. Un secondo monumento formato da una croce con piedistallo fu installato nel cimitero.\nIl paese fu coinvolto nelle lotte sindacali del dopoguerra: nel maggio 1920 alcuni cittadini, su incitamento dei gruppi socialisti locali, assalirono nel giorno del mercato tre sacerdoti e i quattro carabinieri che erano intervenuti per difenderli; i tafferugli si conclusero con l'intervento di una squadra di carabinieri di rinforzo e la fuga dei pi\u00f9 facinorosi.\nNel Ventennio Albaredo si arricch\u00ec di una colonia elioterapica in riva all'Adige, presso la localit\u00e0 Teiolo, e di una casa del Fascio; furono sistemate le scuole, le strade e gli impianti fognari ed elettrici.\nNel 1943, durante la seconda guerra mondiale, Albaredo fu occupata dalla truppe tedesche: il paese, infatti, aveva una grande funzione strategica grazie al suo ponte che permetteva il passaggio dei convogli militari; gli occupanti installarono delle mitragliatrici sull'argine dell'Adige per proteggere il ponte dagli attacchi degli Alleati. Il 23 aprile 1945 gli aerei anglo-americani riuscirono a raggiungere il paese, che fu bombardato a diverse ondate dalle 10 alle 14 provocando la distruzione del ponte e una decina di vittime tra i civili. prima di ritirarsi, i soldati tedeschi compirono atti di violenza nei confronti della popolazione.\nNel dopoguerra il ponte fu ricostruito in cemento armato e fu inaugurato nel 1949. Negli anni del boom economico sorsero nel paese svariate industrie, per lo pi\u00f9 di laterizi, e venne bonificata l'area paludosa della Zerpa.\nDagli anni 1980 ad Albaredo si discusse sulla costruzione del \"Museo dell'Adige\", museo che \u00e8 stato inaugurato nel 2010 con sede nell'ex casa del Fascio, in piazza Aldo Moro. Vi sono esposte ceramiche medioevali raccolte sul letto dell'Adige.\nLuoghi d'interesse.\nArchitetture religiose.\nIn un documento del 1192 \u00e8 citata un\"'ecclesia Sanctae Mariae apud Albaredum\". Parroco di tale pieve fu, all'inizio del XVI secolo, Giacomo Cocco, che divenne in seguito arcivescovo di Corf\u00f9. La chiesa antica, ristrutturata nel 1456, fu ricostruita nel 1736 e fu ristrutturata e prolungata nel 1927 con l'attuale facciata neoclassica. Contiene quattro pale d'altare e una \"Nativit\u00e0 di Ges\u00f9\" di Francesco Montemezzano provenienti dalla vecchia chiesa. Inoltre \u00e8 presente un organo del 1740 circa collocato alle spalle dell'altare maggiore. Il campanile, di cui si ha la prima notizia nel 1571, \u00e8 stato completato alla fine dell'Ottocento. Di notevole fascino e bellezza acustica il concerto di 6 campane in tonalit\u00e0 REb3 calante. Fuso nell'anno 1844 da Francesco e Luigi Cavadini di Verona, viene considerato da molti esperti uno dei migliori concerti di campane della Bassa veronese. La maggiore pesa 1267,5\u00a0kg.\nLa canonica attuale, invece, risale al 1767.\nL'oratorio, collocato nell'attuale via Marconi, fu edificato sulle rovine di una chiesa pi\u00f9 antica attorno al 1500. Nel 1571 fu restaurato e vi fu collocata una campana proveniente dal campanile della parrocchiale; fu quindi assegnato alla confraternita dei Disciplinati, che nel 1706 vi costruirono un altare dedicato ai Santi Pietro e Paolo. Tale confraternita era un'istituzione formata da laici che si occupava di opere di beneficenza e di assistenza spirituale; i Disciplinati di Albaredo si rifacevano ai precetti di San Carlo Borromeo. La confraternita fu soppressa nel 1806 e i suoi beni furono confiscati dal governo del regno napoleonico d'Italia. Dopo un periodo di abbandono fu restaurato nel 1833, ma al giorno d'oggi non \u00e8 pi\u00f9 utilizzato.\nLa prima pieve di Coriano \u00e8 citata nel 1037, quando era feudo monastico dell'abbazia dei Santi Nazaro e Celso; rest\u00f2 alle dipendenze dei monaci fino al 1771, quando pass\u00f2 sotto la giurisdizione di un nobile veneziano che non ne cur\u00f2 la manutenzione, tanto che intorno al 1790 la chiesa era diroccata. Fu quindi demolita e, visto che i nobili Sarego, proprietari della zona, non concessero il permesso per la costruzione di una nuova chiesa, il parroco si trasfer\u00ec nella vicina localit\u00e0 di Michellorie, suscitando il malcontento degli abitanti di Coriano. I feudatari tornarono sui propri passi e concessero la costruzione di un nuovo edificio, che fu intitolato, come il precedente, ai Santi Filippo e Giacomo. Contiene una pala raffigurante i santi titolari attribuita ad Antonio Bellucci.\nL'oratorio, intotolato a Sant'Antonio da Padova, fu edificato nel 1906 ed \u00e8 di propriet\u00e0 privata. Sorge nelle vicinanze di un pi\u00f9 antico oratorio secentesco, ora scomparso.\nSin dalla fine del Quattrocento era presente in localit\u00e0 Rivalta una cappella dedicata a San Raffaele Arcangelo. L'oratorio fu pi\u00f9 volte ricostruito fino alla forma attuale, che costituisce un corpo unico con l'adiacente villa passata dalla famiglia Pindemonte alla famiglia Malaspina nell'Ottocento, e quindi alla famiglia Pellegrini e, in tempi recenti, alla famiglia Novello. La cappella \u00e8 collocata a ridosso dell'argine dell'Adige e sulla facciata presenta due statue in tufo di San Francesco da Paola e San Giovanni Nepomuceno.\nLa chiesa \u00e8 intitolata a Santa Caterina vergine e martire e si trova in localit\u00e0 Rivalta. Non si conosce l'epoca della sua costruzione ma si sa che nel Settecento era di giurisdizione della nobile famiglia Malipiero.\nSecondo la tradizione la chiesa fu eretta sul luogo in cui un'immagine sacra della Beata Vergine dei Miracoli era stata dipinta sul muro di una casa; l'immagine inizi\u00f2 a essere venerata dagli abitanti del luogo e nel 1683 i feudatari del luogo, i Malipiero, fecero costruire l'edificio presente tuttora. I fratelli Giacomo e Marino Malipiero furono tumulati nella chiesa nel 1717 e 1718 in due sepolcri, uno dei quali \u00e8 visibile ancora oggi. Oggi la chiesa \u00e8 intitolata alla Visitazione di Maria. Tra il 1936 e il 1940 vi fu parroco il venerabile Monsignor Luigi Bosio.\nL'oratorio, molto semplice, fu costruito intorno al 1860 per volont\u00e0 testamentaria di un benefattore. I fabbriceri dell'epoca cercarono di opporsi alla sua costruzione, chiedendo che il denaro andasse devoluto per opere di bene nel paese, ma gli eredi costruirono ugualmente l'oratorio, dedicato alla Maternit\u00e0 di Maria.\nProbabilmente la chiesa, intitolata a Santa Lucia e collocata nella contrada Ca' del Sette, fu eretta su volont\u00e0 di Lucia della Scala, sorella di Antonio della Scala che nel 1382 and\u00f2 in sposa a Cortesia Sarego; l'oratorio pass\u00f2 poi alla famiglia Cavanis nel Cinquecento. Il conte Jacopo Cavanis fece restaurare la chiesa nel 1690. L'edificio \u00e8 separato dalla strada da un cortile recintato; al suo interno sono conservate una statua in tufo di Santa Lucia e una statua in legno della Madonna con Bambino del Quattrocento. Nella chiesa sono presenti anche le tombe di alcuni Cavanis e altre pietre sepolcrali. Ad oggi viene utilizzata solo in alcune occasioni.\nL'oratorio, intitolato a San Tommaso, detto anche San Tomio, era la chiesa privata dei monaci che risiedevano nel vicino monastero. Non si sa quando sia stato costruito ma nella sagrestia \u00e8 conservato un tabernacolo ligneo del Duecento, et\u00e0 a cui potrebbe risalire l'edificio.\nLa cappella, attigua alla villa, fu costruita nel 1736 dal conte Antonio Sarego ed \u00e8 dedicata alla Beata Vergine del Consiglio. \u00c8 di forma esagonale e contiene un dipinto di Agostino Ugolini. Al giorno d'oggi \u00e8 in abbandono ed \u00e8 stata bersaglio di tentativi di spoliazione.\nUna prima chiesa fu costruita su un antico oratorio dei conti Sambonifacio risalente al XIV secolo. L'edificio, di propriet\u00e0 privata fino alla fine del Settecento, fu donato alla comunit\u00e0 nel 1798 quando, dopo il temporaneo trasferimento del parroco da Coriano a Michellorie, quest'ultima fu resa parrocchia indipendente da Coriano e intitolata alla Madonna della Salute. La chiesa venne quindi ampliata, ma alla fine dell'Ottocento fu necessario ingrandirla ulteriormente. Contiene una pala raffigurante Maria Bambina con i Santi Gioacchino ed Anna dipinta da Saverio Dalla Rosa.\nArchitetture civili.\nLa villa, che si trova nel centro del paese, risale al Seicento. La facciata, rivolta verso nord e preceduta da un giardino, \u00e8 sormontata da un timpano triangolare; il lato meridionale invece \u00e8 stato restaurato con linee tardo-neoclassiche.\nLa villa si trova in localit\u00e0 Beccacivetta, luogo abitato sin dall'et\u00e0 del bronzo. Il complesso \u00e8 citato gi\u00e0 nel 1031 come parte della Corte Regia di Coriano; nel 1382 fa parte dei beni che furono donati da Antonio della Scala al generale Cortesia Serego. Nel 1569 il conte Federico Serego commission\u00f2 ad Andrea Palladio un progetto per la villa, ma l'edificio fu in seguito rimaneggiato a pi\u00f9 riprese e ora, del progetto originale, rimangono forse solo i muri portanti. La facciata presenta un portale con arco a tutto sesto preceduto da una scalinata e affiancato da finestroni decorati con timpani; il tutto \u00e8 sormontato da un grande frontone triangolare con obelischi ai lati. Nella vicina Corte Ricca nel 1968 sono stati ritrovati degli affreschi raffiguranti la vita in campagna nel Cinquecento. Gli affreschi sono stati staccati dalle pareti nel 1971.\nIl palazzo, che sorge nelle vicinanze dell'antica rocca di Rivalta distrutta da Ezzelino da Romano, si trovava in un punto strategico adiacente al corso dell'Adige che in quel punto aveva un guado. Fu acquistato da Cortesia Serego nel 1492, quindi pass\u00f2 ai Malipiero nel 1579; fu pi\u00f9 volte restaurato ed ampliato con la costruzione secentesca che sorge di fianco al nucleo pi\u00f9 antico, che aveva funzione difensiva. Oggi \u00e8 in stato di abbandono.\nCostruito negli anni Trenta in stile razionalista come casa del fascio, fu convertito in un cinema negli anni Sessanta e successivamente ospit\u00f2 il municipio. \u00c8 stato restaurato di recente e oggi al suo interno sono presenti il teatro comunale, la biblioteca, un'aula studio e altri servizi. Nell'antistante piazza Aldo Moro, nel 2020, \u00e8 stato posto un vecchio locomotore utilizzato nelle fornaci della zona durante gli anni del boom economico.\nEconomia.\nPer secoli, prima dell'avvento del trasporto su gomma, Albaredo rappresent\u00f2 un centro di primaria importanza per il commercio fluviale lungo il fiume Adige: esso infatti permetteva in modo agevole e veloce lo scambio delle merci tra Venezia, e quindi il Medio Oriente, e il centro Europa, senza dimenticare i prodotti del territorio veronese attraversato dal fiume. Di grande importanza per l'economia del paese era l'estrazione di ghiaia dal letto del fiume, che veniva trasportata lungo l'Adige sulle caratteristiche imbarcazioni chiamate burchi.\nOggi Albaredo ha una economia prevalentemente agricola con numerosi allevamenti di bestiame. Fa parte della zona di produzione del vino Arcole DOC. Abbastanza rilevante la produzione di mele e fragole.\nInfrastrutture e trasporti.\nAd Albaredo d'Adige era presente l'originario capolinea della tranvia Verona-Albaredo-Coriano, in servizio solo fra il 1898 e il 1925, che nel 1903 fu prolungata fino alla frazione di Coriano.\nProprio ad Albaredo, grazie alla presenza dei binari tranviari, si tent\u00f2 di promuovere un porto fluviale, raccordato con la tranvia, che avrebbe dovuto costituire lo sbocco a mare di Verona. Nonostante gli sforzi profusi, che comportarono fra l'altro un viaggio dimostrativo con il rimorchiatore \"Pino Paleocapa\" da Venezia, e la richiesta di istituire un vero e proprio servizio di navigazione che si mostrava pi\u00f9 economico rispetto all'utilizzo della parallela ferrovia, il progetto non ebbe tuttavia il successo commerciale auspiacato.\nL'attuale ponte sul fiume Adige fu costruito tra il 1948 e il 1949 dopo la distruzione, alla fine della seconda guerra mondiale, del vecchio ponte in ferro. Si tratta di una costruzione in calcestruzzo armato lunga complessivamente 230 metri, che presenta sei campate, tre delle quali, quelle centrali, sono lunghe 53 metri ciascuna. Il ponte \u00e8 stato integralmente ristrutturato tra il 2001 e il 2003.\nAmministrazione.\nIl comune fa parte del movimento patto dei sindaci \nSport.\nCalcio.\nLa principale squadra di calcio della citt\u00e0 \u00e8 l\"'A.S.C.D. Albaredo Calcio\" che milita nel girone D veneto di 2\u00aa Categoria."}
{"id": "33757", "revid": "2100230", "url": "https://it.wikipedia.org/wiki?curid=33757", "title": "Angiari", "text": "Angiari (\"Angiari\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nAngiari dista da Verona 37\u00a0km e 4\u00a0km rispettivamente da Cerea e da Legnago sulle quali gravita. Dopo Concamarise \u00e8 il pi\u00f9 piccolo comune della Bassa veronese. Il paese si sviluppa sotto l'argine del fiume Adige nella parte orientale del territorio comunale, mentre nella parte opposta, ad ovest, sorgono numerose localit\u00e0 (Cason, Possessione, Ronchi, Guasti, Motta), collegate da strade che solcano la campagna coltivata e sulle quali sorgono case a corte e ville d'epoca. Il territorio del comune \u00e8 inoltre bagnato dal fiume Buss\u00e8 e sfiora la SS434, sulla quale per\u00f2 ha una propria uscita e posiziona una sviluppata zona industriale.\nEtimologia.\nIl toponimo \"Angiari\" dovrebbe essere di facile interpretazione. Deriverebbe, senza alcuna ombra di dubbio, dalla parola latina \"glarea\", ghiaia. Nel 932 viene citato per la prima volta come \"Castrum Anglareii\" e successivamente con i nomi di \"Castrum Anglerei\", \"Anglarei\" e \"Anglari\". Tutto ci\u00f2 trova conferma nel fatto che nel passato qui, presso la riva dell'Adige, esisteva un porto fluviale nel quale arrivavano barche che commerciavano la ghiaia, raccolta sul letto del fiume e utilizzata come materiale edile. Il porto era a servizio di Angiari e dei comuni limitrofi (in particolar modo Cerea) e resistette fino al 1882 quando venne annientato dalla devastante piena dell'Adige.\nStemma.\nIl simbolo del comune rappresenta una farnia che sorge su una collina verde e sullo sfondo un cielo completamente azzurro. Nei cantoni dello stemma comunale sono presenti due tortelli rossi.\nStoria.\nIntorno all'anno 1000 il nome del comune viene citato, per la prima volta, grazie ad una serie di donazioni fatte ai Canonici di Verona dalla maggiore delle famiglie dell'epoca. La pianura che circondava Angiari era completamente coperta da boschi e da paludi. Fu cos\u00ec che fino alla fine del XIII secolo si lavor\u00f2 per strappare terra alle acque, per renderla coltivabile e far sorgere nuovi villaggi. In questo periodo sorsero i primi edifici sacri (Santa Maria della Croce, Pieve di San Michele) e si insediarono in paese le pi\u00f9 potenti famiglie e casate proprietarie terriere che regnarono nei secoli successivi (Parma, Lavezzola).\nUna delle lotte che gli abitanti hanno sempre combattuto \u00e8 quella contro il fiume Adige, infatti si \u00e8 sempre dovuto controllare il suo corso per evitare rotte che avrebbero raso al suolo il paese. Fu cos\u00ec che nel corso del Quattrocento si eressero argini nuovi e resistenti e si crearono dei canali di sfogo in caso di piene improvvise.\nIl secolo successivo venne eliminato il bosco ad ovest del centro urbano. Della sua presenza rimangono solo i nomi delle localit\u00e0 preesistenti (Ronco, Boschirolla, Engazz\u00e0). Nei secoli successivi Angiari segu\u00ec la sorti di tutta la Bassa provincia veronese. Prima ci fu il dominio di Napoleone seguito dal dominio austriaco (durante il quale ad Angiari si svolse una battaglia contro i francesi), che comport\u00f2 un benessere economico-sociale (creazione di edifici pubblici.\nNell'ottobre 1882 vi fu una rottura degli argini dell'Adige presso Angiari. Lo straripamento arriv\u00f2 ben dentro la provincia di Rovigo e i danni si ripercossero sulla popolazione per gli anni successivi creando problemi di salute (pellagra e altro), di denutrizione e di forte carenza di lavoro. La popolazione fu costretta in misura rilevante ad emigrare, l'obiettivo principale del flusso migratorio fu l'America meridionale ed in particolare il sud del Brasile.\nFino al 1882, l'anno della rotta del fiume, c'era un porto fluviale che serviva principalmente il territorio di Cerea.\nDurante il 1866 Angiari venne annesso al Regno d'Italia. Il Novecento non inizi\u00f2 nel migliore dei modi. L'economia sub\u00ec un declino dovuto alla mancanza di manodopera. Si assistette a una vera emigrazione soprattutto verso le Americhe che si attenu\u00f2 durante il Ventennio fascista per ricominciare in occasione delle due Guerre Mondiali. Dagli anni sessanta in poi si verific\u00f2 un notevole sviluppo, soprattutto economico, che dura fino ai nostri giorni, dove l'agricoltura \u00e8 stata completamente modernizzata e viene affiancata dall'importante presenza dell'industria.\nLuoghi d'interesse.\nArchitetture religiose.\nChiesa parrocchiale di San Michele Arcangelo.\nL'attuale chiesa parrocchiale sorge su un'antica pieve preesistente abbattuta nel 1750. La sua costruzione inizi\u00f2 nel 1753 e venne terminata attorno al 1770. La struttura \u00e8 composta da una grande navata, dalla sagrestia e da quattro cappelle laterali oltre che da un'imponente torre campanaria.\nChiesa di Santa Croce - XVI secolo.\nQuesto edificio sacro prende il nome dalla contrada in cui sorge e venne costruito per opera di un noto commerciante della zona nel 1523, data confermata da una visita del vescovo di Verona, scritta su un documento dell'epoca.\nNel corso del 1541 la chiesa venne ampliata e dotata di tre diversi altari, uno dei quali, per opera di una donazione della potente famiglia Parma-Lavezzola, dedicato a Nostra Signora della Neve. Durante questo periodo la chiesa venne arricchita con dipinti e affreschi di importante bellezza artistica. Nel 1671 venne completamente rifatta la pavimentazione. Nel corso del Settecento i tre altari cambiarono intitolazione; l'altare maggiore, in marmo, venne dedicato Beata Vergine delle Grazie, mentre i due laterali in legno a Sant'Apollonia e a San Rocco. In questo periodo la chiesetta di Santa Croce divenne sede parrocchiale a causa di lavori presso la chiesa principale di Angiari. Nel 1808 venne stilato un elenco dei beni di propriet\u00e0 dell'edificio religioso. Durante questo secolo la chiesetta fu meta di devozione popolare. Verso gli inizi del Novecento la chiesa fin\u00ec nel dimenticatoio e abbandonata a se stessa. Solamente verso l'anno 2000 iniziarono i lavori di restauro che ridonarono la splendida chiesetta di Santa Croce alla comunit\u00e0 e finirono nel 2014\nChiesa di San Giacomo e San Filippo (scomparsa attorno al 1700) - XVIII secolo.\nEra situata lungo il corso del fiume Adige e venne nominata per la prima volta in un documento del 1234 nel quale una donna lasciava i propri beni a questa chiesa. Nel corso del Cinquecento l'edificio era arricchito con molti oggetti sacri, ma necessitava di un restauro immediato che, per\u00f2, non venne mai eseguito. Attorno al 1550 la chiesa era rimasta senza tetto e venne usata come una specie di stalla, nonostante al suo interno vi fossero ancora oggetti sacri di importante valore (soprattutto tre altari). La chiesa rimase nel degrado per molti anni finch\u00e9 nel 1695 fu venduta e qualche anno dopo abbattuta, mentre gli oggetti in essa contenuti vennero trasferiti nelle chiese vicine.\nVille.\nVilla Lando-Murnovo - XV secolo.\n\u00c8 situata nella piazza centrale del paese. \u00c8 una quattrocentesca casa padronale, composta da due grandi rustici. Dalla facciata della villa si possono intuire restauri di particolari, svolti durante il Seicento e il Settecento (portale, finestroni), e su di essa sono appesi gli stemmi delle famiglie che l'hanno posseduta. Sono ancora visibili resti della torre del Quattrocento, del pozzo, stalla, fienile e barchessa oltre ad un grande muro di cinta.\nVilla Avrese alla Paina - XVIII secolo.\nLa villa si trova fuori dall'abitato di Angiari, ai confini con il comune di Legnago, nelle vicinanze dell'argine del fiume Adige. Conserva quasi in ogni sua parte l'aspetto originario settecentesco con i due portali, la torre colombara ed altri elementi di architettura tipici dell'epoca. La villa \u00e8 circondata da una mura dotata di un maestoso cancello in ferro battuto del Settecento che una volta oltrepassato conduce ad un immenso parco ricco di molti tipi di piante e uccelli. Annesso alla villa vi \u00e8 un vasto podere coltivato.\nVilla Grella - XIV secolo-XV secolo.\nLa casa a corte, come la vediamo oggi, risale all'Ottocento, ma la struttura originaria \u00e8 quattrocentesca. La villa ha una pianta rettangolare. All'interno sono presenti numerosi affreschi, soprattutto nel salone al primo piano, che raffigurano momenti di vita quotidiana. Questi dipinti rappresentano una vera e propria ricchezza artistica e testimoniano gli stili di vita e i modi di fare dell'epoca.\nFortificazioni.\nCastello di Angiari.\nQuando la presenza di Angiari \u00e8 stata nominata, in un documento del X secolo, venne citata anche la presenza di un castello che venne aggiunto in difesa dell'abitato del paese. Le dimensioni del castello erano abbastanza limitate (neanche 3000 m2) e perse potere in fretta, infatti gi\u00e0 attorno al 1150 era considerato vecchio e in disuso. La sua struttura rimase in piedi per\u00f2 per molto altro tempo tanto che nelle mappe topografiche continu\u00f2 ad essere citato. Intorno al luogo dove sorgeva la fortezza, si svilupp\u00f2 l'abitato del paese, ovvero la \"villa\" (dal francese \"ville\", cio\u00e8 \"citt\u00e0\", \"luogo abitato\").\nEconomia.\nL'economia trainante di questo paese \u00e8 senza dubbio l'agricoltura. Da sempre sul territorio sono presenti proprietari terrieri che si sono via via trasformati in aziende agricole che producono mais, tabacco, frumento, frutta (soprattutto mele) e asparago. Per quel che riguarda quest'ultima coltura, Angiari \u00e8 uno dei maggiori produttori a livello nazionale grazie alla presenza di terreni sabbiosi formati dalle inondazioni del fiume Adige, congeniali per la sua coltivazione.\nAnche l'industria fa la sua parte. Sono presenti due zone dove si sviluppa. Una, che si affaccia sul Buss\u00e8, lungo la SP44, e l'altra, pi\u00f9 recente, sul limite occidentale del territorio comunale in localit\u00e0 Ronchi, a ridosso della SS434 dove sono presenti aziende di ogni genere.\nCultura.\nManifestazioni.\nA maggio\nA luglio\nA settembre\nAd ottobre\nSi svolge alla vigilia di Santa Lucia il 12 dicembre\nSport.\nCalcio.\nLa principale squadra di calcio della citt\u00e0 \u00e8 l\"'A.C. Angiari\" che milita nel girone G di Seconda Categoria."}
{"id": "33758", "revid": "125413120", "url": "https://it.wikipedia.org/wiki?curid=33758", "title": "Arcole", "text": "Arcole (\"Arcole\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nArcole si trova in una zona di territorio circa a met\u00e0 tra le citt\u00e0 di Verona e Vicenza. La zona in cui \u00e8 situato \u00e8 ricca d'acqua; la Zerpa, zona a ovest dell'Alpone, fino alla met\u00e0 del XX secolo era infatti paludosa. Nel suo territorio scorre il torrente Alpone, che poco lontano sbocca nell'Adige. Arcole ha due frazioni: Gazzolo e Volpino, situate a nord-nordest del paese.\nStoria.\nIl paese \u00e8 citato nel 1224.\n\u00c8 noto soprattutto per la battaglia del ponte di Arcole che si tenne tra il 15 e il 17 novembre 1796 in cui Napoleone Bonaparte batt\u00e9 gli austriaci. Un obelisco, fatto innalzare da Napoleone stesso, ricorda quell'evento. Le iscrizioni latine presenti alla base dell'obelisco, unico originale dell'epoca napoleonica in Italia, sono state redatte da Calimero Cattaneo. L'incarico era stato dapprima offerto a Foscolo, ma la trattativa non and\u00f2 in porto. Le memorie napoleoniche si custodiscono in un piccolo museo situato nel centro del paese.\nEconomia.\nIl paese d\u00e0 il nome ad un vino DOC. La zona di produzione comprende i comuni di Arcole, Cologna Veneta, Albaredo, Zimella, Veronella, Zevio, Belfiore, Caldiero, San Bonifacio, Soave, Colognola ai Colli, Monteforte, Lavagno, Pressana, Vago di Lavagno e San Martino Buon Albergo in provincia di Verona ed i comuni di Lonigo, Sarego, Alonte, Orgiano e Sossano in provincia di Vicenza. La caratteristica di questo vino \u00e8 data dai terreni in cui \u00e8 coltivato, che devono essere sabbiosi. Non esiste un solo tipo di vitigno, possono essere di pi\u00f9 vitigni.\nArcole \u00e9 sede della filiale italiana della catena di supermercati Lidl.\nManifestazioni.\nA Aprile di ogni anno si tiene la locale Fiera degli asparagi: il prodotto \u00e8 rinomato e conosciuto per la sua qualit\u00e0 in tutto il Veneto.\nSi tiene il sabato e la domenica pi\u00f9 vicini alla Festa di San Martino (11 novembre) e ha lo scopo di promuovere i prodotti tipici, la storia e le tradizioni della provincia di Verona con mostre, rievocazioni storiche e numerosi stand per degustazioni e vendite dirette.\nAmministrazione.\nGemellaggi.\nGemellaggio nel nome di Andr\u00e9 Estienne, passato alla storia come \"il piccolo tamburino di Arcole\"."}
{"id": "33759", "revid": "125415436", "url": "https://it.wikipedia.org/wiki?curid=33759", "title": "Badia Calavena", "text": "Badia Calavena (\"Badia\" in dialetto locale, \"kam' \u00c0bato\" in cimbro) \u00e8 un comune italiano di abitanti della provincia di Verona in Veneto.\nGeografia fisica.\nBadia Calavena dista da Verona 32 chilometri e si trova a nord est del capoluogo provinciale. \u00c8 situato nella media Val d'Illasi a un'altitudine di \nConfina a nord con Selva di Progno, a est con Vestenanova, a sud con Tregnago, a ovest con San Mauro di Saline e Velo Veronese.\nSi sviluppa lungo la SP10 dell'omonima valle, che mette in comunicazione Colognola ai Colli con Giazza.\nEtimologia.\nL'etimo sembra da ricondurre ad un personale latino \"Calavius\", con un suffisso \"ena\" tipico della toponomastica etrusca.\nStoria.\nQuello di Badia \u00e8 numerato da Carlo Cipolla come il secondo insediamento cimbro della Lessinia dopo Rover\u00e8 nel 1333 e lo descrive come numeroso.\nCi sono reperti che risalgono all'et\u00e0 del Ferro ed i primi dati scritti della zona sono del 1040 quando, sotto la giurisdizione del Vescovo di Verona, il vescovo Walterio, tedesco, costru\u00ec un castello sul colle San Pietro andato quasi subito distrutto. Sulle rovine fu costruito il Monastero dei SS. Pietro, Vito e Modesto con monaci tedeschi dell'Ordine di San Benedetto come l'Abbazia di San Zeno a Verona. Nel 1185 papa Lucio III, avendo la sede del papato a Verona, visit\u00f2 e consacr\u00f2 la Chiesa. L'abbazia fu detta della \"Calavena\" perch\u00e9 sorta nel pezzo di vallata detto \"Calavena\". Il nome del paese sottostante deriva da questa \"Badia della Calavena\".\nSingolare il legame con i tedeschi e con la cultura tedesca in periodo precimbrico. Le liti fra Abbazia e Cimbri iniziarono dai primi giorni: un atto del 10 gennaio 1333 cita una lite tra il monastero e gli abitanti di Badia per pascoli e terreni. Altre liti vi furono nel XVI secolo, quando i badiesi cercarono di sfruttare la decadenza dell'Abbazia.\n\u00c8 del XV secolo la nascita dell'abitato vero e proprio di Badia che si svilupp\u00f2 parallelamente alla decadenza della vecchia Abbazia. Vecchi documenti riportano la presenza solo di un'osteria e di una \"beccaria\" (macelleria) nel 1442. Precedentemente le case erano nel perimetro del Monastero che comprendeva la parte alta del paese.\nAll'inizio del XV secolo, nel 1403, Caterina Visconti cre\u00f2 il \"Vicariato della Montagna dei Tedeschi\" detto anche della \"Montagna alta del Carbon\". \nNel 1630, anche Badia fu fortemente colpita dalla peste, tuttora ricordata a Sprea in una cerimonia dedicata a San Rocco.\nSotto il dominio napoleonico nel 1797 Badia divenne capoluogo del \"Distretto della Montagna\" e i 13 antichi comuni cimbri veronesi persero la loro forte autonomia.\nPeper Park.\nIl Peper Park \u00e8 il parco delle energie pulite e rinnovabili. Comprende tutto il territorio del comune di Badia Calavena.\nIl nome deriva dall'acronimo di Parco delle Energie Pulite E Rinnovabili. \u00c8 stato scelto con un concorso tra gli studenti delle scuole comunali, a testimonianza del coinvolgimento attivo della cittadinanza in questo progetto.\nNasce come idea dell'amministrazione comunale che nel 2004 ha attivato uno sportello informativo sulle energie rinnovabili, punto di riferimento per indirizzare i cittadini all'utilizzo dell'energia \"pulita\". Sul territorio comunale sono presenti diversi impianti, visitabili dal pubblico, di propriet\u00e0 comunale per la produzione di energia con fonti rinnovabili: fotovoltaico da , solare termico, impianti a biomassa legnosa cippata per il riscaldamento della scuole e di altri edifici pubblici. Nel 2008 viene installato a Badia Calavena il primo impianto macroelico del Veneto: un generatore da che produce circa .\nL'idea alla base del parco \u00e8 che l'attenzione alle fonti rinnovabili, e in generale al territorio, possa essere valorizzata e che lo stesso territorio possa diventare \"strumento didattico\".\nSi inventa quindi il Peper Park, con l'idea che tutto il territorio sia un grande parco da visitare, a partire dal turismo a piedi, in bici e cavallo e, ancora, la valorizzazione del turismo enogastronomico e culturale non dimenticando il nuovo turismo \"didattico\" ed ecologico.\nSi \u00e8 proceduto quindi a valorizzare le pi\u00f9 antiche attrezzature turistiche, recuperando e segnalando 20 sentieri che coprono l'intero territorio comunale che dal capoluogo e dalle frazioni portano alla scoperta del territorio, dei paesaggi, delle contrade e delle altre peculiarit\u00e0 presenti. I sentieri sono ispirati ai quattro elementi naturali: acqua, aria, terra e fuoco e segnalati in modo accurato. Possono essere percorsi a piedi; alcuni anche in mountain bike oppure a cavallo. \nVengono inoltre promosse e valorizzate le altre risorse quali: i prodotti tipici (\"bogoni\" (chiocciole), tartufi, marroni), l'enogastronomia tipica, i prodotti artigianali, le manifestazioni locali. Il tutto in una filosofia di crescita economica e culturale fondata sulla sostenibilit\u00e0 in senso lato e l'utilizzo delle energie rinnovabili.\n\"La Casa di Peper\", in frazione di Sant'Andrea di Badia Calavena, \u00e8 il cuore del parco: centro di organizzazione, promozione e divulgazione delle diverse attivit\u00e0 che vengono proposte. Ospita il centro servizi turistici, l'osservatorio permanente delle energie rinnovabili e alternative con sala conferenze e sala di microfunzionamenti, l'ostello con 22 posti letto ed infine il bar stuzzicheria.\nCultura.\nUna tradizione importante della zona e del comune \u00e8 quella dei trombini. Sono armi da cerimonia (\"s-ciopo da sagra\"), derivate dagli archibugi. Pur essendo dei fucili assomigliano ad una grossa pistola, con una canna ad anima liscia che pu\u00f2 essere poligonale o cilindrica e con la bocca che si apre a campana.\nEventi.\nLa seconda domenica di giugno\nA giugno\nIn luglio a San Valentino\nL'ultima domenica di luglio. La statua di San Rocco viene portata in processione sul monte Casteche in ringraziamento per la fine della peste del 1630.\nIl 15/16 agosto\nA Sant'Andrea (il 30 novembre o la prima domenica di dicembre). Questa rassegna sulle lumache, in cimbro \"sn\u00e9kan gaspearat\", \u00e8 una delle pi\u00f9 antiche in Italia. Vengono organizzati incontri sull'elicicoltura e sul tartufo oltre a degustazioni.\nEconomia.\nL'economia di Badia si basa prevalentemente su prodotti dell'artigianato e dell'agricoltura. In misura minore sul turismo.\nAmministrazione.\nFa parte della Comunit\u00e0 montana della Lessinia. Inoltre il comune fa parte del movimento patto dei sindaci "}
{"id": "33760", "revid": "254059", "url": "https://it.wikipedia.org/wiki?curid=33760", "title": "Bardolino", "text": "Bardolino (\"Bardo\u0142in\" in veneto) \u00e8 un comune italiano di abitanti della provincia di Verona in Veneto.\nGeograficamente localizzato sulla riviera orientale del lago di Garda, si estende per circa di superficie, con un'altitudine che va da un minimo di a un massimo di \nGeografia fisica.\nTerritorio.\nBardolino sorge a circa 30 chilometri a ovest da Verona, capoluogo della provincia di cui fa amministrativamente parte, si trova sulla sponda orientale del lago di Garda, compreso tra i comune di Lazise a sud e di Garda a nord, su di un territorio collinare stretto tra il lago, a ovest, e la collina morenica, a est, che separa il lago stesso dalla valle dell'Adige, nel punto in cui questo sfocia nella Pianura Padana.\nIl territorio di Bardolino si sviluppa completamente all'interno del grande anfiteatro morenico del Garda: sorge su terreni costituiti da sedimenti depositati in ambiente glaciale e fluvio-glaciale durante il quaternario, depositi attribuiti principalmente alle glaciazioni Riss e W\u00fcrm e in seguito addolciti dai processi di denudazione e dilavamento dei versanti. Questi ultimi processi hanno provocato la formazione di una morfologia ondulata che degrada con delicatezza verso il lago.\nIl suolo presenta depositi morenici fino a diverse centinaia di metri di profondit\u00e0, come hanno confermato la perforazione di pozzi idrici, e questa composizione del suolo causa la media permeabilit\u00e0 dei terreni superficiali. Le falde freatiche presenti nei fondovalle sono spesso presenti a pochi metri di profondit\u00e0 sotto il piano di campagna, motivo per cui sono presenti nel territorio diversi toponimi che richiamano la presenza di ristagni idrici, difficolt\u00e0 di deflusso e falde superficiali.\nPer quanto riguarda la classificazione sismica regionale Bardolino \u00e8 classificata nella zona 3, ovvero a bassa sismicit\u00e0, anche se storicamente la zona a est del lago di Garda, quindi il monte Baldo, e la val d'Illasi sono le aree a maggior sismicit\u00e0 della provincia di Verona, essendovi stati eventi sismici di notevole intensit\u00e0.\nClima.\nIl lago di Garda, e quindi Bardolino, fa parte di quell'ampia zona climatica che comprende la Pianura Padana e le prime valli alpine e che denota un clima temperato umido, ma che localmente manifesta condizioni notevolmente mitigate dalla massa d'acqua: questo clima pu\u00f2 definirsi sub-mediterraneo. La primavera e l'autunno sono le stagioni pi\u00f9 piovose, mentre l'estate \u00e8 di tipo mediterraneo, quindi asciutta ma interrotta da intensi temporali, specialmente nel mese di agosto. In inverno le temperature sono meno rigide rispetto alle zone circostanti e le precipitazioni sono piuttosto scarse, mentre le nebbie solo in poche occasione riescono a invadere il basso lago.\nNel comune di Bardolino la temperatura media annua e di circa , con medie minime di e medie massime si 18-18,5\u00a0\u00b0C, mentre le precipitazioni annuali variano da un minimo di a un massimo di .\nOrigine del nome.\nIl nome di Bardolino potrebbe derivare da un termine latino di derivazione gaelica: \"Bardus\", \"cantore\" oppure, altra ipotesi da patronimico germanico, \"Pardali\" o \"Bardali\", figlia del re Aulete fondatore di Mantova.\nStoria.\nPreistoria e antichit\u00e0.\nLe tracce pi\u00f9 antiche della presenza dell'uomo nella zona risalgono al III millennio a.C. quando vi fu la presenza della civilt\u00e0 palafitticola del basso lago di Garda. Resti di questo antico popolo sono stati trovati in particolare nella frazione di Cisano, oltre che in altre zone limitrofe come a Peschiera, Pacengo, Lazise e Garda.\nMoltissimi i reperti di epoca romana rinvenuti, sia a Bardolino sia in altri comuni lacustri, ci\u00f2 a testimonianza di come fosse un luogo particolarmente amato dai Romani che si erano insediati nella citt\u00e0 di Verona gi\u00e0 a partire dal II secolo a.C. Molte delle iscrizioni su pietra ritrovate, ora in gran parte conservate presso il museo lapidario maffeiano nel capoluogo veronese, si possono collocare nell'et\u00e0 repubblicana o neo imperiale. Fra esse un curioso cippo sepolcrale eretto da un uomo a s\u00e9 stesso mentre era ancora in vita. Durante alcuni scavi, sono state portate alla luce anche alcune vestigia di abitazioni romane e, molto probabilmente, alcuni di questi resti furono utilizzati in epoca medievale per innalzare le porte a difesa del comune.\nStoria medievale.\nTerminata l'epoca delle invasioni barbariche con la caduta dell'Impero romano d'Occidente, gli abitanti di Bardolino conobbero un periodo di relativa pace e tranquillit\u00e0, interrotto tuttavia dall'infuriare della guerra gotica (535-553) quando dovettero patire saccheggi perpetrati sia dai Goti, sia dai Bizantini. Nel 568, guidati da Alboino, in Italia si stabilirono i Longobardi che imposero il loro potere anche sulla zona gardesana. A loro si deve una riorganizzazione di tutta la sponda lacustre veronese raggruppata in un'unica unit\u00e0 amministrativa, la \u201c\"iudicaria Gardensis\"\u201d con Garda capoluogo.\nFin dall'epoca longobarda e nell'Alto Medioevo la zona fu soggetta ai monaci colombaniani della potente abbazia di San Colombano di Bobbio (PC), attivissimo centro di evangelizzazione e di rinascita agricola sotto la protezione del Papa, e del grande feudo reale e imperiale monastico, che vi fondarono il \"Monastero di San Colombano\" di Bardolino che diverr\u00e0 un potente priorato autonomo. Essi evangelizzarono il territorio, diedero impulso alla cultura e soprattutto all'agricoltura con il recupero di aree incolte o abbandonate, le bonifiche, introducendo importanti innovazioni e migliorie agronomiche con il recupero e la diffusione di vigneti, oliveti, castagneti, mulini, fratoi, del sistema di pesca, ecc. Diedero, inoltre, un notevole apporto alimentare grazie agli allevamenti e alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali, delle vie del sale e delle vie fluviali, e il commercio lungo la pianura e verso la marittima con scambi di merci varie come olio, sale, spezie, legname, carne, ecc. Ancora a met\u00e0 del XII secolo il documento \"Breve recordationis de Terris Ecclesiae Sancti Columbani\", documenta ancora le propriet\u00e0 dell'abbazia di Bobbio.\nI Longobardi rimasero padroni dell'Italia settentrionale fino al 774 quando vennero sconfitti dai Franchi di Carlo Magno che diede inizio al Sacro Romano Impero. Nell'807 compare per la prima volta il nome del \"vicus\" \u201cBardolino\u201d riportato su un diploma emanato da re Pipino d'Italia in cui veniva ceduta all'Abbazia di San Zeno a Verona la chiesa di san Zenone \"situata in Bardolino con tutte le sue pertinenze\".\nTra l'856 e l'859, in un periodo di instabilit\u00e0 politica dovuto alla morte di Carlo Magno, vi fu una disputa fra Verona e i paesi del lago che sfoci\u00f2 in una battaglia in cui quest'ultimi vennero sconfitti. L'episodio \u00e8 ricordato in una tela del pittore Felice Brusasorzi dal titolo \"Vittoria dei Veronesi sui Gardesani\u201d oggi conservata nella sala del consiglio del municipio di Verona a Palazzo Barbieri.\nTra il IX e il X secolo, per contrastare le numerose scorribande degli Ungheri, i principali abitati delle sponde del lago si dotarono di mura e castelli, Bardolino non fece eccezione. Poco sappiamo della prima fortificazione che qui venne innalzata, di cui le prime documentazioni sono del 1100, ma si ritiene che la sua costruzione fosse stata concessa ai bardolinesi dall'imperatore Berengario del Friuli; un simile permesso venne accordato a tutte le comunit\u00e0 del lago. In seguito il castello si ingrand\u00ec fino a costituire, con i Della Scala, un unico fortilizio per tutto il paese. Le spesse mura, circondate da un ampio fossato, richiudevano il centro del paese a cui si poteva accedere da sole due porte: una posta a nord-est in direzione Garda chiamata \"\"San Giovanni\" o \"superiore\", una a sud-est chiamata \"Verona\" o \"inferiore\"\".\nNel XII secolo Bardolino \u00e8 ricordato come comune autonomo sorretto da un proprio statuto e amministrato da un'assemblea di \"vicinia\", i capi famiglia. La giustizia era amministrata da un podest\u00e0 mentre un sindaco fungeva da procuratore nei contenziosi. Risale al 1222 la costituzione, comune a quasi tutti i centri del lago, dei diritti di pesca riservati a una corporazione del luogo. Nel 1193 Bardolino segue la sorte di tutte le \"ville\" dipendenti dalla Rocca di Garda che vengono cedute con essa dall'imperatore Enrico VI al comune di Verona.\nStoria moderna e contemporanea.\nDurante il Medioevo e l'et\u00e0 moderna Bardolino segu\u00ec i destini di Verona e con la dedizione di Verona a Venezia del 24 giugno 1405 inizia il dominio veneziano. Sotto la Serenissima, Bardolino divenne il centro della marina veneziana sul lago, e nel 1526 fu saccheggiato e sub\u00ec il rapimento di propri abitanti a fini di riscatto da parte dei Lanzichenecchi. Sotto gli Austriaci fu capoluogo del distretto che raggruppava tutti i comuni veronesi rivieraschi.\nNel 1848 insorse alle truppe austriache credendo nella vittoria dei Piemontesi e ne sub\u00ec rappresaglie: incendi, saccheggi e fucilazioni. Nel 1866 Bardolino entr\u00f2 a far parte del Regno d'Italia.\nPriorato di Bardolino.\nAutonomo ma dipendente dall'abate dell'abbazia di San Colombano di Bobbio (PC) fin dall'epoca longobarda vi era il vasto e ricco \"Priorato di Bardolino\", il territorio era inserito nei possedimenti bobbiesi attraverso il controllo del monastero di San Colombano di Bardolino e che dipendeva quindi in ultima istanza dalla Santa Sede, con il territorio del lago di Garda e il Garda orientale, con le propriet\u00e0 veronesi in Verona e fra i fiumi Mincio e Adige, della zona della Valpolicella, del veronese e lungo la via Postumia, oggi sotto tre regioni (Lombardia, Veneto e Trentino); assieme ai tanti possedimenti, il territorio era inserito nel grande feudo reale e imperiale monastico.\nL'elenco di vari monasteri e celle monastiche \u00e8 notevole, possiamo citare fra i maggiori: Bardolino, Pastrengo, Lazise, Garda e Rocca di Garda, Costermano con le priorie di \"Marciaga\", \"Castion\" e \"Sapora\" (attuale Albar\u00e8), Affi, Cavaion Veronese, Pastrengo, Bussolengo, Gaium di Rivoli Veronese, Torri del Benaco con la prioria di Albisano, San Zeno di Montagna, Brenzone sul Garda, Malcesine, Ferrara di Monte Baldo, Ceredello e la prioria \"Pesina\" di Caprino Veronese, la prioria di \"Rivalta\" di Brentino Belluno, Avio, Riva del Garda, \"Summolaco\", San Giorgio e Arco, Brentonico, Mori, Peschiera del Garda, Desenzano del Garda, Lonato del Garda, Sirmione, Sal\u00f2 e la prioria di \"Solarolo\" di Manerba del Garda, Toscolano Maderno, Valpolicella con la prioria di San Pietro in Cariano, pieve di San Floriano, pieve di San Martino, prioria di Santa Sofia, e la prioria di \"Priviniano\" (\"vallis provinianensis\" vicino al fiume Adige), Fumane, Marano di Valpolicella, Negrar di Valpolicella, Pescantina, pieve di San Giorgio di Valpolicella di Sant'Ambrogio di Valpolicella, Ossenigo di Dolc\u00e8, Erbezzo, Verona, Chiesa dei Santi Nazaro e Celso, Chiesa di Santa Maria in Organo.\nPer i collegamenti fra Po, Mincio e lago del Garda: Porto Mantovano (con possedimenti terrieri e diritti sulla navigazione fluviale sul Po), Mantova, Barbasso, Barbassolo e Frassinara di Roncoferraro e Riva di Suzzara.\nDa Comacchio con le saline gestite dal monastero di Bobbio e il porto fluviale monastico, Codigoro, Abbazia di Pomposa, con il trasporto di sale con chiatte verso il Po e la Pianura Padana e verso il Mincio e il Garda per le peschiere.\nIl \"Monastero di San Colombano\" in Bardolino gestito autonomamente dai monaci colombaniani gestisce numerosi poderi coltivati e molti vengono dati in affitto o in enfiteusi alla popolazione locale, che ogni anno il 23 novembre (ricorrenza del missionario irlandese San Colombano) versa all'abbazia madre un fitto.\nIn particolare, va segnalata la presenza di aziende e poderi monastici soprattutto nella parte meridionale del lago di Garda, da cui l'abbazia ricava notevoli quantitativi di olio d'oliva, necessario soprattutto per l'illuminazione, e di pesce, consistente in trote e anguille. Poich\u00e9 i monaci dovevano disporre continuativamente di pesce date le esigenze del loro regime alimentare, dettate dalla regola monastica per la parte igienistica e salutistica, sul lago e nei dintorni di esso figura organizzata una fitta rete di peschiere, che erano delle vere e proprie piccole aziende, dotate di infrastrutture, attrezzi, vasche, che assicuravano lo smistamento della merce sui fiumi mediante imbarcazioni fluviali a chiglia piatta, come sandoni, burchi, burchielli. Scendendo lungo il Mincio, a Porto Mantovano queste imbarcazioni incrociavano i battelli pieni di sale che risalivano da Comacchio, prodotto che veniva utilizzato per la salagione del pesce.\nIl monastero era famoso inoltre per la conciatura delle pelli, per la cui lavorazione usava lo \"scotano\" o Rhus cotinus, un arbusto che veniva raccolto e ridotto in polvere.\nUn quarto del raccolto veniva inviato all'Abbazia di Bobbio, ricevendo in cambio libri e codici per la biblioteca del monastero.\nLa prima testimonianza documentale longobarda \u00e8 un atto del re Liutprando che dona al gi\u00e0 esistente priorato di Bardolino una corte regia di pesca al monastero di Bobbio, una seconda donazione da parte di re Rachis si ebbe con la grande \"pischaria\" di Peschiera del Garda che ne muto l'antico nome. Ancora a met\u00e0 del XII secolo il documento \"Breve recordationis de Terris Ecclesiae Sancti Columbani\", documenta ancora le propriet\u00e0 dell'Abbazia di Bobbio. Rimarranno di propriet\u00e0 del cenobio bobbiese fino al 1208, quando poi papa Innocenzo III passer\u00e0 il priorato monastico di Bardolino al controllo della Diocesi di Verona. Il priorato e il monastero di San Colombano di Bardolino vennero soppressi nel 1810 in epoca napoleonica e le propriet\u00e0 terriere passarono al demanio.\nAltre propriet\u00e0 legate a fondazioni monastiche da parte di monaci colombaniani di Bardolino:\nMonumenti e luoghi d'interesse.\nFortificazioni.\nLe mura di cinta nella versione rimasta oggi sono ridotte. Fu pi\u00f9 volte ampliato dal nucleo originario.\nCultura.\nMusei.\nIl Museo Sis\u00e0n, aperto il 10 maggio 2009, \u00e8 dedicato alle tradizioni ornitologiche ittiche e contadine del comprensorio gardesano.\nLo scopo principale del museo \u00e8 la diffusione della conoscenza ornitologica e delle tradizioni storico-artigianali legate alle attivit\u00e0 della caccia e della pesca diffusamente praticate in passato nel Basso Garda. Sempre a Bardolino, nel 1991 per volere di Gaetano Zeni \u00e8 stato istituito il Museo del Vino. Esso \u00e8 suddiviso in aree tematiche, ognuna dedicata a un aspetto diverso dei processi della filiera vitivinicola, dalla coltivazione in vigna fino alla fase di imbottigliamento. Gli oggetti esposti sono per la maggior parte originali e quindi effettivamente utilizzati nel corso degli anni.\nEventi.\nIl paese di Bardolino, forte della sua vocazione turistica, ospita numerosi eventi che si tengono per tutto il corso dell'anno. Il triathlon internazionale di Bardolino, prima gara sulla distanza olimpica in Europa che si disputa ogni anno nel mese di giugno. La \"Regata delle Bisse\" viene organizzata dalla Lega Bisse del Garda, tappa del campionato delle bisse, tradizionali imbarcazioni da voga alla veneta, che si tiene tra giugno e agosto. Il trofeo \u00e8 la bandiera del lago. Il \"Concorso Pianistico Nazionale \"Citt\u00e0 di Bardolino\"\", organizzato dalla Filarmonica Bardolino (un'antica e prestigiosa associazione musicale da molto tempo presente sul territorio di Bardolino).\nEventi dedicati al vino sono: \"Festa del Chiaretto\", che si tiene in maggio; la \"Festa dell'uva\", in ottobre; la \"Festa del Novello\", in novembre. A Cisano, in primavera, viene organizzata una Rassegna campanaria e la \"Regata di Cisano\", gara remiera di voga veneta.\nA Bardolino, in ottobre, il \"Festival Internazionale della Geografia di Bardolino\" richiama numerosi partecipanti.\nEconomia.\nOggi l'economia \u00e8 prevalentemente turistica, orientata a tutte le forme di accoglienza. Come strutture sono presenti alberghi, campeggi e seconde case, importante \u00e8 anche l'offerta enogastronomica e l'attenzione a creare eventi sportivi al fine di aumentare la domanda di turismo.\nNon meno importante \u00e8 la produzione vinicola con la denominazione del vino Bardolino che prende il nome dal paese. Quella locale \u00e8 una economia che prende spunto dalla doppia natura del territorio: lago e collina.\nLa dimensione dell'industria turistica si pu\u00f2 riassumere in alcuni dati: oltre posti letto in alberghi, oltre in altre forme e addetti ai lavori del settore.\nAmministrazione.\nAltre informazioni amministrative.\nIl comune fa parte dell'Associazione Nazionale Citt\u00e0 del Vino.\nSport.\nCalcio.\nLa squadra di calcio femminile, Calcio Femminile Bardolino, dalla stagione 2004-2005 ha aperto un ciclo di vittorie a livello nazionale che l'hanno delineata come la societ\u00e0 leader del calcio italiano femminile; inoltre nel 2007-2008 ha raggiunto una semifinale di Coppa dei Campioni, evento senza precedenti per una squadra italiana. Lo scudetto del 2004-2005 \u00e8 il quarto in provincia di Verona conquistato da tre squadre diverse. Dalla stagione 2010-2011 la societ\u00e0 si trasferisce a Verona, assumendo la denominazione Verona Bardolino.\nIn citt\u00e0 il calcio femminile ha continuato a essere rappresentato dall'USD Real Bardolino che milit\u00f2 stabilmente nel campionato di Serie B fino alla stagione 2013-2014 quando la societ\u00e0 decise di cessare ogni attivit\u00e0.\nIl comune di Bardolino ospita il centro sportivo \"Veronello\" che \u00e8 stato sede degli allenamenti del Chievo per oltre 26 anni, fino alla primavera del 2010.\nCiclismo.\nNel 2004 ha ospitato i Campionati del mondo di ciclismo su strada a cronometro in sinergia con Verona dove si disputavano le gare in linea.\nIl comune \u00e8 stato scelto come sede di partenza della 20\u00aa tappa del Giro d'Italia 2007 (Bardolino-Verona di , prova a cronometro individuale) vinta da Paolo Savoldelli.\nBardolino \u00e8 la sede di partenza e di arrivo di Lake Garda Tour, la gran fondo ciclistica che percorre l'intero perimetro del lago di Garda.\nAltri sport.\nBardolino ospita una delle pi\u00f9 importanti gare internazionali di triathlon olimpico in Italia, il Triathlon internazionale Citt\u00e0 di Bardolino.\nIl 9 novembre 2013 il gruppo La Darsena Bardolino ha vinto la medaglia d'oro nei 500 metri e nei 200 metri misti della gara di Dragon Boat a Miami in Florida. Argento nei 200 metri open. Unica squadra europea a partecipare a tale evento. Nel 2010 aveva vinto l'oro all'\u00abHong Kong Dragon Boat Festival\u00bb di New York."}
{"id": "33761", "revid": "123969793", "url": "https://it.wikipedia.org/wiki?curid=33761", "title": "Belfiore", "text": "Belfiore (\"Belfior\" in veneto) \u00e8 un comune italiano di abitanti della provincia di Verona in Veneto.\nNel 2014 \u00e8 stata valutata la fusione con Caldiero, Colognola ai Colli e Illasi per formare un unico comune.\nGeografia fisica.\n\"Belfiore\" \u00e8 posizionato circa 20 chilometri ad est di Verona. Sorge sulla riva nord del fiume Adige. Ha un territorio totalmente pianeggiante tipico della Pianura Padana. Gran parte del comune \u00e8 stata occupata fino alla met\u00e0 del XX secolo dalla palude della Zerpa, ora bonificata, che si estendeva tra i fiumi Adige e Alpone.\nStoria.\nChiamato Porcile (poich\u00e9 sorto sulla strada imperiale \"Porciliana\") la storia/leggenda narra che al passaggio di un'importante personalit\u00e0 il suo nome diventa Belfiore. Nel 1796 faceva parte (come tutto il veronese e il Veneto) della Repubblica di Venezia neutrale e fu retrovia e luogo di passaggio delle truppe francesi che si avvicinavano ad Arcole nei giorni precedenti del 13 - 15 novembre 1796, famosi per la battaglia della vicina isola Arcole, dove si scontrarono i francesi con gli Austriaci.\nLa via imperiale Porciliana univa la via Postumia con la via Emilia Altinate, passando per Isole Belfiore, Isole Desmont\u00e0, Isole Veronella, Isola Str\u00e0, Isola Olmo, Isola Presana, Isola S. Zenon e Montagnana. \u00c8 dunque possibile che la Porcilia seguisse il corso dell'Adige accompagnandolo nelle numerose anse e che sia rimasta in funzione fino all'et\u00e0 feudale, allorch\u00e9 fu intensiva la trasformazione idrogeologica dell'antico paleoalveo dell'Adige.\nMonumenti e luoghi d'interesse.\nSantuario della Madonna della Str\u00e0.\nIl monumento pi\u00f9 significativo di Belfiore \u00e8 sicuramente la chiesa della Madonna della Str\u00e0, che risale all'anno 1143. Nel territorio belfiorese, collocati in aperta campagna, si possono trovare vari capitelli dedicati alla Madonna o ad altri santi minori.\nVilla Cipolla.\nA Belfiore, in localit\u00e0 Panterona, si trova Villa Cipolla, detta appunto Panterona, eretta nel 1692.\nAltre notevoli costruzioni di interesse artistico, dei conti Cipolla si ritrovano nel territorio veneto: a Castion di Costermano ricordiamo la splendida villa settecentesca opera dell'architetto Pellegrini edificata sulla base di un precedente edificio del XV secolo e a Tregnago Villa Cipolla Pellegrini.\nPalazzo Moneta.\nPalazzo Moneta \u00e8 un imponente fabbricato costruito nel 1563 e lodato da Giorgio Vasari. Da segnalare la curiosa scala \"dei muli\": \u00e8 a forma elicoidale in mattoni disposti a coltello e a spina di pesce. Serviva per far salire ai granai i muli che trasportavano i frutti dei campi.\nChiesa parrocchiale della Nativit\u00e0.\nEretta nel 1947 per volere di Mons. Luigi Bosio, curandone la struttura e la disposizione interna in ogni particolare, \u00e8 in romanico moderno. Sono degni d'ammirazione i bassorilievi dell'altare maggiore e degli altari laterali, e il battistero.\nCultura.\n\u00c8 un paese di campagna che tra le principali tradizioni tramanda il dialetto veronese.\nEconomia.\nPur essendo il paese caratterizzato da un'intensa attivit\u00e0 agricola, a Belfiore sono presenti piccole e medie industrie e un numero non trascurabile di artigiani. La principale coltura \u00e8 la mela.\nIl territorio fa parte della zona di produzione del vino Arcole DOC.\nAmministrazione.\nIl comune fa parte dell'Unione di Comuni Verona Est.\nI comuni che ne fanno parte sono: Belfiore, Caldiero, Colognola ai Colli, Illasi e Mezzane di Sotto. Inoltre aderisce al movimento patto dei sindaci \nSport.\nLa squadra principale \u00e8 la Polisportiva Dilettantistica Belfiorese che attualmente milita nel Campionato di Eccellenza"}
{"id": "33764", "revid": "1410376", "url": "https://it.wikipedia.org/wiki?curid=33764", "title": "Bonavigo", "text": "Bonavigo (\"Bonaigo\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nBonavigo \u00e8 situato a circa 34\u00a0chilometri a sud-est da Verona, e si trova ad oriente del fiume Adige. Fa parte della Bassa Veronese. Il suo territorio, specialmente nel medioevo, ha subito varie modifiche a causa delle inondazioni e delle variazioni del corso dell'Adige. La modifica pi\u00f9 importante \u00e8 la scomparsa di un ramo dell'Adige che si dirigeva verso Montagnana.\nStoria.\nBonavigo ha fatto probabilmente parte della colonizzazione romana da parte di Augusto dopo la battaglia di Azio.\nLa presenza di insediamenti romani \u00e8 confermata dal ritrovamento di tombe e lapidi. \u00c8 probabile che gli insediamenti romani siano stati abbandonati in seguito ad invasioni barbariche e alle disastrose alluvioni dell'epoca, che cambiarono persino il corso dell'Adige in quel periodo.\nLe prime tracce scritte dell'esistenza di Bonavigo risalgono all'887. Fu dopo quel periodo che i monaci benedettini deviarono ed incanalarono il corso dell'Adige sull'attuale percorso, dando stabilit\u00e0 al territorio. Fino al dominio veneziano il territorio comunale ebbe una forte instabilit\u00e0 di comando e fu preda di scorrerie ed invasioni.\nDurante la seconda guerra mondiale a Bonavigo esisteva un campo di prigionia per britannici che dipendeva dal campo base di Pol di Bussolengo. Vi erano rinchiusi qualche decina di prigionieri che lavoravano nelle aziende agricole circostanti. Il rapporto con la popolazione era ottimo tanto che dopo la guerra alcune donne del paese si sposarono con ex prigionieri. Trattati in modo umano e secondo la convenzione di Ginevra dal Regio Esercito, dopo l'8 settembre 1943 i prigionieri si diedero alla fuga. Furono aiutati in questo dalle famiglie contadine che rischiarono la vita e la prigione per offrire loro vitto e alloggio in attesa di poterli aiutare a fuggire dai rastrellamenti e dalla deportazione in Germania. Queste storie, dei Perlasca e dei Schindler di Bonavigo, insieme a quella della storia dei campi di prigionia per P.O.W (prigionieri di guerra) del veronese \u00e8 mirabilmente raccontata dal regista Mauro Vittorio Quattrina nel documentario \"Quei giorni di coraggio e paura\" realizzato nel 2008.\nIl paese ritorn\u00f2 tristemente alla ribalta a pochi giorni dalla fine della seconda guerra mondiale. Dal 20 al 23 aprile 1945 fu sottoposto a bombardamenti alleati, che avevano come obiettivo la distruzione del ponte sull'Adige per contrastare la ritirata tedesca di un esercito ormai vinto e pensava di pi\u00f9 a salvataggi individuali che alla ricerca di nuovi punti di difesa. Il risultato per il paese fu disastroso, furono distrutti tutti i simboli della piccola comunit\u00e0: la chiesa, il municipio, le scuole e molte delle case che si affacciavano sulla piazza principale.\nIl centro del paese fu ricostruito pi\u00f9 ad est su un terreno donato da una famiglia del luogo.\nLuoghi d'interesse.\nArchitetture religiose.\nFu donata nel 1062 dal conte Milone al monastero di San Giorgio di Verona. Come molti altri lasciti del periodo fu confermato nel 1155 e nel 1177 da Federico Barbarossa. Divenne autonoma come parrocchia con cappellano nel 1526. Nel 1943 fu fortemente ristrutturata con progetto dell'architetto Bertolini.\nViene considerato il pi\u00f9 piccolo santuario della provincia e d\u00e0 il nome alla storica fiera che vi si svolge. Sorge sulla sponda di un tratto pensile dell'Adige e miracolosamente si \u00e8 sempre salvato; era oggetto di una devozione particolare anche di gente lontana soprattutto durante la festa in settembre. (vedi il link sottostante) Fino a poco tempo fa 52 ex voto coprivano le pareti interne, dipinti ad olio su tavole in legno, custoditi ora in un luogo sicuro, esposti al pubblico nei giorni festivi.\nFaceva parte di un monastero Camaldolese. Conserva opere di tradizione bizantina fatte da maestro \"Ciconia\" presente in altre chiese della provincia. (vedi il link sotto) Sulla facciata ad archi rampanti si apre il rosone caratteristico. L'interno \u00e8 a una sola navata e le absidi laterali sono abbellite da affreschi.\nLa vecchia chiesa e la parrocchia \u00e8 ricordata dal papa Eugenio III in una bolla: \"Curtem Bonadigui cum ecclesiis et decimis\". La chiesa di Bonavigo divent\u00f2 \"Pieve col Cappellano\" nel 1526, unita per fornire le decime a Sant'Angelo in monte di Verona. La vecchia chiesa di Bonavigo fu distrutta da bombardamenti degli alleati pochi giorni prima della Liberazione. I bombardamenti, che avevano come obiettivo il ponte sull'Adige, al fine di bloccare l'esercito tedesco gi\u00e0 in rotta, distrussero tutto il centro di Bonavigo con tutti i simboli civici, la chiesa, il municipio, le scuole e molte delle case anche storiche del paese. La nuova chiesa fu ricostruita a centinaia di metri dalla vecchia dieci anni dopo dalla fine della guerra nel 1955 su disegno dell'architetto Paolo De Rossi.\nCultura.\nGli appuntamenti.\nSi svolge sulla sponda dell'Adige, ogni anno la prima domenica dopo l'8 settembre. I festeggiamenti durano parecchi giorni e si concludono con la tradizionale serata dell'anitra e con l'esplosione di fuochi artificiali sull'acqua accompagnati da musiche classiche e moderne.\nIl luned\u00ec dopo la domenica si svolge l'antica e rinomata fiera del bestiame. \u00c8 la pi\u00f9' antica e frequentata festa paesana di tutto il basso veronese. Essa attira numerosi fedeli e devoti alla madonna. L'immagine della Madonna di S. Tommaso con in braccio il bambin Ges\u00f9 \u00e8 visibile su una pala dell'XI secolo presso l'omonimo santuario.\nNei giorni dedicati alla festa si svolgono parecchie attivit\u00e0 religiose, mostre, manifestazioni e spettacoli di vario genere. Vengono allestite le \"Baracche\" destinate al ristoro e alla degustazione dei piatti tipici tradizionali del Basso veronese. In particolare il men\u00f9 della tradizione prevede rigorosamente il risotto \"alla Veneta\" con utilizzo di Riso Vialone Nano IGP, Cotechino e Anitra arrosto. I vini che accompagnano i piatti tipici sono il \"Soave DOC\", il \" Merlara DOC\", \" il Merlot\", il bianco \" Garganega\" e gli immancabili \"Crinton\" e \" Torbolin\".\nEconomia.\nSi basa su una economia prevalentemente rurale e agricola (di cui il prodotto di maggior rilievo \u00e8 la fragola); il paese \u00e8 noto anche per la presenza della pi\u00f9 grande e giovane fungaia della zona.\nSul territorio bonavighese sono presenti alcune industrie per la lavorazione di ferro e plexiglas, come ad esempio la SAMO SpA, specializzata nella costruzione dei box doccia e accessori per bagno in genere, mentre l'attivit\u00e0 artigianale \u00e8 marginale e prevalentemente svolta in forma individuale. \nA Bonavigo, alimentato da grandi idrovore, nasce il \"Terrazzo\", fiume minore, utilizzato per fornire acqua alle coltivazioni presenti sul territorio fino al comune di Terrazzo, dove il fiume si getta nel \"Fratta\".\nAmministrazione.\nFa parte dell'Associazione Sentinella dei Fiumi e dell'Unione Comunale Dall'Adige al Fratta. L'unione \u00e8 composta da cinque comuni: Bevilacqua, Bonavigo, Boschi Sant'Anna, Minerbe e Terrazzo."}
{"id": "33765", "revid": "647919", "url": "https://it.wikipedia.org/wiki?curid=33765", "title": "Della Duck", "text": ""}
{"id": "33766", "revid": "1543377", "url": "https://it.wikipedia.org/wiki?curid=33766", "title": "Boschi Sant'Anna", "text": "Boschi Sant'Anna (\"Sant'\u00c0na\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nBoschi Sant'Anna \u00e8 il secondo comune meno esteso dopo Concamarise della Provincia di Verona. Dista circa 45\u00a0chilometri a sud-est da Verona e 6\u00a0km da Legnago, principale citt\u00e0 di riferimento. L'abitato \u00e8 composto dal capoluogo e dalle frazioni Boschi San Marco ed Oni. Nel territorio sorgono alcune contrade (Belfiore, Faro e Sabbioni sono le principali) e numerose case a corte e casolari.\nEtimologia.\nL'origine del nome di questo comune risale a qualche secolo fa, cio\u00e8 quando i veneziani si recavano in questo territorio per sottrarre tronchi e legna da portare nella Repubblica Veneziana. Si sa con certezza, che in questa zona nell'antichit\u00e0, era presente un enorme bosco che dominava il territorio tra Legnago e Montagnana circa. A Venezia servivano grandi tronchi da conficcare nei terreni della laguna sui quali costruire edifici. Uno dei luoghi preferiti nei quali trovare l'occorrente, era questo, grazie anche alla vicinanza del fiume Adige che con il suo corso conduceva nel Basso veneziano. Intitolarono due centri esistenti nella zona, Boschi Sant'Anna e Boschi San Marco, a due figure religiose molto importanti per la citt\u00e0 lagunare (Sant'Anna e San Marco Evangelista)\nStemma.\nIl simbolo del paese \u00e8 uno scudo di colore argento con al centro una fascia orizzontale di color azzurro e nella parte superiore una stella, sempre di colore azzurro, collocata al centro delle due lettere puntate S ed A. Infine, nella parte inferiore, \u00e8 rappresentato un albero sradicato. Lo scudo \u00e8 sormontato dalla tipica corona di comune e decorato con due fronde verdi, una d'alloro con bacche d'oro e una di quercia con ghiande d'oro.\nNello stemma sono presenti gli elementi topografici e storici della comunit\u00e0.\nLa fascia azzurra infatti rappresenta il corso del fiume Adige, in quanto Boschi Sant'Anna un tempo era attraversata da un ramo del fiume; l'albero rappresenta la folta vegetazione che ricopriva la zona, che ha dato origine al nome \"Bosco\"; la stella a sei punte rappresenta i centri che formavano il comune (S. Anna, S. Marco, Oni, Belfiore, Faro e Sabbioni); mentre le lettere S. e A. indicano la sigla di Sant'Anna.\nStoria.\nIl territorio, fertile e piatto, non conserva al giorno d'oggi nulla dell'antico splendore della piccola comunit\u00e0 della Bassa veronese. Una volta qui si estendeva un immenso oceano verde (denominato \"Bosco di Porto\"), opera delle molte alluvioni provocate dal fiume Adige che un tempo passava molto vicino a Boschi (prima della famosa rotta chiamata \"rotta della Cucca\" del 589) e non era protetto da solidi argini. All'inizio dell'era cristiana, la zona su cui sorge il piccolo comune doveva gi\u00e0 essere stata bonificata, anche se rimaneva circondata da boschi e selve e di qui passava un'importante arteria romana, la strada \"Vicinalis\" che collegava le attuali Ostiglia ed Este, come testimoniano alcuni ritrovamenti di pavimentazioni in trachite euganea.\nDopo la caduta dei Longobardi, il borgo di Boschi segu\u00ec per moti anni le vicissitudini del pi\u00f9 grande comune di Legnago, e pass\u00f2 di mano in mano ai vescovi e alle signorie che governarono la zona.\nI primi proprietari del feudo di Boschi furono gli Scaligeri, ormai al termine della loro gloriosa Signoria. Nel 1377 \u00e8 assegnata ai Dal Verme. Con la caduta dell'importante famiglia veronese, il territorio pass\u00f2 sotto il dominio della Serenissima Repubblica di Venezia e si deve proprio ai veneziani, in data 14 luglio 1507, la costituzione in comunit\u00e0 di Boschi Sant'Anna, col titolo di \"vicariato\".\nPoco dopo i veneziani concessero di governare la neonata comunit\u00e0 a Federico Cavalli, difensore della Rocca di Legnago il quale qualche decennio dopo, eresse anche la prima parrocchia. Attorno al 1700, Venezia cedette l'amministrazione del territorio ad un'importante famiglia lagunare, che lasci\u00f2 una forte impronta a Boschi, i Don\u00e0 delle Rose.\nQuesta famiglia lasci\u00f2 le origini marinare per investire nella fiorente agricoltura della zona, certi di poter ricavare dalla terra un'enorme ricchezza.\nNel 1806, con la pace di Presburgo, Boschi Sant'Anna entr\u00f2 a far parte del Regno d'Italia Napoleonico e due anni dopo, il comune perse la propria autonomia, venendo aggregato a Legnago, gi\u00e0 sotto il dominio francese dopo il trattato di Campoformio.\nSolo nel 1815 con il Congresso di Vienna, Boschi Sant'Anna riottenne la propria autonomia. Nel 1928, per ragioni amministrative venne unito al comune di Bevilacqua formando il nuovo comune di Bevilacqua-Boschi, soppresso nel 1948 e ridiviso nei due vecchi originari comuni.\nMonumenti e luoghi d'interesse.\nArchitetture religiose.\nChiesa parrocchiale di Sant'Anna XVII secolo-XX secolo.\nLa chiesa and\u00f2 a sostituire un altro edificio religioso preesistente che rappresentava la cappella privata dei conti Dona' delle Rose. \u00c8 costruita in stile neoclassico.\nLa facciata \u00e8 strutturata su due ordini. La parte bassa \u00e8 divisa in tre campiture separate da paraste contrapposte tra loro che sorreggono un capitello. Nella parte centrale \u00e8 presente il portale arricchito di stipiti e architrave in pietra e sopra di esso vi \u00e8 un timpano sorretto da due mensole. Nella parte alta, il secondo ordine, compaiono pochi elementi. A decorarla \u00e8 presente una cornice a semicerchio avente lo spazio interno pieno, affiancato a destra e a sinistra da due nicchie scavate nella facciata, il tutto sovrastato da un'elegante trabeazione.\nAnche il campanile ha sostituito quello precedente, alto 25 metri e caduto a causa di un fulmine nel 1852. I lavori per la realizzazione della nuova torre campanaria durarono dal 1858 al 1864 e alla fine l'opera risult\u00f2 essere alta 35 metri; la cella campanaria riusc\u00ec a contenere 4 campane (5 nel 1894). Successivamente sulla copertura del campanile \u00e8 stato deposto un angelo annunciatore visibile da molto lontano.\nAl suo interno la chiesa presenta un ampio presbiterio che contiene un maestoso altare (sul quale \u00e8 scolpito l'antico blasone dei Don\u00e0) e colorate vetrate ad illuminarlo. Sulla parete centrale \u00e8 appesa una pala raffigurante sant'Anna.\nChiesa parrocchiale di San Marco - XV secolo-XX secolo.\nAnche questa chiesa sostitu\u00ec una costruzione preesistente. I lavori per l'ampliamento iniziarono nel 1892. L'attuale facciata dell'edificio risale al 1969, in sostituzione della precedente ritenuta brutta. \u00c8 formata da due ordini sovrastati da un timpano che sorregge due statue (dedicate a San Marco e a Santa Giustina). Sopra il portale \u00e8 appeso un bassorilievo raffigurante il Leone di San Marco, simbolo della Serenissima Repubblica di Venezia. Un altro bassorilievo \u00e8 presente nel secondo ordine e rappresenta \"Il ritorno del figliol prodigo\". La torre campanaria risale al XV secolo anche se ha subito numerose modifiche, l'ultima nel corso del 2008 quando fu riposizionata la cuspide caduta qualche anno prima.\nL'interno non contiene opere di rilevante importanza artistica, se non una bellissima tela raffigurante la Madonna delle Grazie restaurata nel 2002.\nChiesa di Santa Giustina - Oni.\nLa chiesetta venne costruita attorno al 1920 al centro della frazione e and\u00f2 a sostituire la trecentesca chiesa di Oni, situata per\u00f2 in zona periferica.\nChiesa di Santa Maria - loc. Stopazzola (comune di Minerbe) - XV secolo-XX secolo.\nIl piccolo edificio religioso, sotto la giurisdizione del comune di Minerbe ma facente parte della parrocchia di Boschi Sant'Anna, risulta eretto gi\u00e0 nel 1440. Al suo interno \u00e8 presente un affresco raffigurante la Santissima Trinit\u00e0 e un sacello appartenente ad un avo della famiglia dei Stopazzola. Sub\u00ec un primo restauro nel 1841 ed un altro pi\u00f9 recente nel 1987.\nVille e palazzi.\nVilla Dona' dalle Rose.\nLa villa \u00e8 un elegante edificio formato da tre piani, avente forma simmetrica, un doppio ordine di loggia ed un timpano centrale, sul quale \u00e8 presente lo stemma gentilizio della famiglia veneziana dei Dona'.\nUn tempo davanti all'ingresso erano disposte due colonne che sorreggevano altrettante statue raffiguranti guerrieri.\nAlla villa \u00e8 stato tolto lo spazio antistante (per la creazione della piazza di Boschi Sant'Anna nel 1984), e una vasta propriet\u00e0 di terreni che i Dona' le avevano annesso. Inoltre la famiglia veneziana possedeva anche una propria cappella privata, che sarebbe divenuta in un secondo momento la nuova chiesa parrocchiale.\nPalazzo Rosso - XVIII secolo.\nQuesto imponente ma allo stesso tempo ormai fatiscente edificio, si trova all'ingresso del paese provenendo da Legnago. Risale al XVIII secolo e costituiva nel passato la seconda abitazione dei conti Dona' delle Rose. La struttura \u00e8 formata dal palazzo nobiliare, dalla piccola chiesetta dedicata a San Nicola e da altre costruzioni.\nLa casa patronale rispecchia quella che era l'antica casa veneta, formata al piano terra da un ampio salone con le stanze disposte lateralmente, cos\u00ec come il primo piano, che era quello definito nobiliare. Presenta balconi e una piccola torre campanaria su un lato della copertura. La corte adiacente \u00e8 molto ampia e di forma quadrangolare, circondata da costruzioni che servivano da ricovero per animali e attrezzi. Spicca l'imponente torre colombaia.\nLa cappella invece, incastrata tra la casa padronale ed un altro edificio, \u00e8 molto sobria e presenta un timpano triangolare e una vetrata a volta, mentre il piccolo portale d'accesso \u00e8 sovrastato da un altro piccolo timpano.\nAll'interno \u00e8 presente un altare e sopra di questo, \u00e8 impressa l'immagine del Padre Eterno mentre pronuncia le parole \"compaia la terra!\", che alludono al disboscamento di questi luoghi; fino al 1933 all'interno dell'edificio sacro era presente una statua raffigurante San Rocco che veniva festeggiato il 16 agosto per una scampata pestilenza di qualche secolo fa.\nTutto il complesso \u00e8 stato ereditato in tempi assai recenti dalla famiglia dei Dalla Francesca che utilizzarono per\u00f2 la struttura solo per la lavorazione e l'essiccazione del tabacco e in un secondo momento vendettero il Palazzo Rosso con la chiesetta di San Nicola lasciandoli nel pi\u00f9 completo stato di abbandono.\nEconomia.\nSul territorio, nettamente dedito all'agricoltura, sorgono circa una trentina di aziende agricole che coltivano soprattutto mele e pere (il comune sorge infatti nella zona tipica di produzione della mela), oltre che mais, barbabietole e altri ortaggi. In alcune aziende \u00e8 stata introdotta la coltivazione del tabacco. Gli altri settori dell'economia santanese sono composti da piccole aziende dedite soprattutto alla lavorazione metalmeccanica, oppure legate all'edilizia ed alla carpenteria. Tra il capoluogo e la frazione Boschi San Marco sorge una piccola zona industriale.\nAmministrazione.\nDal marzo 1928 al gennaio 1948 il comune di Boschi Sant'Anna viene unito a quello di Bevilacqua, assumendo la denominazione di Bevilacqua-Boschi."}
{"id": "33767", "revid": "125415954", "url": "https://it.wikipedia.org/wiki?curid=33767", "title": "Bosco Chiesanuova", "text": "Bosco Chiesanuova (\"Cexan\u00f2a\" in veneto, \"Nauge Kirche\" in cimbro) \u00e8 un comune italiano di abitanti della provincia di Verona in Veneto.\nGeografia fisica.\nBosco Chiesanuova si colloca sulla dorsale tra il vajo di Squaranto e il vajo dell'Anguilla, due profondi canyon che danno origine, in pianura, rispettivamente alla val Squaranto e alla Valpantena, in provincia di Verona.\nIl paese si trova a un'altitudine di , \u00e8 il secondo capoluogo comunale pi\u00f9 alto di Verona dopo Erbezzo (). Dista 31 chilometri da Verona. \u00c8 al nord-est della provincia e confina con la provincia di Trento. Il suo territorio ha una parte antropizzata a sud ed una a nord che possiede pascoli per l'alpeggio d'estate e campi da sci d'inverno, nella vicina localit\u00e0 di Malga San Giorgio, nella quale sono stati ristrutturati gli impianti di risalita con la costruzione di una nuova seggiovia biposto e pista illuminata. Chiusa recentemente per mafia.\nStoria.\nAnche nel comune di Bosco Chiesanuova ci sono stati insediamenti umani del paleolitico, i pi\u00f9 importanti a Lughezzano e a San Giorgio. Da sottolineare i ritrovamenti di San Giorgio, ad una altitudine di metri circa, ma su un percorso importante a quei tempi per la presenza di un altopiano che permetteva l'attraversamento della zona senza grossi ostacoli naturali. Tutta la Lessinia e forse anche il Baldo rifornivano di selci l'intera Europa. Tanto per sottolineare l'importanza dell'altopiano, viene ancora usato adesso dai pellegrini, numerosi, che dal vicentino in due giorni vanno verso il Santuario della Madonna della Corona, una sorta di ridotto \"Cammino di Santiago\".\nIl comune ridivenne importante al tempo dei Tredici Comuni. Sul suo territorio si stanziarono due dei comuni cimbri: Frizzolana, l'attuale capoluogo, e Valdiporro, allora pi\u00f9 importante. Molti i nomi delle contrade che testimoniano il passato cimbro del territorio: Porretal, Der, Tander, Scioster, Ghert, Grietz, ecc. Precedentemente la zona della Frizzolana era dominio di tre abbazie, quella di San Colombano di Bobbio (PC), con le corti del Priorato del monastero di San Colombano di Bardolino, San Zeno e quella di Santa Maria in Organo con presenze su vari territori dell'area veronese. La zona era specializzata nel \"carbon\": era in pratica dedicata quasi esclusivamente alla produzione del carbone bianco, che si ottiene dalla parziale combustione del legname.\nIl rapporto fra i dominanti e la comunit\u00e0 dei comuni cimbri fu sempre improntato a livelli di libert\u00e0 elevati; per esempio nel 1326 Cangrande della Scala concesse alla Frizzolana l'esenzione da alcuni tributi in cambio di un impegno alla difesa dei confini.\nParticolare la struttura amministrativa fino al 1650 circa: il comune si reggeva su un \"Massaro\", una sorta di sindaco coadiuvato da quattro consiglieri espressi ciascuno dalle frazioni, fra le quali vi era Erbezzo, che allora non aveva autonomia amministrativa. La fine della forte autonomia di Bosco, come di tutta la comunit\u00e0 cimbra, coincise col dominio Napoleonico, che nella zona di Verona cancell\u00f2 le comunit\u00e0 indipendenti montane e le strutture abbaziali ancora esistenti. Il successivo dominio austriaco, invece di ripristinare le propriet\u00e0 e le autonomie, le sottopose ad una specie di Demanio e le alien\u00f2 verso i privati in una logica di preda di guerra. \u00c8 importante l'evidenza di questa parte della storia veronese nelle vicende di Santa Maria in Organo, dove san Gaspare Bertoni, degli Stimmatini, acquist\u00f2 la Chiesa e i fondi ancora annessi su esortazione del Vescovo.\nDegno di nota il campanile della parrocchiale con le sue belle sei Campane alla veronese in Do. Il comune ebbe particolare importanza, come molti altri comuni della montagna e della campagna italiana nella seconda guerra mondiale, per il fenomeno degli sfollati, ovvero di persone normalmente residenti in citt\u00e0 o zone soggette ai bombardamenti. Bosco, per la sua struttura ricettiva gi\u00e0 ampia ed il suo essere lontano dai luoghi di guerra, fu utilizzata in maniera massiccia per questo fenomeno. Un particolare da menzionare \u00e8 la nascita in questo luogo, da sfollato, di Massimo Moratti.\nMonumenti e luoghi d'interesse.\nArchitetture religiose.\nPi\u00f9 volte ristrutturata e ricostruita sui resti iniziali del 1315\nDi recente costruzione, ha un campanile con un concerto di sei campane. \u00c8 luogo di competizione fra campanari.\nCultura.\nTeatro Vittoria.\nInaugurato il 30 dicembre 2006 dopo una completa ristrutturazione, \u00e8 ora dedicato all'attivit\u00e0 cinematografica e teatrale. Ogni anno ospita durante l'estate due importanti festival: Voce -Festival della Musica Corale (luglio) e il Film Festival della Lessinia dedicato al cinema di montagna che si svolge l'ultima settimana di agosto.\nEventi.\nSi narra che, nella prima met\u00e0 del XIX secolo, durante un periodo di forte siccit\u00e0, la gente di Bosco and\u00f2 in pellegrinaggio a San Vitale di Rover\u00e8 Veronese, al fine di pregare per avere la pioggia. Al ritorno pioggia e neve caddero in gran misura, mettendo termine alla siccit\u00e0. Per questo San Vitale fu venerato come patrono, riconoscendolo come autore di un miracolo popolare. \nSi svolge all'inizio di agosto. Ha una origine che affonda nel Medioevo, dalla antica fiera del Bestiame che si svolgeva ai tempi dei feudi religiosi, poi degli scaligeri ed infine della Nobile Compagnia dei Lessini. I malgari nei primi giorni di agosto si radunavano per commerciare e per pagare le decime in natura. Si correva un palio a cavallo, si esercitava la giustizia per piccoli reati o per le dispute dei confini da parte di un podest\u00e0 (che diede il nome alla zona). Oggi dell'antica festa resta una mostra con premi per i bovini migliori, premiati con le \"cioche\", i campanacci. Resta anche la nomina dei \"Bacani\", una sorta di ordine cavalleresco riservato a persone che si sono distinte per la valorizzazione della montagna anche in senso lato. La cerimonia, in forma \"burlesca\" ricalca l'investitura dei cavalieri, dove al posto della spada si usa un bastone da pastore e al posto dell'armatura il tabarro nero (\"gaban\") e il cappello.\nL'edizione 2014 non si \u00e8 svolta a causa problemi di bilancio dell'ente montano e al suo posto \u00e8 stato mantenuto un presidio contro la presenza del lupo nel territorio della Lessinia.\nIl 15 agosto, durante la festa dell'ospite, con al centro il piatto di gnocchi fatto nella tradizione dei malgari\nSi tiene a Maregge il 29 settembre, tradizionale giorno della transumanza, durante il quale i mandriani trasferiscono ai pascoli della pianura le mandrie che hanno trascorso l'estate sui pascoli alti della Lessinia. Per tradizione si celebra la Santa Messa nell'Oratorio di San Michele; nella piazzola antistante, l'Associazione San Michele di Valpantena e Lessinia organizza una degustazione di prodotti tipici e il Mercatino delle Cose Passate, per beneficenza; nella vicina Locanda si cuociono le \"trippe\" tradizionali.\nTurismo.\nBosco Chiesanuova rappresenta il primo polo sciistico dell'altopiano della Lessinia, in cui si possono praticare sport invernali.\nSci di fondo.\nAi piedi del Gruppo del Carega che la recingono a nord-est si snodano numerose piste da fondo che collegano fra loro i paesini della val di Quaranto come strade. Le piste si snodano sui piani, come quello di Camporotondo o di Aquilio e salgono fino a raggiungere i valichi pi\u00f9 alti dell'altopiano come il Valico Di Castelberto () o il valico di Sparavieri (), e scendendo fino a Erbezzo nella parte pi\u00f9 bassa.\nPattinaggio sul ghiaccio.\nNel centro di Bosco Chiesanuova si trova il Palaghiaccio, uno stadio del ghiaccio all'aperto che permette di praticare hockey con la squadra dei Falchi Hockey Bosco e pattinaggio artistico o semplicemente di scivolare sulle lame divertendosi.\nSci alpino.\nL'alta Val di Squaranto \u00e8 molto frequentata per lo sci alpino, la localit\u00e0 di Malga San Giorgio () offre diverse piste servite da altrettanti impianti sciistici. Da ricordare anche il rifugio Bocca di Selva, inaugurato il 24 dicembre 2009, che si trova sulle Prealpi Veronesi nel cuore del Parco naturale regionale della Lessinia, a metri di quota. La struttura, la cui costruzione risale al 1500, nasce per ospitare i malghesi durante i mesi d'alpeggio e per la lavorazione del latte, si compone da muri in pietra, solai in legno ed il tipico tetto in lastre di pietra della Lessina. Recentemente ristrutturato dalla societ\u00e0 Lessinia Turistsport e convertito in parte alla nuova destinazione di rifugio, dispone di solarium esterno, una piccola ma accogliente sala da pranzo, zona bar, e due camere al piano superiore. Il rifugio dispone di ampio parcheggio esterno. Da qui si dipartono numerosi sentieri escursionistici, percorsi per la mountain-bike che d'inverno si trasformano in percorsi di sci del Centro Fondo Alta Lessinia, facente parte quest'ultimo del Nordic Ski System. Il rifugio \u00e8 aperto tutto l'anno, tutti i giorni nei mesi estivi ed invernali, il fine settimana in primavera e autunno.\nSport.\nBosco \u00e8 terra di campioni sportivi. Fra quelli in attivit\u00e0 vanno segnalati: Fulvio Valbusa e Sabina Valbusa nazionali e campioni di sci di fondo (una ventina di titoli italiani in due, vittorie e piazzamenti nei mondiali e alle olimpiadi), Paola Pezzo due volte olimpionica di mountain Bike e due volte campionessa del mondo, a cui si pu\u00f2 idealmente aggiungere Damiano Cunego campione mondiale juniores di ciclismo a Verona nel 1999 e vincitore del Giro d'Italia del 2004. Cunego \u00e8 del confinante comune di Cerro Veronese, ma inizi\u00f2 la sua attivit\u00e0 sportiva come hockeista a Bosco. Sul fronte di hockey su ghiaccio, da segnalare giocatori con esperienze a livello di Serie A e di Nazionale Italiana come Massimo Stevanoni, campione d'Italia con i Vipers Milano, e Federico Bobba.\nCiclismo.\nPer tre volte Bosco Chiesanuova \u00e8 stata sede di arrivo di una tappa del Giro d'Italia, la prima nel 1957, l'ultima nel 1979.\nAutomobilismo.\nDal 1958 al 1968 il territorio comunale \u00e8 stato teatro della prestigiosa gara automobilistica denominata \"Stallavena-Boscochiesanuova\", anche conosciuta come la \"Cronoscalata pi\u00f9 veloce d'Europa\", che si svolgeva sulla strada provinciale del Monti Lessini.\nFootball americano.\nNegli anni 1970 e 1980 a Bosco Chiesanuova \u00e8 stata attiva una squadra di football americano militare partecipante alla North Italian Football League, i Bosco Rocks.\nEconomia.\nFin dal XIX secolo il comune divenne soggiorno montano e turistico. La sua economia \u00e8 legata anche a tutti i prodotti dell'alpeggio, all'agricoltura in generale.\nInfrastrutture e trasporti.\nIl territorio comunale \u00e8 attraversato dalla principale strada provinciale della Lessinia, la SP6 \"dei Lessini\", che lo collega a sud con Grezzana, la Valpantena e Verona, e a nord con le piste da sci della localit\u00e0 turistica Malga San Giorgio. Poco fuori dal centro di Bosco la SP6 si interseca con la SP13 \"dei Tredici Comuni\" che, attraverso tutto l'altopiano lessinico, da Sant'Anna d'Alfaedo a Selva di Progno, collega le varie localit\u00e0 che un tempo erano comuni cimbri. Il casello autostradale pi\u00f9 vicino \u00e8 quello di Verona Est, sull'autostrada A4, distante all'incirca .\nAmministrazione.\nFa parte della Comunit\u00e0 montana della Lessinia, e dell'area del Parco della Lessinia e ne \u00e8 sede. Inoltre il comune fa parte del movimento patto dei sindaci "}
{"id": "33768", "revid": "125869779", "url": "https://it.wikipedia.org/wiki?curid=33768", "title": "Bovolone", "text": "Bovolone (\"Bool\u00f3n\", \"Bogol\u00f3n\" o \"Bovolon\" in veneto) \u00e8 un comune italiano di abitanti della provincia di Verona in Veneto. Centro di riferimento della media pianura veronese, a capo di un'area di oltre abitanti, \u00e8 il decimo comune della provincia per numero di abitanti e possiede il titolo di citt\u00e0 dal 1994.\nSorge in prossimit\u00e0 dell'antica \"Castrum Bodoloni\", di cui rimane traccia in localit\u00e0 Prato Castello, e ospita la secolare \"Fiera di San Biagio\", le cui origini risalgono al 1278 e che rappresenta una delle pi\u00f9 importanti manifestazioni fieristiche regionali sul settore dell'agro-tecnica.\nRappresenta un centro importantissimo per l'artigianato e per le piccole medie industrie legate alla produzione dell'arredamento e del mobile essendo il centro di riferimento per il distretto produttivo del mobili d'arte in stile della pianura veronese.\nAccoglie importanti aziende alimentari e agroalimentari e alcune legate al settore fotovoltaico.\nNel territorio comunale si trova il Parco Urbano Valle del Menago, sviluppato su 35 ettari.\nGeografia fisica.\nTerritorio.\nBovolone \u00e8 collocato 22\u00a0km in direzione sud-est rispetto al capoluogo di provincia Verona e occupa una superficie di 41,41\u00a0km\u00b2. \u00c8 posto quasi al centro della zona di pianura nella parte meridionale del territorio provinciale, a cavallo tra la media pianura veronese e la bassa veronese, nel punto d'incontro tra pianura asciutta (sabbiosa) a nord, e pianura umida irrigua (torbosa) a sud.\nIl territorio comunale \u00e8 attraversato, in direzione nord-sud, dal fiume Menago con la depressione che ne forma la valle (altitudine di 20 m s.l.m.), nella quale \u00e8 inserita l'area naturale protetta del parco Valle del Menago.\nLa valle \u00e8 delimitata a est e a ovest da due cordoni sabbiosi, paleoalvei del fiume stesso, aventi un'altitudine che varia da 30 a 22\u00a0m s.l.m. (la casa comunale si trova a 24\u00a0m s.l.m.)\nSu quello orientale corre la strada provinciale SP2 che da Verona porta a Legnago\nLungo di essa si trova, oltre al capoluogo, la popolosa frazione di Villafontana.\n\u00c8 classificato nella zona 4 di rischio sismico.\nClima.\nIl clima \u00e8 continentale (temperature elevate in estate e rigide in inverno), con elevata umidit\u00e0 relativa con formazione di nebbia durante tutto l'anno, specialmente nei mesi invernali.\nIl comune ricade nella \"fascia climatica E\" con gradi giorno.\nLa temperatura media di gennaio \u00e8 di circa -2\u00a0\u00b0C, mentre le temperature medie a luglio si mantengono superiori ai 30\u00a0\u00b0C.\nLe precipitazioni si concentrano tra fine aprile e inizio giugno, e tra ottobre e inizio novembre, con un picco ad agosto, che si \u00e8 dimostrato in media il mese pi\u00f9 piovoso dell'anno. L'inverno, da fine novembre fino a marzo, \u00e8 il periodo meno piovoso, con una media di poco superiore ai 50\u00a0mm mensili, nonostante sia il periodo pi\u00f9 umido.\nOrigini del nome.\nIl toponimo di \"Bodoloni\" compare per la prima volta in un documento di investitura di beni dell'813.\nSecondo la tradizione popolare \"Bovolone\" deriverebbe dal latino \"Bodolonus\", con il significato di \"Terra delle rane\" (\"rana bodoli\" \u00e8 il nome dato ai girini).\n\u00c8 stata anche ipotizzata un'origine longobarda: lo storico e linguista Giovanni Rapelli fa risalire il toponimo alla derivazione dal nome di \"Bodilo\". Altri ritengono che provenga invece da \"Bodos\", con il significato di \"piano della creta\" o argilla, in riferimento alle fornaci tradizionalmente situate in localit\u00e0 \"Creari\".\nI (bodoli) in Veneto sono le Lumache che per\u00f2 in Veronese si chiamano bogoni.\nStoria.\nStoria antica.\nNel territorio comunale, in localit\u00e0 Prato Castello, \u00e8 stata rinvenuta nell'Ottocento una necropoli terramaricola databile alla met\u00e0 del III millennio a.C. (Eneolitico). Le sepolture seguono sia il rito dell'inumazione sia quello dell'incinerazione; Tra i reperti, urne cinerarie, vasi di corredo, coltelli in selce lavorata, punte di freccia e resti di fuochi e di palafitte.\nSuccessivamente il territorio vide il passaggio di diverse popolazioni: inizialmente Illirici, Etruschi, Galli Cenomani e dal 222 a.C. i Romani che subirono le scorrerie dei Cimbri e dei Teutoni. Sotto il dominio romano appartenne alla \"regio X Venetia et Histria\".\nBovolone \u00e8 anche conosciuto come il comune pi\u00f9 antico di Italia \nStoria medievale.\nIl Veneto venne attraversato da popolazioni barbariche e a partire dal 569 fu occupato dai Longobardi. Il territorio fu interessato da un terremoto nel 793 e fu conquistato da Carlo Magno. Bovolone fece parte del feudo del vescovo di Verona: il pi\u00f9 antico documento che menziona \"Bodoloni\" citando la localit\u00e0 tra i possedimenti vescovili \u00e8 del 24 giugno dell'813.\nIl violento terremoto del 1117 distrusse l'abitato e danneggi\u00f2 l'originaria chiesa di San Giovanni in Campagna.\nIn una bolla pontificia di papa Innocenzo III, risalente all'anno 1145 nell'elenco delle pievi sotto il controllo delle diocesi di Verona \u00e8 compresa la pieve di Bovolone.\nTra il 1154 e il 1179 venne istituito il \"castrum Bodoloni\" nell'attuale localit\u00e0 di Prato Castello e nel corso del XII secolo venne costruito il palazzo vescovile. Tra il 1179 e il 1220 la comunit\u00e0 bovolonese ottenne una certa autonomia: furono emanati degli \"statuti\" e venivano eletti consoli e decani per regolare la vita civile.\nNel 1233 i mantovani incendiarono il centro del paese, e il territorio fu devastato nel 1234 dai padovani e dai bresciani e nel 1269 dai veronesi.\nNel 1278 venne istituita la \"fiera di San Biagio\" e nel 1300 venne realizzato un ospedale grazie alle donazioni di donna Verde da Salizzole, madre di Cangrande della Scala, che aveva possedimenti presso Bovolone.\nAlla fine del XIV secolo, a causa dell'insalubrit\u00e0 dovuta alle acque stagnanti, l'abitato venne trasferito dal \"castrum Bodoloni\" in un luogo vicino, centro dell'attuale paese, leggermente sopraelevato e lungo la strada verso Verona.\nNel 1405 Verona entr\u00f2 a far parte della Repubblica di Venezia. Sotto il dominio veneziano si svilupp\u00f2 lo sfruttamento delle terre per la produzione agricola e sorsero le ville patrizie delle grandi famiglie proprietarie dei terreni. Si svilupparono anche i commerci con i centri della Repubblica e nel 1580 fu istituito un mercato comunale con frequenza settimanale (il marted\u00ec).\nStoria moderna.\nRisalgono ai secoli XV e XVI le prime notizie riferite all'esistenza dell'abitato di Villafontana (\"Villa Fontana\"), sviluppato tra il fiume Menago e la strada che conduceva a Verona: una carta mappale del 1561 vi attesta l'esistenza di una chiesa e nel 1573 l'allora vescovo di Verona, Agostino Valerio, vi istitu\u00ec la \"rettoria di Sant'Agostino\", dipendente dalla \"parrocchia di Mazzagatta\" (Mazzantica, che ricadeva sotto la giurisdizione amministrativa di tre comuni Bovolone, Oppeano e Isola della Scala).\nIl Seicento vide lo sviluppo del fenomeno del brigantaggio.\nNel 1615, nell territorio di Bovolone vi furono scontri tra gli eserciti veneziano e imperiale. Nel 1629 vi fu una grande carestia, seguita dalla diffusione della peste nel 1630, che a Bovolone provoc\u00f2 circa 800 vittime su poco pi\u00f9 di abitanti. In seguito a questi eventi peggiorarono le condizioni di vita della popolazione.\nNel 1740 si verific\u00f2 un'altra carestia.\nNel giugno del 1796 con l'occupazione napoleonica fu soppresso il feudo. Il territorio pass\u00f2 quindi all'Austria nell'ottobre del 1797, con il trattato di Campoformio, generando la formazione di fazioni politiche contrapposte, le quali appoggiavano da una parte le truppe napoleoniche e dall'altra l'impero austriaco.\nStoria contemporanea.\nOttocento.\nDopo la sconfitta austriaca nella battaglia di Marengo (14 giugno 1800), il trattato di Lun\u00e9ville divise il territorio veronese in due zone, a destra e a sinistra dell'Adige: la prima, nella quale ricade il territorio di Bovolone, pass\u00f2 in mano ai francesi, mentre la seconda rimase sotto il controllo austriaco. Bovolone fece dunque parte della Repubblica italiana napoleonica (1802-1805) e successivamente del Regno d'Italia (1805-1814), nel quale fece parte del dipartimento dell'Adige.\nI francesi modificarono il sistema amministrativo, sostituendo la municipalit\u00e0 al \"consiglio della comunit\u00e0\", il podest\u00e0 al sindaco e i \"savi\" ai consiglieri comunali. La municipalit\u00e0 ebbe l'incarico di riunificare il territorio della frazione di Villafontana, ma i contrasti con il comune di Oppeano impedirono la realizzazione del progetto.\nFurono edificate scuole sia nel capoluogo comunale, sia a Villafontana e dal 1810 vennero istituiti i cimiteri comunali, in zone esterne al centro abitato. Le strade per Verona e per Cerea e Legnago furono migliorate e si tent\u00f2 di introdurre la coltivazione del cotone e attivit\u00e0 di produzione dello zucchero dall'uva.\nNei primi anni del XIX secolo circa 500 abitanti, su circa totali, emigrarono e la leva obbligatoria per l'esercito francese gener\u00f2 il fenomeno del brigantaggio.\nDal 4 febbraio del 1814 gli austriaci occuparono Bovolone e nell'aprile Verona. Con il congresso di Vienna Bovolone entr\u00f2 a far parte del Lombardo-Veneto, nel circondario di Isola della Scala che apparteneva al distretto di Villafranca. Il primo cittadino era l'\"agente comunale\", dipendente direttamente dall'impero austriaco, che era a capo della \"deputazione comunale\" che aveva sostituito la municipalit\u00e0 francese.\nSi svilupp\u00f2 in questo periodo l'allevamento del baco da seta e furono allargate alcune delle strade del paese. Le condizioni economiche non erano buone: negli anni 1820 si diffuse la tisi e si ebbero epidemie di vaiolo nel 1833 e di colera nel 1835. Tuttavia gli abitanti crebbero da nel 1815 a nel 1835.\nAlla spedizione dei Mille garibaldina partecip\u00f2 anche il bovolonese Antonio Bellini (1835-1897). Nel 1866 con la terza guerra d'indipendenza, dopo l'armistizio di Cormons del 12 agosto e la successiva pace di Vienna, il 18 ottobre Verona vot\u00f2 l'annessione e anche Bovolone entr\u00f2 a far parte del Regno d'Italia.\nIl primo sindaco di Bovolone, Luigi Pomini, eletto nelle prime libere elezioni del 2 gennaio 1867 e rimasto in carica fino al 1879, promosse la riorganizzazione delle istituzioni amministrative e scolastiche e delle attivit\u00e0 economiche e tent\u00f2 di riunificare la frazione di Villafontana e di accorpare al comune la frazione oppeanese di Mazzagatta, secondo il volere espresso dagli abitanti. Gli successe il sindaco Domenico Vaccari, che rimase in carica fino al 1894.\nNovecento.\nDurante la prima guerra mondiale fu sede di un Ospedale Militare di Tappa per i feriti in combattimento\nVerso la fine degli anni trenta Bovolone fu sede di una scuola di volo senza motore, struttura paramilitare della Regia Aeronautica destinata alla formazione aeronautica iniziale dei giovani della \"Giovent\u00f9 italiana del Littorio\".\nDurante la seconda guerra mondiale, nel 1944-1945 l'aeroporto di Bovolone fu anche sede di un gruppo di bombardieri a tuffo della Luftwaffe (il Nachtschlachtgruppe 9) equipaggiato con gli Junkers Ju 87 \"Stuka\", mentre il comando trov\u00f2 sede in un'ala di Villa Gagliardi.\nSimboli.\nLo stemma, simbolo della comunit\u00e0, riportato anche sul gonfalone comunale quale stendardo ufficiale di rappresentanza, ottenne il riconoscimento il 19 luglio 1931 a firma dell'allora capo del Governo, Benito Mussolini e l'iscrizione dello stesso Comune nel libro araldico descrivendolo con le parole: \"Campo di cielo, all'albero di quercia nodrito sulla pianura erbosa verde\".\nLo stemma \u00e8 presente sulla campana \"Grossa\", fusa nel 1877: un prato attraversato da un fiume (il Menago) con una quercia lambente le due rive, la rappresentazione adottata dalla \"Magnifica comunit\u00e0 di Bovolone\" alla met\u00e0 del Settecento.\nIl gonfalone, un drappo di colore azzurro con lo stemma, venne concesso nel 1982 e in seguito arricchito quando il comune di Bovolone ottenne il titolo di \"citt\u00e0\" nel 1994.\nMonumenti e luoghi d'interesse.\nArchitetture religiose.\nChiesa parrocchiale di San Giuseppe.\nLa chiesa parrocchiale di San Giuseppe, detta anche duomo, si trova nella piazza pi\u00f9 centrale del paese. Ebbe una lunga storia costruttiva dalla prima pietra posta nel 1844 alla consacrazione nel 1935, con numerose interruzioni e riprese dei lavori. A causa di queste vicende si ispira a diversi stili architettonici: dalla facciata neoclassica, ispirata al Rinascimento veneziano, ai modelli paleocristiani dell'interno.\nChiesa dei Santi Biagio, Fermo e Rustico.\nLa vecchia chiesa parrocchiale di Bovolone \u00e8 intitolata a san Biagio di Sebaste e, inizialmente, ai santi Fermo e Rustico. Le sue origini risalgono al XII secolo e venne costruita in stile romanico e rimaneggiata nel Quattrocento e nel Settecento in stile neoclassico.\nAttualmente l'edificio \u00e8 utilizzato come oratorio, ma fu chiesa parrocchiale a partire dal XIII secolo fino al 1945, quando venne costruita la nuova chiesa parrocchiale di San Giuseppe.\nConserva alcune pale cinquecentesche e una Piet\u00e0 probabilmente quattrocentesca.\nChiesa parrocchiale di Sant'Agostino.\nLa chiesa di Sant'Agostino fu eretta nel Cinquecento nella frazione di Villafontana e divenne chiesa parrocchiale, staccandosi dalla chiesa madre di Bovolone, nel 1583. Sostitu\u00ec una pi\u00f9 antica cappella dedicata a san Giovanni Battista. La parte pi\u00f9 antica che si conserva \u00e8 l'abside.\nCappella di San Pietro.\nLa presenza della cappella di san Pietro, nella omonima contrada, \u00e8 attestata nel 1454, ma doveva esistervi una cappella, dipendente dalla pieve di Bodolone anche in epoca pi\u00f9 antica Nella muratura sono reimpiegati blocchi di recupero di epoca romana.\nL'oratorio venne eretto su un dosso sabbioso, con la facciata rivolta verso la villa dei conti Cappello, inizialmente su un terreno appartenente alla pieve di Bovolone. Verso la fine del XV secolo pass\u00f2 in propriet\u00e0 della famiglia comitale veneziana dei Cappello e divenne cappella della residenza. Nel 1569 il conte Gerolamo Cappello la istitu\u00ec in \"cappellania\" e la dot\u00f2 di un cappellano, facendo erigere, a fianco dell'oratorio, l'abitazione per lo stesso e la sacrestia.\nIn un disegno risalente al 1716 sono visibili un corpo di fabbrica sul lato destro, identificabile come una navata laterale, un piccolo edificio situato a ridosso della parte posteriore del lato sinistro, un'abside semicircolare e un campanile, posto sull'angolo destro della facciata. L'abitazione del cappellano si trova, staccata dall'edificio, presso la parte posteriore del lato destro.\nVerso la met\u00e0 del Settecento i conti Cappello fecero restaurare l'edificio: venne eliminata la navata laterale, fu demolita e ricostruita l'abside e venne eretto un nuovo campanile nella parte posteriore della chiesa; venne inoltre costruita una facciata classicheggiante, con un portale rettangolare in tufo lavorato con cornici a orecchioni.\nLa cappella, insieme con la villa, pass\u00f2 in eredit\u00e0 ai marchesi Cavalli di Ravenna nel 1847. Nel 1966 fu ancora restaurata dal proprietario, l'avvocato Leonello Rossi di Padova.\nL'interno si presenta a navata unica, con un ordine di paraste a capitelli ionici che sorregge il cornicione.\nL'altare settecentesco, in marmo bianco, presenta un'ara decorata sulla quale poggiano due colonne che sorreggono cherubini e al centro della cimasa \u00e8 presente un'effigie del Padre Eterno. Un tempo era collocata sopra l'altare una pala raffigurante \"San Pietro\", che venne rubata in tempi recenti.\nSantuario della Madonna della Cintura.\nIl santuario della Madonna della Cintura detto anche \"santuario della Beata Vergine del Molinello\", fu edificato dall'arciprete don Barbieri e dagli abitanti della \"contrada Madonna\" tra il 1649 e il 1650. \u00c8 stato meta di pellegrinaggi e conserva dipinti raffiguranti la Madonna e un organo seicentesco.\nNel 1730 fu innalzato il campanile. Nel 1796 venne danneggiato e spogliato dalle truppe napoleoniche e fu restaurato agli inizi del Novecento.\nPieve di San Giovanni Battista in Campagna.\nLa \"pieve di San Giovanni Battista in Campagna\" o \"pieve di San Giovanni Decollato\" (chiamata anche \"pieve di San Zuane\") si trova a circa 4\u00a0km nella campagna, ai confini con Concamarise e Salizzole.\nVi si trovavano una chiesa pre-romanica e un battistero. Sono noti restauri nel Cinquecento.\nLa chiesa fu sconsacrata alla fine del Settecento, e venne usata per scopi agricoli, mentre il battistero, del quale recenti scavi archeologici hanno portato alla luce il fonte battesimale, fu trasformato in oratorio e conserva affreschi settecenteschi.\nOratorio di Santa Maria al Bosco.\nL'oratorio venne costruito verso la met\u00e0 del Settecento su richiesta della nobile famiglia Bianchi, che possedeva la tenuta Bosco, dove si trovava anche una casa padronale con corte annessa, e la tenuta Menghera, situate a circa 4\u00a0km dal centro di Bovolone. Nel 1754 don Girolamo Bianchi, dopo aver ottenuto il consenso da parte delle autorit\u00e0 religiose, incominci\u00f2 a proprie spese l'erezione del piccolo luogo di culto, che venne poi dedicato alla Madonna, a san Girolamo e san Francesco.\nNel 1817 pass\u00f2 alla famiglia Pojana e nel corso del Novecento alla famiglia Schiavoni, che colloc\u00f2 sull'oratorio una lapide con i nomi dei reduci della prima guerra mondiale dalla contrada Bosco e della contrada Spin.\nLa facciata \u00e8 coronata da timpano triangolare e presenta un portale in tufo con un architrave sorretto da due mensole su cui si apre una lunetta che illumina l'interno. L'oratorio ha inoltre una torretta campanaria.\nL'interno \u00e8 a unica navata ed \u00e8 presente un'abside semicircolare di dimensioni limitate; l'altare \u00e8 inserito in un arco, dove un tempo era collocata una tela con \"San Girolamo\", oggi scomparsa. Ai lati dell'altare due porte conducono a quella che un tempo era la sacrestia. Rimane all'interno solo un'acquasantiera a conchiglia in marmo rosso di Verona.\nArchitetture civili.\nCorte Cappello.\nNel 1490 Girolamo Capello, della famiglia patrizia veneta dei conti Cappello, ottenne dal vescovo Michiel il possesso del fondo Seccavezza con locazione perpetua.\nVilla Tosi alla Madonna.\nLa villa, esempio di corte rurale veronese, di origine cinquecentesca, appartenne alla nobile famiglia veronese dei Tosi, che ebbe molta influenza politica sul territorio di Bovolone. L'intero complesso venne restaurato completamente verso la met\u00e0 del Settecento.\nIl portone d'ingresso alla corte \u00e8 decorato con statue raffiguranti personaggi mitologici. All'interno delle villa si conservano dipinti a tempera rappresentanti paesaggi inseriti entro cornici in stucco.\nCorte Montagna.\nIl complesso originario di questa elegante corte rurale risale al XV secolo. Sorge in localit\u00e0 Canton, in prospetto alla campagna che si dirige verso il Bosco di Bovolone.\nL'edificio necessiterebbe di un lavoro di recupero e restauro conservativo. Al suo interno sono ben visibili affreschi e decorazioni che ci riportano all'antico splendore di cui godeva tale palazzo. Al suo esterno sono presenti un particolare giardino e, su una delle quattro colonne del cancello d'ingresso diretto verso la campagna, \u00e8 rimasta una delle 4 statue che un tempo padroneggiavano l'accesso alla villa e che raffiguravano le 4 stagioni (una delle quattro \u00e8 stata di abbattuta negli anni duemila per opera di un automezzo).\nCorte Montagna ha subito rimaneggiamenti nel corso del XVII secolo e del XVIII secolo.\nPalazzo Corte Salvi.\nL\u2019edificio che sorge in Piazza Costituzione era inserito all\u2019interno di un pi\u00f9 ampio complesso edilizio il quale comprendeva la corte patronale, demolita per lasciar spazio all\u2019attuale Banca Popolare di Verona e altri annessi rustici a servizio dell\u2019attivit\u00e0 rurale.\nLa corte, era non pi\u00f9 esistente e soppiantata dall\u2019enorme sviluppo urbanistico avvenuto a Bovolone negli anni \u201960 del secolo scorso era inserita all\u2019interno del perimetro delineato dalle attuali vie Garibaldi, Cavour e Battisti per circa 4,5 campi ed includeva vari fabbricati, l\u2019orto ed il brolo.\nL\u2019attuale Palazzo Corte Salvi fino agli inizi del Novecento ospitava i lavoratori della corte e era affiancato da entrambi i lati da barchesse utilizzate come stalle e ricovero per attrezzi. I giardini anteriori al Palazzo erano parte integrante della corte che per altro era delimitata da un muro, prospiciente l\u2019attuale Via Garibaldi.\nNei primi anni del 1900 il Palazzo divenne una locanda, la quale ospitava 3 camere doppie e 7 camere singole. Mentre le barchesse a sud del Palazzo (verso l\u2019attuale via Cesare Battisti) vennero demolite per far spazio a 4 villette liberty, quelle a nord vennero conservate ed utilizzate come ricovero dei cavalli. La \u201cLocanda con stallo\u201d venne gestita dalla famiglia Fibbia fino al 1929.\nIn quegli anni mentre la casa patronale collocata su via Garibaldi pass\u00f2 in propriet\u00e0 della Banca Popolare, la quale oper\u00f2 una prima ristrutturazione dell\u2019edificio, Palazzo Corte Salvi venne individuato dall\u2019allora Amministrazione comunale come nuova sede municipale (ecco perch\u00e9 \u00e8 ancora presente la scritta \u201cMUNICIPIO\u201d impressa sulla facciata). Nel 1931 il Comune acquist\u00f2 l\u2019area e abbatt\u00e9 i rustici rimasti e il muro su via Garibaldi e realizz\u00f2 una strada di collegamento tra le vie Garibaldi e Cavour intitolata \u201cVia 4 Novembre\u201d.\nNel 1933 venne ristrutturata la facciata dell\u2019edificio Palazzo Corte Salvi e vennero abbelliti i giardini antistanti ad esso. Vennero sistemate le cornici delle finestre, costruito il poggiolo e un corpo centrale sormontato da timpano triangolare nel quale si apre una trifora di colonne.\nL\u2019edificio rimase sede municipale fino agli anni Novanta del Secolo scorso quando i locali amministrativi della Citt\u00e0 di Bovolone vennero trasferite nel Palazzo Vescovile in Piazzale Scipioni.\nUn particolare dell\u2019edificio \u00e8 la presenza di un orologio a pesi collocato nel timpano dell\u2019edificio dall\u2019alto valore artistico in quanto realizzato dal maestro Nunzio Bacciga di Cologna Veneta.\nL\u2019edificio \u00e8 diventato sede di molte associazioni del Comune di Bovolone tra cui l\u2019Associazione Proloco Bovolone.\nAree naturali.\nIl parco Valle del Menago \u00e8 nato dal recupero della grande zona umida posta a ovest del paese e si estende su una superficie totale di 35 ettari.\n\u00c8 dotato di attrezzature sportive, didattiche (un percorso archeologico e uno botanico) e ricreative; sono stati realizzati 3,5\u00a0km di piste ciclabili, 7\u00a0km di sentieri per le passeggiate, 2\u00a0km di percorso della salute attrezzato con 16 stazioni. Sono stati ricreati anche due boschi con carpini, tigli, platani, querce e salici, denominati \"Bosco di sopra\" e \"Bosco di sotto\".\nSociet\u00e0.\nEvoluzione demografica.\nLa popolazione comunale di Bovolone ha sempre assistito a un aumento costante, fin dalla seconda met\u00e0 del XIX secolo, aumento che ha subito una forte impennata con il boom economico degli anni sessanta del Novecento fino ai giorni nostri. In questi anni la popolazione si sta stabilizzando e non cresce pi\u00f9 come nel recente passato.\nIl centro abitato del capoluogo di Bovolone \u00e8 uno dei pi\u00f9 compatti e pi\u00f9 popolati tra i comuni della provincia di Verona ed \u00e8 al centro di un'area di circa abitanti formata dai comuni di Oppeano ( abitanti), Isola Rizza ( abitanti), Roverchiara ( abitanti), San Pietro di Morubio ( abitanti), Concamarise ( abitanti) e Salizzole ( abitanti), oltre che alla frazione di Tarmassia, nel comune di Isola della Scala ( abitanti) e di Asparetto, nel comune di Cerea ( abitanti).\nAl 1\u00ba gennaio 2013 la popolazione di Bovolone ammontava a abitanti suddivisi in:\nEtnie e minoranze straniere.\nAl 31 dicembre 2015 sul territorio di Bovolone risultavano residenti stranieri ovvero l'11,42% della popolazione totale. Di seguito sono riportate le nazionalit\u00e0 pi\u00f9 diffuse di cittadini stranieri residenti nel comune:\nQualit\u00e0 della vita.\nNel 2010, sotto la guida del sindaco Fagnani, il comune di Bovolone ha aderito al \"patto dei sindaci\" (\"Covenant of Mayors\") della Commissione europea con l'obiettivo di ridurre del 20% la propria produzione dei gas serra entro il 2020.\nCultura.\nManifestazioni.\nIl mercato settimanale, di antica tradizione, si tiene ogni marted\u00ec mattina nelle vie del centro storico.\nGeografia antropica.\nSuddivisioni amministrative.\nIl capoluogo comunale raccoglie la maggior parte della popolazione ed \u00e8 suddiviso in sei zone:\n\u00c8 presente un'unica frazione di Villafontana, in condivisione con i comuni di Isola della Scala e Oppeano, che si sviluppa lungo la strada provinciale SP2 che conduce a Verona e che segna anche il confine tra i comuni da cui \u00e8 amministrata.\nInoltre sono molto vicine all'abitato di Bovolone le localit\u00e0 di Mazzantica (comune di Oppeano), di Merle (comune di Isola Rizza) e il capoluogo comunale di Salizzole.\nQuartiere Aie-Bellevere-Stadio.\nSi trattava di una zona rurale in direzione della localit\u00e0 denominata Bellevere, posta qualche chilometro fuori paese in direzione sud-est, dove erano presenti solo insediamenti agricoli. Alla fine degli anni settanta la realizzazione da parte dell'amministrazione comunale dei nuovi impianti sportivi (stadio, piscina, campi da tennis, aree verdi) e del piazzale Aldo Moro, destinato a divenire sede dalla fiera agricola di San Biagio e poi del mercato settimanale ne ha determinato lo sviluppo, con la costruzione di edifici a scopo residenziale e in piccola parte commerciale. Verso la met\u00e0 degli anni ottanta venne lottizzata anche l'area compresa tra le vie Valbauzzo e Bellevere, dando vita a un nuovo quartiere residenziale, che ha preso il nome di Aie, da una cascina preesistente.\nNegli anni duemila sono stati realizzati il palazzetto dello sport \"Le Muse\" e un istituto scolastico.\nQuartiere Caltrane-Canton-Madonna.\nSituato a nord-est del centro, si sviluppa tra le zone produttive a nord, il fiume Menago a ovest e la zona dell'ospedale San Biagio a sud. \u00c8 stata zona agricola con alcune cascine e corti (corte Caltrane, corte Canton, corte Tosi), con case lungo la strada principale del paese che conduce verso Villafontana e Verona. Dagli anni sessanta in poi la zona si \u00e8 urbanizzata in seguito all'installazione di numerose attivit\u00e0 artigianali, legate alla lavorazione del mobile d'arte in stile.\nIn localit\u00e0 Madonna, sempre lungo la stessa strada sorge un santuario dedicato alla Madonna della Cintura, immediatamente prossimo ai due cimiteri.\nQuartiere Casella-Baldoni.\nIl quartiere si trova nella zona est del territorio comunale oltre l'ospedale San Biagio, lungo le direttrici che conducono verso i comuni limitrofi di Oppeano e Isola Rizza.\nNegli anni trenta vi ebbe sede un aeroporto, ospitante la scuola di volo senza motore e sede alla fine della seconda guerra mondiale del 72\u00ba gruppo IT dell'aeronautica militare italiana.\nAlla zona di pi\u00f9 antica origine (zona Casella, un borgo a circa 2\u00a0km dal centro), si \u00e8 aggiunto lo sviluppo sul finire degli anni cinquanta e sessanta della zona di via Baldoni (dal nome di una corte rurale), in seguito all'installazione di attivit\u00e0 artigianali mobiliere.\nPresso il centro sportivo contradale Casella \u00e8 stato creato un museo riguardante arti e mestieri delle civilt\u00e0 rurali contadine; inoltre \u00e8 presente un'officina per la creazione di carri allegorici.\nQuartiere Crosare.\nIl quartiere sorge nella parte ovest del territorio comunale, oltre il fiume Menago e il suo nome deriva dall'incrocio di due assi viari che conducono verso Isola della Scala, Salizzole e la localit\u00e0 Campagne, importante un tempo per la presenza della pieve con annesso una fonte battesimale.\nNella zona sono attestati ritrovamenti di insediamenti terramaricole su palafitte, presso le localit\u00e0 di Prato Castello e di Gesiole.\nL'abitato, il quale al 2011 contava circa abitanti, si sviluppa quasi unicamente lungo le arterie stradali, insieme con numerosi insediamenti sparsi sul territorio, con alcune imprese artigiane legate per lo pi\u00f9 alla fabbricazione del mobile d'arte in stile.\nQuartiere San Pierino.\nSan Pierino \u00e8 il quartiere compreso tra il fiume Menago e la ferrovia Verona-Legnago-Rovigo, situato a sud rispetto al centro. Si sviluppa lungo la strada provinciale SP2 che conduce verso Cerea e Legnago ed \u00e8 formato anche dalla zona Creari e altre zone di edificazione pi\u00f9 recente.\nLungo via San Pierino che fino all'inizio del Novecento ospitava alcune dimore dei proprietari terrieri della zona (come i conti Cappello), si sono sviluppate nel secondo dopoguerra attivit\u00e0 legate alla produzione mobiliera. La via si presentava fino a qualche decennio fa, come un lungo susseguirsi di vetrine e mostre di mobili. Negli ultimi anni, soprattutto per la crisi che ha colpito questo settore, si sta assistendo a un cambio funzionale di questi spazi i quali vengono riconvertiti in attivit\u00e0 economiche di altro genere.\nSono presenti alcune dimore signorili, la cappella di San Pietro e il ponte dei Restei sul fiume Menago, in mattoni, che permette di raggiungere l'area naturale del parco Valle del Menago.\nAltre localit\u00e0.\nAl di fuori dell'abitato di Bovolone sono presenti diverse localit\u00e0, spesso di carattere rurale e agricolo:\nEconomia.\nNel 1580 lo storico veronese Canobio descriveva il paese come uno tra i pi\u00f9 importanti e sviluppati di tutta la provincia, centro agricolo e commerciale di notevole importanza.\nLa popolazione era di abitanti gi\u00e0 agli inizi del XVII secolo, quando Bovolone era anche conosciuto per la sua annuale fiera agricola detta di \"San Biagio\", fondata nel 1278 e per il suo mercato settimanale il marted\u00ec.\nAgricoltura.\nIl territorio fa parte dell'area di produzione del riso nano Vialone Veronese che viene coltivato su terreni della pianura veronese irrigati con acqua di risorgiva.\nLa coltivazione del tabacco viene praticata fin dai primi del Novecento, in particolare per quanto riguarda il tabacco da pipa e si svilupp\u00f2 particolarmente nel secondo dopoguerra. Sono sorte sul territorio cooperative per la lavorazione, l'essiccazione e la commercializzazione del prodotto. Nel novembre 2007 Bovolone \u00e8 stata intitolata insieme con Citt\u00e0 di Castello (PG) e Francolise (CE)) \"citt\u00e0 del tabacco\".\nAltre realt\u00e0 economiche di un certo rilievo sono le colture cerealicole nonch\u00e9 la produzione di frutta e verdura.\nArtigianato.\nL'artigianato della produzione e riproduzione del mobile d'arte e in stile costituisce la principale realt\u00e0 economica sul territorio.\nSulla strada provinciale SP2 che da Verona porta a Legnago, lungo il fiume Menago si sviluppa la \"zona del mobile d'arte\", che arriva fino a Cerea. Bovolone si considera \"citt\u00e0 del mobile classico\".\nLa lavorazione del legno fu incominciata dopo la seconda guerra mondiale con laboratori di restauro e riproduzione di modelli del Settecento veneziano e vi si sono formati numerosi artigiani specializzati nell'intaglio, intarsio e laccatura.\nAttualmente sono presenti diverse aziende che producono arredamenti sia in stile sia moderni, mentre si conserva la tradizione del restauro ed \u00e8 sorta una scuola di ebanisteria. Alla produzione dei mobili sono legate altre attivit\u00e0 artigianali e commerciali.\nIndustria.\nSono presenti industrie alimentari (biscottificio, riseria, pastificio artigiano e fabbrica di sottaceti e sottolio).\nDai primi anni duemila si sono trasferite nel territorio comunale aziende che operano nel settore della progettazione e della produzione delle energie rinnovabili, che hanno dato vita a un indotto industriale del settore, importante per l'economia comunale.\nIn alcune aree rurali del territorio di Bovolone, sono nati verso il 2010-2011, alcuni parchi fotovoltaici per la produzione di energia tra cui uno sito in localit\u00e0 San Pierino avente una potenza di 756 kWp e un altro sito in localit\u00e0 Madonna di circa 1 MWp.\nServizi.\nFiera di San Biagio.\nIstituita con questo nome nel 1278, si afferm\u00f2 nei secoli successivi, in quanto bestiame e merci potevano liberamente essere esposte senza il pagamento di nessuna tassa o pedaggio.\nFu intitolata al santo patrono del paese, san Biagio, e si svolgeva nel giorno a lui dedicato il 3 febbraio e nei giorni immediatamente successivi.\nLa fiera \u00e8 tuttora attiva come fiera agricola, la prima dell'anno nelle regioni nord-orientali. Viene allestita nell'ampio piazzale adiacente agli impianti sportivi e propone attrezzature agricole, innovazioni tecnologiche per la coltivazione della terra e del tabacco e altre merceologie compresa la gastronomia.\nInfrastrutture e trasporti.\nStrade.\nIl territorio comunale di Bovolone \u00e8 tagliato in due dalla strada provinciale 2 della provincia di Verona o \"Legnaghese destra\": su questa principale arteria stradale si sono sviluppati sia il capoluogo sia la frazione di Villafontana. La strada permette collegamenti rapidi e diretti sia con Verona (che dista 22\u00a0km), sia con la parte meridionale della sua provincia.\nLa superstrada strada statale 434 \"Transpolesana\" \u00e8 molto prossima al territorio comunale e offre un collegamento veloce sia con Verona e con il sistema delle tangenziali scaligere, sia con Legnago, attraverso le uscite \"Oppeano-Bovolone\" e \"Isola Rizza-Bovolone\" (distanti circa 7\u00a0km), o attraverso l'uscita \"C\u00e0 degli Oppi-Villafontana\" (situata a 3\u00a0km circa). Per i collegamenti verso nord, \u00e8 anche utilizzata l'uscita \"Zevio-8\" (posta a met\u00e0 strada tra Verona e Bovolone).\nUn progetto che prevede la creazione di una strada a quattro corsie con caratteristiche autostradali (denominata \"Mediana\") che dovrebbe ricalcare l'attuale strada provinciale 3 della provincia di Verona con l'obiettivo di collegare le autostrade A22 (casello di Nogarole Rocca) e A4 (casello di San Bonifacio), con lo scopo di creare un collegamento trasversale veloce all'interno del territorio provinciale.\nLe strade provinciali che attraversano il territorio cittadino sono:\nFerrovie.\nIl territorio comunale \u00e8 attraversato in direzione nord-ovest - sud-est dalla linea ferroviaria Verona-Legnago-Rovigo, sulla quale, in prossimit\u00e0 del centro del paese, \u00e8 collocata la stazione ferroviaria, risalente al 1877 e ristrutturata nel secondo dopoguerra.\nSia la linea sia la stazione ferroviaria sono gestite da Trenitalia, in collaborazione con Sistemi Territoriali (dal giugno 2009) ed espletano unicamente il servizio di treni regionali. Dal 15 dicembre 2013 la linea \u00e8 entrata a far parte del sistema a orario cadenzato promosso dalla Regione Veneto che prevede un treno ogni ora nella fascia 6:00-20:00 (frequenza bioraria nei giorni festivi). Tale operazione ha notevolmente migliorato il servizio sulla linea dopo il drastico taglio, effettuato sempre per opera della Regione, nel 2011 in cui erano state eliminate ben 24 corse giornaliere.\nSu questa linea ferroviaria era stato paventato, poi accantonato, un progetto di realizzazione di una metropolitana leggera di superficie, che avrebbe permesso un rapido collegamento soprattutto con il capoluogo di provincia (tempo stimato inferiore a 20 minuti) e un aumento della frequenza, oltre che a un ammodernamento della linea e della stazione.\nMobilit\u00e0 su gomma.\nIl trasporto pubblico su gomma \u00e8 effettuato dall'Azienda Trasporti Verona s.r.l. la quale espleta corse giornaliere passanti per Bovolone.\nLa linea principale \u00e8 la linea 44 (Verona-Bovolone-Legnago) con frequenza oraria in entrambe le direzioni, o di ogni mezz'ora nelle ore di punta. La linea percorre la strada provinciale 2 ed effettua numerose fermate a servizio dell'intero territorio comunale.\nLa linea 43 parte sempre da Verona per arrivare a Legnago, ma svolgendo un tragitto differente, tocca gli abitati di Raldon di San Giovanni Lupatoto, di Villafontana di Bovolone, di Bovolone, di Bonavicina di San Pietro di Morubio, di Roverchiara e di Angiari.\nServono inoltre Bovolone la linea 55 bis (Bovolone-Salizzole-Isola della Scala) e la linea B1 (Zevio-Pal\u00f9-Oppeano-Bovolone-Cerea).\nPiste ciclabili.\nSul territorio comunale \u00e8 presente un numero consistente di percorsi ciclabili, soprattutto lungo le principali arterie stradali del paese e che in alcuni casi si sviluppano in sede propria e, in altri casi, in promiscuit\u00e0 alla sede stradale automobilistica.\nLa pista ciclabile principale \u00e8 quella che costeggia la strada provinciale 2, in sede propria, e che permette, salvo delle piccole interruzioni, di percorrere l'intero abitato da nord a sud (da Villafontana, passando per la zona industriale e per il centro storico, fino al quartiere San Pierino). Altre piste ciclabili partono dal centro del paese e si dirigono in direzione ovest (quartiere Crosare e verso Salizzole) e in direzione est (quartiere Casella-Baldoni) e quelle che fiancheggiano le due circonvallazioni realizzate di recente (circonvallazione nord-ovest e circonvallazione sud-est del centro abitato).\nInoltre sono presenti percorsi ciclabili all'interno del parco Valle del Menago, che si sviluppano al suo interno per circa 3,5\u00a0km.\nAeroporti.\nL'aeroporto pi\u00f9 vicino \u00e8 l'aeroporto internazionale \"Valerio Catullo\" di Verona-Villafranca, a 30\u00a0km di distanza. Relativamente vicini sono anche gli aeroporti di Brescia-Montichiari (soprattutto riguardo ai voli low-cost), di Bologna e di Venezia-Tessera (questi ultimi due ospitanti anche voli transoceanici).\nNel vicino comune di Isola Rizza \u00e8 situata l'aviosuperficie \"Volo Leggero\". Altri aeroporti per i voli turistici e le manifestazioni aree sono quelli di Verona-Boscomantico e di Legnago, entrambi distanti circa 40\u00a0km.\nNel passato anche a Bovolone esisteva un aeroporto, a partire dal 1938 sede della scuola di volo senza motore. A partire dagli anni sessanta fu inglobato dalla base di addestramento dell'aeronautica militare italiana, la quale esistette fino al 2010.\nDal 1959 al 2010, ebbe sede nel territorio di Bovolone il 72\u00ba Gruppo I.T. dell'aeronautica militare, una delle 12 basi missilistiche della 1\u00aa brigata aerea, armata con i sistemi missilistici Nike Ajax e poi Nike Hercules. Il gruppo, finalizzato alla difesa antiaerea e dotato di capacit\u00e0 nucleare, aveva un'altra sede anche nel comune limitrofo di Isola Rizza. Attualmente le due aree, completamente abbandonate dai militari, sono propriet\u00e0 del demanio militare.\nAmministrazione.\nQuesto elenco riporta i sindaci, commissari e podest\u00e0 di Bovolone dal 1866 sino a oggi.\nRapporti commerciali.\nIl Comune di Bovolone \u00e8 membro fondatore dell'Associazione Citt\u00e0 del Tabacco, con lo scopo di promuovere tale prodotto agricolo a livello internazionale. In questo senso la Citt\u00e0 \u00e8 gemellata, dal 2007, con i comuni di:\nAltre informazioni amministrative.\nA Bovolone \u00e8 presente anche una sezione del ministero dell'agricoltura.\nDal febbraio 2008 \u00e8 sede del primo distaccamento volontario dei Vigili del fuoco della provincia di Verona.\nSport.\nImpianti sportivi.\nIl principale impianto sportivo della citt\u00e0 di Bovolone \u00e8 collocato in zona Bellevere, tra l'Area Fieristica e Viale Olimpia. All'interno di questo impianto \u00e8 inserito lo stadio principale dedicato a Gaetano Cavallaro oltre a altri 3 campi da calcio sussidiari, 4 campi da tennis, piscina olimpica esterna, e al palazzetto dello sport \"Le Muse\".\nPresso la Zona industriale del paese si trova lo stadio \"Don Sisto Valle\".\nCalcio.\nEsistevano due squadre di calcio a Bovolone. La prima era l\"ACD Bovolone\" che militava nel campionato di Prima Categoria Veneta con colori sociali il rosso e blu e la seconda, nata nel 2015, \u00e8 stata l\"FC Bovolone \" che militava nel campionato veneto di 3\u00aa Categoria con colore sociale \u00e8 il blu. Le due societ\u00e0 si sono fuse creando l'ASD Bovolone 1918 che disputa le partite casalinghe presso lo stadio comunale \"Gaetano Cavallaro\", intitolato al calciatore bovolonese.\nCiclismo.\nEsiste una societ\u00e0 ciclistica agonistica chiamata \"G.S. Luc Bovolone\".\nPallavolo.\nLa pallavolo Bovolone nasce nel 1974, nella stagione 2007-2008 si trasforma nella Pallavolo Perseo. Nel 2014 assorbe la societ\u00e0 Volley Bovolone, incorporando sotto una sola societ\u00e0 sia il settore femminile sia quello maschile.\nPallacanestro.\nCi sono anche squadre di basket.\nAtletica Leggera\n\u00c8 presente una societ\u00e0 di atletica leggera attiva dal 1968.\nPattinaggio\n\u00c8 presente una societ\u00e0 di pattinaggio corsa e freestyle attiva dai primi anni 2000."}
{"id": "33769", "revid": "1702319", "url": "https://it.wikipedia.org/wiki?curid=33769", "title": "Brentino Belluno", "text": "Brentino Belluno (\"Brent\u00ecn\" e \"Bel\u00f9n\" in veneto) \u00e8 un comune italiano sparso di abitanti della provincia di Verona in Veneto.\nPrende il nome da due delle sue frazioni (Brentino e Belluno Veronese) ma la sede comunale si trova in una terza frazione, Rivalta.\nGeografia fisica.\nSituato a circa 40 chilomentri da Verona, comprende oltre a quelle citate anche la frazione Preabocco. Il comune copre la parte meridionale della Vallagarina, dalla sponda occidentale del fiume Adige fino al Monte Baldo.\nCon Dolc\u00e8 condivide la Vallagarina veronese.\nConfina a est con Dolc\u00e8, a sud con Rivoli Veronese, a ovest con Caprino Veronese e Ferrara di Monte Baldo, a nord con il Trentino-Alto Adige (provincia di Trento, comune di Avio).\nCopre una superficie di circa 26\u00a0km\u00b2 e si trova ad un'altitudine di 137 m s.l.m.\nOrigini del nome.\nIl nome pu\u00f2 condividere il medesimo etimo dell'omonimo Belluno sul Piave. In particolare, osserva il Pellegrini 1987, pg. 212, che qualche attestazione antica come \u0392\u03b5\u03bb\u03bf\u1fe6\u03bd\u03bf\u03bd o \u0392\u03b5\u03bb\u03bf\u03c5\u03bd\u1ff6\u03bd (Tolomeo III, 1, 26-28), pu\u00f2 alludere alla localit\u00e0 veronese per quanto la documentazione sia abbastanza confusa. Altra ipotesi etimologica vede, invece, un'origine che parta da una base \"bel\", \u2033splendente\u201d di origine celtica, forse un antico composto \"Bel(o)-dunum\". Quanto a Brentino, invece, viene connesso alle voci germaniche \"brenta\" o \"brento\", \u2033vasca\u2033, oppure a \"brunn\" o \"brunnen\", \u2033fontana\u2033, \u2033acqua che scorre\u2033, per un terreno a forma di conca o per la presenza di sorgenti o specchi d'acqua.\nStoria.\nIl territorio del comune fu abitato nella preistoria, e fu pi\u00f9 usato fin dall'antichit\u00e0 come transito fra la Valpadana e la Germania rispetto all'altra riva dell'Adige. Il motivo \u00e8 spiegato dal bisogno di saltare la chiusa di Ceraino nei percorsi via terra, anticipando il percorso dell'autostrada Verona - Brennero e passando da Caprino e Rivoli. In epoca preromana vi fu la presenza degli Arusnati. Curiosamente la via Augusta si sovrappone in molti punti alla nuova autostrada, ci\u00f2 creando problemi nella costruzione trovando vestigia romane e preromane. Nel 1968, a Brentino, durante i lavori autostradali si trovarono resti in ciottoli di muratura. Si scopr\u00ec, con la collaborazione dell'Universit\u00e0 di Lancaster, una sorta di casello autostradale dell'epoca romana, una \"mansio\", ovvero una locanda lungo la Claudia Augusta, dove i viaggiatori potevano fermarsi per mangiare, dormire e cambiare i cavalli. La struttura dovrebbe essere stata attiva intensamente per tre secoli, dal I secolo a.C. al II secolo d.C., con un uso ridotto per altri tre secoli. Di quel periodo ci sono ruderi nella localit\u00e0 Servasa vicino a Brentino e reperti ora custoditi in musei di Verona e Rovereto.\nIl periodo barbarico ha lasciato pochi ricordi, probabilmente ha visto una serie di scorrerie che ha costretto gli abitanti a rifugiarsi sulle pendici del Baldo, in un paio di siti vivibili ma di difficile raggiungimento come a Castel Presina sopra Preabocco. Solo con i longobardi la zona ha ritrovato la stabilit\u00e0 e una parte di sicurezza.\nInfatti la zona faceva parte fin dall'epoca longobarda della corte del Monastero di San Colombano del Priorato di Bardolino dipendente dall'Abbazia di San Colombano di Bobbio (PC) e del grande feudo monastico di Bobbio cui era inserita la \"prioria di Rivalta\". I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali.\nCon gli Scaligeri prima ed i veneziani dopo la zona serviva da difesa e da controllo sui commerci con una base al castello della Corvara, castello citato anche da Francesco Guicciardini nella sua Storia d'Italia (libro 12, capitolo 22).\nFino al 1930 i comuni di Brentino e Belluno erano separati. In quell'anno vi fu la fusione che arriva fino ad adesso.\nCultura.\nLe attivit\u00e0 sportive.\nLa pesca \u00e8 interessante lungo il tratto dell'Adige, \u00e8 presente anche una zona in cui si pratica la pesca no kill. Il periodo di apertura va dalla 1\u00aa domenica di febbraio al 31 ottobre ed i pesci diffusi sono: la trota marmorata, il temolo, il cavedano, il barbo comune, il luccio e la trota fario.\nA Brentino \u00e8 presente una delle pareti pi\u00f9 importanti in Italia per L\u2018arrampicata sportiva su percorsi a pi\u00f9 lunghezze di corda (multipitch-route sport climbing), anche se sono presenti percorsi di una sola lunghezza (single-pitch). Con la parete esposta a sud est vi sono pochi giorni all'anno di pericolo atmosferico. Sulla parete vi sono percorsi protetti con protezioni fisse (spit) e anche con protezioni tradizionali (chiodi, cordini, clessidre).\nLa caratteristica del Monte Baldo in questo tratto \u00e8 rappresentata da gole strettissime, dove a volte ci sono corsi d'acqua e cascate. Si pratica un particolare tipo di torrentismo con uso di corde scendendo dal Baldo lungo i vai. Il pi\u00f9 importante \u00e8 il vajo dell'Orsa, che alterna cascate a sentieri e a salti praticabili solo con corde. Meno estremo di questa pratica \u00e8 l'escursionismo fatto ad altezze basse, almeno alla partenza, quasi all'altezza della Valdadige.\nLungo tutto il territorio comunale \u00e8 presente la ciclopista della valle dell'Adige, attualmente la ciclabile pi\u00f9 lunga in Italia.\nGli appuntamenti.\nEvento Enogastronomico, Sportivo e Culturale della Comunit\u00e0 di Brentino Belluno nel primo fine settimana di Luglio a Brentino Belluno.\nCompetizione di corsa campestre omologata UISP, inserita nel calendario Iuta, valida per il Grand Prix Iuta di Ultratrail.le - Maggio a Brentino.\nFine settimana del 25 luglio a Rivalta.\nil 2 febbraio a Preabocco.\nfine Settimana del 24 giugno a Belluno Veronese.\nNel mese di Marzo a Belluno Veronese e nel mese di Luglio a Rivalta.\nIl marted\u00ec grasso a Brentino e a Belluno, festa in maschera e distribuzione a Belluno dei \"Bigoli con la Sardela e a Brentino\" dei \"Bigoli con il rag\u00f9.\"\nIl Sabato precedente al Martedi grasso a Rivalta festa in maschera e distribuzione dei \"Gnocchi al Sugo San Giacomo\".\nEconomia.\nIntorno al 1960 vi fu un'importante trasformazione dell'economia della zona, si pass\u00f2 da un'agricoltura di sussistenza ad una specializzata. Nel comune sono presenti in abbondanza vigne e kiwi. Nel produrre il vino locale c'\u00e8 una preponderanza di Pinot Grigio. Sempre nello stesso periodo si \u00e8 aperta un'importante zona artigianale ed industriale a Rivalta.\n\u00c8 lungo il percorso della strada del vino detta Strada della Terradeiforti. Strada che condivide con i comuni produttori dei vini Valdadige DOC\nAmministrazione.\nVirgilio Asileppi, eletto due volte con il Popolo della Libert\u00e0, ha militato anche per molto tempo tra le file di Alleanza Nazionale.\nLa sua amministrazione, esercitata dal 2004 al 2014, \u00e8 stata spesso contestata da residenti e dipendenti pubblici: il sindaco sarebbe infatti pi\u00f9 volte contravvenuto alle normative statali per presunti scopi elettorali.\nSconfitto alle elezioni del 2014, dove era in corsa per un terzo mandato consecutivo, gli \u00e8 succeduto Alberto Mazzurana, della lista civica \"Il Passaggio\"."}
{"id": "33770", "revid": "6923", "url": "https://it.wikipedia.org/wiki?curid=33770", "title": "Brenzone sul Garda", "text": "Brenzone sul Garda (Brenzone fino al 2014, \"Brens\u00f3n\" o \"Brenz\u00f3n\" in veneto) \u00e8 un comune italiano sparso di abitanti della provincia di Verona in Veneto. La sede municipale si trova nella frazione di Magugnano.\nGeografia fisica.\nBrenzone sul Garda dista circa 56\u00a0chilometri a nord-ovest da Verona, capoluogo provinciale. \u00c8 situato sulla sponda veronese del Lago di Garda. Il territorio comunale comprende parte del massiccio del Monte Baldo, ovvero la zona della Val Vaccara.\nIl comune non ha un centro principale e una periferia ma \u00e8 formato da 16 piccole frazioni distribuite lungo l'ampio territorio; la loro distribuzione non \u00e8 omogenea: si trovano suddivise in fasce formate da paesi molto vicini gli uni agli altri mentre vaste aree rimangono praticamente naturali e inalterate. Per esempio le frazioni litoranee di Assenza, Porto, Magugnano, Marniga e Castelletto, pur rimanendo distinte, costituiscono di fatto un unico centro abitato che si sviluppa da nord a sud. Oltre alle 16 frazioni troviamo numerosissime localit\u00e0 spesso formate da 4 o 5 case, molte delle quali hanno un nome composto dal prefisso \"Ca'\", in dialetto \"casa\", e da un cognome, indicando come le famiglie erano sparse in piccoli centri del comune.\nI centri abitati maggiori sono:\nQueste frazioni da sole hanno abitanti, il resto \u00e8 sparso nelle altre frazioni e localit\u00e0:\nALTRE FRAZIONI: Assenza (La S\u00e9nsa, anticamente chiamata anche San Nicol\u00f2 o Menarolo), Biaza (Bi\u00e0xa), Boccino (Bos\u00eei), Borago (Bor\u00e0ac), Campo (C\u00e0amp), Fasor (Fax\u00f3or), Pozzo (P\u00f3s), Prada Alta, Venzo (V\u00e9ens), Zignago (Zign\u00e0ac),\nLOCALIT\u00c0: Pasola, Pion, Pi\u00f3p, Fichet, Bionde, Vigne, Pianise (Pian\u00ecis), Carpenare (Carben\u00e0re), Sant'Antonio (de la Pont\u00e8ra), Mura, San Francesco (Bruschi), Ortigaretta, Zovello (Xo\u00e8l), Trovai, Teano (Te\u00e2a), Brione (Bri\u00f4o), Val delle Nogare (Valo\u00e0re), Val Senaga, Vigne, Ca Perotti (Ca Per\u00f2ti), Ca Piazze (Pi\u00e0sa), Ca Spadana, Ca Romana, Ca Vicari, le Ca, Gain\u00e9t, Fasse, Dos, Ortigaretta, Buse, Baito Scale... ecc.\nEtimologia.\nDomenico Marocchi, un medico e storico locale, in un documento del 22 dicembre 1790 descrive con precisione la storia che port\u00f2 all'origine del toponimo: \"Il nome di Brenzone per quanto io abbia potuto rintracciare dai pi\u00f9 vecchi ed illuminati di questa Comunit\u00e0, mentre iscritti del Pubblico sono stati abbrucciati per incautezza, e dai Francesci due volte, \u00e8 provenuto da una famiglia Brenzoni, che abitava in mezzo a queste ville, cio\u00e8 a Castello. ...Narrano che i villici di questi contorni nel portarsi alla residenza Brenzoni, affine di contribuire la porzione del raccolto, dicessero \"andiamo dai Brenzoni\" e da questo sia insorto il nome Brenzone. Si sa per certo che codesta famiglia [ebbe] estensione grande di Campagna, di Montagne gl'intorno a queste ville\".\nIn realt\u00e0, come nella gran parte dei casi in Italia, oggi sappiamo che fu la famiglia feudale a prendere il nome da quello del feudo ottenuto e non il contrario. Un ramo dei Rangoni modenesi (vedi il Comune di Castelnuovo Rangone) prese cos\u00ec il nome di Brenzone. Il mausoleo sepolcrale dei Rangone Brenzoni \u00e8 visibile in San Fermo a Verona. Un componente della famiglia in periodo rinascimentale, mentre operava in realt\u00e0 a Venezia, fece poi costruire la bellissima villa di San Vigilio nel vicino comune di Garda.\nDopo il referendum tenutosi il 9 febbraio 2014, dai due seggi elettorali di Magugnano e Castelletto, \u00e8 emerso che circa il 70% (69,9%) dei votanti ha espresso voto favorevole al cambio di denominazione da Brenzone a Brenzone sul Garda.\nOrigine dei nomi delle frazioni:\nStoria.\nLa zona faceva parte fin dall'epoca longobarda della corte del Monastero di San Colombano del Priorato di Bardolino dipendente dall'Abbazia di San Colombano di Bobbio (PC) e del grande feudo monastico di Bobbio. I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali.\nL'origine del Comune risale al medioevo, attraversando tra l'altro il periodo di signoria scaligera a Verona e poi quello lunghissimo della dominazione della Repubblica Veneta con cui entra nell'evo moderno, sempre col nome di Brenzone pi\u00f9 o meno venetizzato, e con la sede nella frazione di Magugnano. Brenzone \u00e8 sempre stato infatti nome collettivo delle frazioni componenti: tuttora non esiste la frazione di Brenzone. Nel 1797 arriva l'occupazione napoleonica, ma per pochi anni. Poi quella dell'Impero austriaco fino al 1866.\nDurante il periodo di dominazione austriaca, nel 1818 il Comune, pur piccolo, si smembra in tre Comuni indipendenti, da nord a sud: il Comune di Castello, il Comune di Brenzone ed il Comune di Castelletto. Dopo pochissimi anni, nel 1840, ci si rende conto che non ci sono i presupposti di popolazione e si torna indietro con la (ri)fusione dei tre Comuni. Ma come qualche volta accade nelle piccole comunit\u00e0 le discussioni e le polemiche non mancano, dopo la fusione il nome invece di ritornare Brenzone con sede a Magugnano, diventa Castelletto, come pure la sede, pur riunendo tutte le frazioni originarie. In realt\u00e0 molti anni prima qualche cessione territoriale c'era stata a sud al vicino Comune di San Zeno di Montagna per le frazioni di Borno e Villanova e a Torri del Benaco per le localit\u00e0 Lorolli e Ca'Berselle.\nPoi con varie vicissitudini e molti anni di discussioni si torna all'antico. Nel 1866 il Comune, assieme a tutto il Veneto entra a far parte del Regno d'Italia con il nome di Castelletto. Ma gi\u00e0 il 17.10.1870 il Comune diventa per decreto \"Castelletto di Brenzone\". Il 9 marzo 1871 poi, con decreto 121, lo Stato Italiano autorizza il Comune di Castelletto di Brenzone a riportare la sede nell'originaria frazione di Magugnano. Infine il 10.05.1924 con ulteriore decreto anche il nome torna ad essere (dopo oltre cento anni dalla divisione) quello originario di Brenzone.\nAll'inizio dell'Ottocento (ma per solo ventidue anni per quanto riguarda i primi tre) nel territorio dell'odierno comune esistevano quindi i comuni di\nInfine molto pi\u00f9 recentemente, nel 2014, dopo la proposta del Consiglio Comunale ed apposito referendum fra gli abitanti, il nome cambi\u00f2 ancora e questa volta in modo innovativo rispetto ai nomi tradizionali, ora si chiama in modo turisticamente pi\u00f9 riconoscibile \"Brenzone sul Garda\" dal 22.2.2014.\nMonumenti e luoghi d'interesse.\nNatura.\nA 1910 metri sul crinale di Costabella (catena del Baldo). Rifugio gestito dal CAI veronese, riaperto dopo sei anni di chiusura nell'estate 2005. Una scelta culinaria va segnalata, poich\u00e9 il riso a 1900 metri ha problemi di cottura, nel risotto viene sostituito dall'orzo dando vita all'\"Orzotto\".\nA 2150 metri, si trova sotto la Cima Telegrafo (Monte Maggiore) che con i suoi 2200 metri \u00e8 la seconda cima per altezza della catena del Baldo (la prima \u00e8 Cima Valdritta con 2218 metri); per raggiungere il rifugio ci sono varie strade. Da Val Trovai dalla via che risale la valle (1200 metri di dislivello in 7\u00a0km di strada), dalla bidonvia di Prada Alta superando il \"Passo del Camin\" dopo Coal Santo e arrivare da sud (340 metri di dislivello in 20\u00a0km), con funivia da Malcesine, Tredespin passando per le creste (Cima delle Pozzette, Cima del Longino, Cima Val Finestra, Cima Valdritta, Cima Pettorina), sul sentiero CAI n. 651, ca 4 ore di cammino, partendo da Assenza seguendo il sentiero CAI n. 654 (quasi 2200 metri di dislivello) passando dalla Valle delle Nogare e Valle delle Pre, 5 ore oppure volendo si pu\u00f2 fare una deviazione dal Forcellin, ma \u00e8 abbastanza impegnativo, ca 6 ore.\nLa Val Vaccara \u00e8 una valle della provincia di Verona (comuni di Brenzone sul Garda e di San Zeno di Montagna), che taglia trasversalmente il massiccio del Monte Baldo sul suo lato occidentale per una lunghezza di circa 20\u00a0km, tra il passo Scale a nord (altitudine di 1.200 m s.l.m.) e la Val Cottarella a sud (800 m s.l.m.), dove la larghezza raggiunge i 2\u00a0km.\nIl nome deriva dalle vacche.\nEconomia.\nL'economia \u00e8 essenzialmente turistica e concentrata sul lago per quanto riguarda l'estate e sui monti per tutto l'anno. Questo radicale cambio del lavoro, prima esclusivamente montano di sussistenza, ha spopolato la montagna delle bestie compensandola con il turismo montano. Prima della nascita del turismo molti abitanti della zona sono emigrati verso grandi citt\u00e0 italiane e paesi stranieri.\nInfrastrutture e trasporti.\nI principali collegamenti stradali di Brenzone sul Garda passano verso nord e sud lungo il lago, percorrendo la Gardesana Orientale, ex strada statale 249."}
{"id": "33771", "revid": "73843", "url": "https://it.wikipedia.org/wiki?curid=33771", "title": "Bussolengo", "text": "Bussolengo (\"Busolengo\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nBussolengo dista circa 12 chilometri da Verona. Rispetto al capoluogo \u00e8 posizionato a ovest, verso il lago di Garda.\nIl territorio del comune \u00e8 prevalentemente pianeggiante, ed \u00e8 lambito dal fiume Adige. \nA nord le pendici dei monti Lessini degradano dolcemente nella sottostante pianura mentre a ovest la catena del monte Baldo-monte Bondone separa la valle dell'Adige dal lago di Garda.\nIl territorio del paese di Bussolengo si compone di alcuni elementi peculiari rispetto a quelli che caratterizzano alcuni comuni limitrofi. A nord questo elemento \u00e8 rappresentato dal fiume Adige che scorre con andamento nord-ovest al confine con il comune di Pescantina. A ovest invece si riconoscono le ultime cerchie moreniche risalenti alla glaciazione di Riss. Il rimanente territorio \u00e8 costituito dalla cosiddetta alta pianura veronese.\nEtimologia.\nNell'anno 825, in piena et\u00e0 carolingia, un diploma degli imperatori Ludovico e Lotario fa menzione del nome \"Gusilingus\" e descrive il borgo come un villaggio posto entro i confini gardensi. Tale nome potrebbe derivare sia dalla configurazione che dai confini del luogo, dalla vegetazione o dagli animali ivi esistenti, ma potrebbe anche derivare dai nomi delle persone aventi diritti o propriet\u00e0 sulle terre di quel luogo. Carlo Cipolla lo fece derivare dal nome di origine alto-tedesca \"Bussling\", il cui significato \u00e8 a noi sconosciuto. L'ipotesi pi\u00f9 plausibile e che corrisponde con l'opinione di G.B. da Persico, \u00e8 che il nome derivi dalla pianta del bosso, la quale \u00e8 presente nel territorio in forma abbondante, soprattutto lungo le rive dell'Alto Adige. Inoltre, la forma allungata del paese di Bussolengo, avrebbe suggerito l'unione dei due termini \"buxus\" e \"longus\" che avrebbe cos\u00ec portato alla nascita del nome \"Buxuslongus\".\nStoria.\nA 3500 anni fa (media et\u00e0 del bronzo) risale il pi\u00f9 antico insediamento di cui si possieda documentazione archeologica. Veneti, Reti, Galli si susseguirono nell'insediarsi nel territorio fino al dominio romano sotto il quale vennero unificate le varie culture. All'interno dell'antica chiesa di San Salvar, a testimonianza della dominazione romana, si trovano un cippo con iscrizione latina e un'enorme pietra trasformata in battistero.\nI monaci.\nLa zona faceva parte fin dall'epoca longobarda della corte del Monastero di San Colombano del Priorato di Bardolino dipendente dall'Abbazia di San Colombano di Bobbio (PC) e del grande feudo monastico di Bobbio. I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali.\nNell'825 apparve per la prima volta, su un atto di commutazione, il nome \"Gussilingus\".\nXII secolo.\nNel XII secolo Bussolengo fu sotto la signoria rurale degli \"Olderico\" il cui pi\u00f9 famoso rappresentante fu Garzapane, potente soldato, fedele amico di Federico I Barbarossa. Garzapane ebbe di certo due figli: Olderico e Albertino. In un atto di alleanza che venne stipulato tra Verona e Treviso il 24 ottobre 1198 a Verona, risulta che abbia partecipato anche un certo Corradino di Garzapane, del quale per\u00f2 non si hanno altre informazioni. Sotto gli Olderico, nel 1119, con Garzetto figlio di Olderico di Garzapane, gi\u00e0 primo podest\u00e0, si ebbe il passaggio alla prima forma comunale. Tale informazione \u00e8 contenuta in una pergamena conservata nell'Archivio di Stato di Verona. Di questa importante famiglia non si conosce la provenienza, anche se un documento del 1161 indica Olderico come procedente di tal \"Olderico de Gusolengo\", il quale professava legge longobarda.\nEpoca napoleonica.\nDurante le guerre napoleoniche del 1796 e del 1799 il territorio circostante fu teatro di diverse operazioni militari tra francesi ed austriaci.\nSeconda guerra mondiale.\nNella frazione di Pol di Bussolengo, c'era il campo di prigionia \"P.G. 148\" che conteneva 250 prigionieri di origine neozelandese appartenenti alle truppe Alleate. Il campo fu aperto nel novembre 1942 e chiuso nel settembre 1943. Il campo P.G.148 era anche chiamato \"campo base\", dal quale dipendevano una serie di campi di prigionia posti nella provincia di Verona che ospitavano circa 1300 prigionieri britannici. Dopo l'8 settembre i prigionieri fuggirono o vennero catturati dai tedeschi il 9 settembre 1943, questi vennero trasferiti nei campi di concentramento nazisti.\nIl 14 febbraio 1944 festa di San Valentino Bussolengo fu colpita durante la sagra del paese, da alcune bombe sganciate da un bombardiere americano che si \"sganciava\" da un attacco di caccia nemici. Le bombe provocarono diverse vittime civili.\nLuoghi d'interesse.\nArchitetture religiose.\nA ovest e poco fuori dal paese, in posizione appena elevata si colloca la chiesa di San Salvar. Ritenuta la pi\u00f9 antica di Bussolengo, edificata utilizzando la tecnica antichissima dell'innalzamento dei muri con sassi di fiume, visibili nei punti dove non \u00e8 presente l'intonaco esterno, e con pietre di riporto di et\u00e0 precedente. Questa tecnica muraria che consiste nel disporre file di sassi rese regolari con cocci di cotto e zeppe di cemento, \u00e8 tipica della zona compresa tra il monte Baldo e il Lago di Garda. Numerosi altri segni della veneranda et\u00e0 della chiesa di San Salvar sono riscontrabili sia nella struttura, grazie all'inserimento di pietre di un'et\u00e0 precedente, sia nella suppellettile, che ha come probabile base un'acquasantiera poi asportata.\nLa chiesa di San Valentino \u00e8 la pi\u00f9 famosa del paese, essendo anche la soglia sacra del paese per coloro che entravano dalla strada Molinara che da Villafranca di Verona e Sommacampagna portava i contadini ai mulini dell'Adige; nell'ultimo tratto per\u00f2 quella strada che dai Crocioni portava al paese venne invece denominata \"Strada di San Valentino\". Nel 1391 il vescovo di Verona Giacomo de Rossi diede ai Disciplini (Flagellanti) il permesso di restaurarla, farne una sede della confraternita con annesso un ospedale per la cura dei viandanti e dei pellegrini. Fu, successivamente, adornata di due serie d'affreschi, uno interno e uno esterno, narranti la storia di San Valentino che si aggiunsero a un terzo affresco ben pi\u00f9 antico raffigurante la crocifissione del Cristo. Nel 1595 giunge la prima notizia dell'esistenza di un sepolcro e di portici esterni alla chiesa. Nel 1634 Marco Giustiniani, cancelliere del vescovo, rilever\u00e0 un altare dedicato a San Macario a ridosso del grande affresco sotto il portico sud e nel 1714, sotto la guida di Faustino Montresor, ebbe inizio la costruzione dell'altare completamente in marmo che raffigurava la passione di Cristo sul lato sinistro dell'altare maggiore. Gli affreschi qui contenuti sono stati fatti da artisti appartenenti alla scuola di Giotto.\n\u00c8 la chiesa principale, dedicata a Santa Maria Maggiore e situata al centro di Bussolengo. La sua esistenza \u00e8 documentata fin dal 1199 ma la sua struttura attuale \u00e8 frutto di svariate modifiche dal '700, in et\u00e0 illuministica, fino al XX secolo, quando vi \u00e8 stata aggiunta, costruita in cemento a vista, una grande navata perpendicolare a quella precedente.\nLa chiesa di Cristo Risorto \u00e8 la pi\u00f9 recente, edificata lontano dal centro per via del grande sviluppo del paese negli ultimi decenni\nSituata vicino al cimitero comunale, \u00e8 una piccola chiesa completamente affrescata all'interno e dedicata in tempo di peste a San Rocco. Questa chiesa si trova sulla strada che da Verona conduceva al paese, perci\u00f2 si trova nella parte est e, come tutte le chiese di Bussolengo, \u00e8 orientata verso l'abside. La chiesa di San Rocco rispetta la tipologia di tutte le chiese che sono state costruite nelle zone limitrofe in quanto l'abside, l'aula e il tetto a capriate poggiano direttamente sui muri laterali. Ospita pi\u00f9 di una quarantina di affreschi che per\u00f2 sono stati danneggiati sia dal tempo che dall'incuria.\nLa chiesa del Santuario del Perpetuo Soccorso fu soggetta a restauri e rifacimenti nel corso del tempo ma, al contrario della Pieve di Santa Maria Maggiore, mantenne lo stesso stile della costruzione originaria. Vi \u00e8 annesso un chiostro dei frati risalente al XVI secolo.\nLa chiesa fu visitata in segreto da Papa Giovanni Paolo II e da Michael Schumacher.\nIl palazzo si trova annesso al gi\u00e0 citato Santuario della Madonna del Perpetuo soccorso, sulla stessa collina panoramica orientata a nord verso la Valpolicella e la Lessinia, poche centinaia di metri a ovest rispetto a Villa Spinola.\nArchitetture civili.\nIl 24 aprile del 1993 venne dichiarata, attraverso un decreto del ministro Ronchey, immobile di interesse storico e perci\u00f2 sottoposto alla tutela della Sopraintendenza per i Beni Ambientali e Architettonici di Verona.\nCostruita nel XV secolo, sorge sopra una collina di fronte al fiume Adige, orientata a Nord, lungo la strada che scende verso il Comune limitrofo di Pescantina sito al di l\u00e0 nel fiume, nella sua piana. La sua posizione \u00e8 privilegiata perch\u00e9 sita in un punto della zona prevalentemente collinare che domina le valli e i monti della Valpolicella, dalla quale la vista pu\u00f2 spaziare dalla citt\u00e0 di Verona a est fino ai rilievi che attorniano il lago di Garda a ovest. L'edificio a tre piani fuori terra \u00e8 costituito da un corpo principale e da uno secondario a pianta quadrangolare, posto a occidente rispetto al primo.\nCultura.\nMusica.\nUn ruolo importante a Bussolengo ha il Corpo Bandistico \"Citt\u00e0 di Bussolengo\". Fondato prima del 1852, ha 90 elementi. Nell'albo d'oro dei traguardi raggiunti, il Corpo Bandistico, che partecipava alla sezione di \"prima categoria\", ha il 3\u00ba posto alla XX edizione del Concorso bandistico internazionale \"Flicorno d'oro\", tenutosi presso Riva del Garda dal 23 al 25 marzo 2018. &lt;br&gt;\nHa una scuola di musica con circa 300 allievi.&lt;br&gt;\nIl gruppo ha anche due bande giovanili: la \"Junior Band\", comprendente 30 allievi dei corsi base della scuola di musica e la \"Young Band\" comprendente 50 elementi tra allievi dei corsi avanzati e componenti della Banda di Bussolengo. &lt;br&gt;\nProprio per la Banda cittadina, Bussolengo fu, nei primi anni dell'Unit\u00e0 italiana, sede di importanti concorsi bandistici.\nBussolengo \u00e8 anche la patria del musicista jazz Mauro Ottolini.\nSociale.\nGi\u00e0 nei primi anni novanta una indagine del Comune censiva numerosissime associazioni di volontariato, dimostrazione dell'impegno privato che caratterizzava i cittadini di Bussolengo. Fra le altre ricordiamo la locale sezione dell'Avis, l'AGeSPHa (associazione genitori e sostenitori portatori di handicap).\nDal 1949 opera a Bussolengo un gruppo Scout dell'Associazione Guide e Scouts Cattolici Italiani (AGESCI), attivo sul territorio circostante in tema di educazione ai giovani. Nel 2007 in occasione del centenario dello scautismo l'associazione ha invitato la popolazione bussolenghese a condividere lo spirito del fondatore Robert Baden-Powell con della attivit\u00e0 di volontariato, in modo da \"lasciare il mondo migliore di come l'abbiamo trovato\".\nFra l'associazionismo puro a scopo ricreativo vi \u00e8 il Gruppo Podistico Bussolengo, organizzatore della \"Scarpinada de San Crispin\" legata alla locale tradizione calzaturiera, corsa podistica che nel 2013 ha raggiunto la sua 40\u00aa edizione.\nSpettacolo.\nAll'Ospedale di Bussolengo nacque la conduttrice Licia Col\u00f2\nGli appuntamenti.\nSi svolge, ormai da pi\u00f9 di cinquecento anni, nella settimana a cavallo di San Valentino, celebrato il 14 febbraio, ed \u00e8 la festa principale e caratterizzante di Bussolengo, con la fiera (inizialmente del bestiame, poi diventata gradualmente esposizione di numerose macchine agricole e ora anche di automobili).\nLa festa si protrae per pi\u00f9 di un mese grazie alla presenza, consolidata nei decenni, di un esteso Luna Park, contorniato da stand enogastronomici e altre attivit\u00e0 man mano aggiuntesi negli anni, fino all'organizzazione in tensostrutture di spettacoli ed una porzione di fiera commerciale al coperto.\nDa qualche anno viene allestito in piazza XXVI Aprile un villaggio natalizio, con una piccola pista per il pattinaggio su ghiaccio, e numerose casette artigianali disposte nell'area del centro per la rivendita dei pi\u00f9 importanti prodotti del luogo e non.\nIl tutto si aggiunge all'omonima iniziativa di un vivaista locale, che da tempo allestisce nelle proprie serre percorsi a tema che hanno avuto riscontro nazionale, richiamando numerosi turisti nella struttura sita poche centinaia di metri ad ovest del centro paese, per gustare l'atmosfera Natalizia che qui viene ricreata, rendendo ora noto il paese di Bussolengo anche per il suo Villaggio di Natale.\nEconomia.\nAgricoltura.\nIn origine Bussolengo soffriva la mancanza di corsi d'acqua per le coltivazioni. Molto diffuso era allora l'allevamento dei bachi da seta, grazie alla presenza di alberi di gelso. Gi\u00e0 sede di una fiera del bestiame (il cui allevamento \u00e8 ancora presente, particolarmente nella zona della frazione di San Vito al Mantico) con la creazione del sistema di irrigazione si \u00e8 sviluppata pi\u00f9 fiorente l'attivit\u00e0 agricola.\nIl comune di Bussolengo \u00e8 una famosa zona di produzione delle pesche, tanto da essere soprannominato \"Terra delle pesche\". Anche se negli ultimi venti anni, grazie proprio alla disponibilit\u00e0 della molta acqua necessaria a questi frutti, si \u00e8 molto diffusa anche la coltura del kiwi e la coltura dell'Olivo con la nascita del primo Frantoio i cui Oli Extravergini sono pluripremiati a livello internazionale. Bussolengo fa parte dell'Olio Dop del Garda.\nIndustria calzaturiera.\nIl settore industriale e manifatturiero pi\u00f9 importante con le sue fabbriche e i suoi cottimisti, anche a domicilio - \u00e8 stato la produzione di calzature, ancora molto diffusa.\nBussolengo \u00e8 il comune nella provincia di Verona e relativo indotto. La produzione e la commercializzazione delle calzature \u00e8 in valori la prima attivit\u00e0 di tutto il veronese. L'attivit\u00e0 terziaria, con svariati centri commerciali, un mercato, che si svolge il gioved\u00ec mattina coinvolgendo gran parte del centro storico, e centri alberghieri di notevole importanza completano una struttura economica forte e variegata.\nDal 1987 fa parte dei \"100 Comuni della Piccola Grande Italia\".\nImportanti nomi dell'industria delle scarpe furono Pietro Vassanelli e Battista Trevisani\nArcheologia industriale.\nIn passato Bussolengo ha ospitato \u2013 in esempi di archeologia industriale in mattoni di cotto dei primi anni del XIX secolo, gi\u00e0 da tempo abbattuti (intorno agli anni '80-'90) per far posto a edifici residenziali e di servizio \u2013 un saponificio ed una filanda. Nel cortile del saponificio fino a met\u00e0 degli anni ottanta era possibile intravedere qualche volta persino gli elefanti: Bussolengo \u00e8 infatti il paese natale della famiglia Casartelli che possiede il Circo Medrano e una tomba di famiglia privata nel locale cimitero raccoglie le spoglie di artisti che hanno girato il mondo.\nAree commerciali.\nSi \u00e8 sviluppato anche quello commerciale della Grande distribuzione. Molto sviluppata \u00e8 la Zai a sud del Comune, che raggruppa la maggior parte di aziende del paese a ridosso di tre arterie di comunicazione che si incrociano sul suo territorio: la SS11 (Brescia Verona), l'Autostrada A22 (Brennero-Modena) e l'autostrada A4 (Milano-Venezia).\nCentrale elettrica.\nDa Bussolengo passa il canale Biffis che alimenta la centrale idroelettrica di Bussolengo costruita nella Seconda Guerra Mondiale tramite l'ausilio di prigionieri di guerra australiani e neozelandesi, provenienti dal Campo di Pol\nSanit\u00e0.\nOspedale Orlandi.\nAll'interno del territorio comunale bussolenghese, vi \u00e8 presente l'Ospedale Orlandi, edificio risalente al XVIII secolo, una volta importante struttura ospedaliera per il bacino della Valpolicella e della zona del Lago di Garda, oggi fortemente ridotto. Con la pandemia da Covid-19, l'ospedale accoglie i malati non Covid-19.\nAULSS 9 Scaliera - Distretto 4 Ovest Veronese.\nBussolengo \u00e8 anche sede del Distretto 4 Ovest Veronese dell'AULSS 9 Scaligera(ex ULSS 22), in Via Carlo Alberto Dalla Chiesa.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Bussolengo 1923 Calcio\" che milita nel girone A veneto di 1\u00aa Categoria. \u00c8 stata fondata nel 1923. In passato ha militato in Promozione.\nBasket.\nLa prima squadra di pallacanestro di Bussolengo \u00e8 la Bears Basket Bussolengo, la quale ha giocato la stagione 2010/2011 in serie C, dopo la promozione dell'anno precedente.\nPalla Tamburello.\nLa squadra di Bussolengo ha vinto complessivamente 7 Scudetti e 4 Coppe Italia. &lt;br&gt;\nCome \"Virtus Bussolengo\": 2 Scudetti, nel 1957 e nel 1958. &lt;br&gt;\nCome \"Maria Pia Vassanelli Bussolengo\" (considerata la pi\u00f9 forte squadra di tamburello di tutti i tempi): 3 Scudetti, nel 1980, 1982, 1983; 2 Coppe Italia, nel 1980 e 1984. &lt;br&gt;\nCome \"Bussolengo CCV\": 2 Scudetti, nel 1985 e 1986; 2 Coppe Italia, nel 1985 e nel 1986.\nOggi la neo-fondata squadra, con il nome di \"ASDT Bussolengo\", milita nel campionato provinciale di Serie D.\nArti Marziali.\nLa prima societ\u00e0 di Arti Marziali di Bussolengo \u00e8 la ASD JSK (Junshinkan Dojo) fondata nel 1974 e tuttora in attivit\u00e0. Le discipline insegnate sono: Karat\u00e8 di Okinawa (stile Goju-ryu), Okinawa Kobudo (stile Matayoshi), Wushu (stile della Gru Bianca di Yongchun) e Difesa personale. Gli atleti della JSK hanno vinto numerose campionati nazionale ed internazionali di Karate e Kobudo. Roberto Russo ha vinto il campionato del mondo di Kobudo e Okinawa (Giappone) nel 2019.\nCanoa fluviale.\nA Bussolengo ha sede il Canoa Club Pescantina, guidato dal pluricampione mondiale di canoa canadese Vladi Panato.\nCampi sportivi.\nSono presenti estesi campi sportivi (5 campi da calcio, 6 campi da tennis, 1 campo da basket, 1 campo da softball, 1 campo da palla tamburello ed 1 piscina comunale scoperta) costruiti nel 1992.\nInfrastrutture e trasporti.\nAutobus.\nBussolengo gode di molteplici collegamenti con la citt\u00e0 di Verona e col lago di Garda, tramite delle linee extraurbane che percorrono la Gardesana. Dal 2014 il Comune \u00e8 collegato con Pescantina e Verona tramite la linea 102 che permette di arrivare in Stazione Porta Nuova via SS12. Inoltre \u00e8 dotato anche di servizio suburbano che collega Verona con il paese passando per la frazione di San Vito al Mantico. \nAeroporti.\nL'aeroporto pi\u00f9 vicino \u00e8 quello di Villafranca \"Valerio Catullo\", raggiungibile tramite la SP26A. Da Bussolengo \u00e8 raggiungibile anche l'aeroporto turistico di Boscomantico.\nFerrovia.\nLa stazione pi\u00f9 vicina \u00e8 quella di Verona Porta Nuova raggiungibile sia con autobus, con la strada Gardesana oppure con la SS12."}
{"id": "33772", "revid": "15756", "url": "https://it.wikipedia.org/wiki?curid=33772", "title": "Buttapietra", "text": "Buttapietra (\"Butapiera\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nButtapietra dista circa 11 chilometri a sud da Verona. Ad est e ad ovest \u00e8 delimitato da due fiumi di risorgiva, il Menago ed il Piganzo affluenti del Tartaro. Sul territorio comunale \u00e8 attiva una rete di piccoli canali alimentati dalle risorgive, che a livello locale si chiamano anche \"sortie\" (nel senso di uscite). Il reticolo \u00e8 presente sin dal XV secolo ed era orientato all'alimentazione delle risaie e allo sfruttamento dell'energia idrica con la presenza di mulini. La forte presenza di acqua corrente superficiale crea un microclima locale con il controllo delle temperature estreme, una riduzione delle massima estive e un innalzamento delle minime invernali.\nSul territorio \u00e8 presente una delle risorgive ritenute pi\u00f9 belle della provincia, il \"fontanon dell'Acqua Chiara\" localizzata presso la baita degli alpini sulla strada fra Buttapietra e Raldon.\n\u00c8 attraversata dalla Strada statale 12 dell'Abetone e del Brennero e dalla ferrovia Verona-Bologna.\nOltre alle principali frazioni di Marchesino e Bovo sono note le localit\u00e0 di Magnano, Torre, Trinit\u00e0, San Fermo, Tripoli, Zera, Settimo di Gallese, Piombazzo e Brognoligo.\nEtimologia.\nTre le ipotesi principali, la prima deriva dalla natura del suolo, con poco \"humus\" e ghiaioso, la seconda da una forte presenza di pietre per l'origine alluvionale del terreno e la terza ipotizza che il toponimo derivi dal fondatore del villaggio.\nStoria.\nIl territorio sembra essere gi\u00e0 stato abitato nella Preistoria, con stazioni preistoriche dell'Et\u00e0 del Bronzo in un periodo che va dal 1800 a.C. al 1100 a.C.\nTracce del periodo romano sono i ritrovamenti di monete, utensili di bronzo e ferro, vetri e terrecotte. Il toponimo della frazione di Settimo nasce dal fatto di essere posto al settimo miglio da Verona (\"septimo ab urbe lapide\") della strada Claudia Augusta, che lambiva l'attuale territorio comunale.\nNell'XI secolo il territorio era una prevalentemente incolto e tenuto a boschi e pascoli, praticamente privo di abitazioni ed abitato da pastori. Divenne possedimento dell'Abbazia di San Zeno di Verona.\nDal XIII secolo, sotto la dominazione degli Scaligeri, i vari centri cresciuti di popolazione ottennero di diventare comune rurale; in seguito fecero parte del vicariato di \"C\u00e0 di Campagna\". Nel 1416 i comuni appartenenti al vicariato ottennero la libert\u00e0 dalla schiavit\u00f9 feudale acquisendo la giurisdizione civile sul territorio.\nL'inizio della storia attuale risale a quel periodo, con la trasformazione del territorio da silvano a coltivato. Al contrario di zone vicine non si dovette bonificare il terreno, ma solo costruire la rete di canali sfruttando i fontanili. Un inizio della trasformazione si ebbe con i nobili \"Campagna\" che ebbero dagli Scaligeri un fondo denominato \"Orlando\" che comprendeva la parte nord del comune e le localit\u00e0 a sud del comune di Verona; in un documento sono citate \"pezze di terre boschive, arative e prative con case copate e somarate in contr\u00e0 di Fragazzole e dintorni\". Fracazzole \u00e8 nel comune di Verona, sul confine.\nUn documento che testimonia il lavoro di costruzione delle fosse \u00e8 datato 30 luglio 1585; un tale \"Zampaolo Br\u00e0\" chiedeva all'amministrazione della Serenissima il permesso di usare una vecchia fossa: \"la quale comincia a Ca' di David, scorre sino a Buttapietra per ritrovarvene d'acqua per unirla con altra acqua di sua ragione per irrigare in pertinenza di Isola della Scala suoi beni\".\nIl 5 aprile 1799 il territorio di Buttapietra fu teatro di scontri bellici fra truppe austriache e francesi culminati nella battaglia di Magnano.\nCon lo spopolamento delle campagne le ville del periodo furono abbandonate e divennero presto diroccate.\nMonumenti e luoghi d'interesse.\nCippo marmoreo presente in localit\u00e0 Bovo risalente al XV secolo.\n\u00c8 nella frazione di Settimo, del XVIII secolo, progettata da Alessandro Pompei\n\u00c8 del XVIII secolo, all'interno ha una pala d'altare di Giovanni Chiarelli del 1826, \"Sant'Elena che adora la Croce\".\nLocalizzata presso la baita degli alpini sulla strada fra Buttapietra e Raldon.\nCultura.\nIstruzione.\nSul territorio \u00e8 presente un Istituto Tecnico Agrario: il \"M.A. Bentegodi\".\nEconomia.\nL'economia del comune ha ancora un'importante presenza agricola, con produzioni estensive di cereali, ortaggi e riso. Sono presenti aziende con allevamenti e di trasformazione del latte. C'\u00e8 una discreta presenza di attivit\u00e0 artigiane, industriali e commerciali.\nFa parte dell'area di produzione del Riso Nano Vialone Veronese che viene coltivato su terreni della pianura veronese irrigati con acqua di risorgiva."}
{"id": "33776", "revid": "125038455", "url": "https://it.wikipedia.org/wiki?curid=33776", "title": "Poesia", "text": "La poesia (dal greco \u03c0\u03bf\u03af\u03b7\u03c3\u03b9\u03c2, \"poiesis\", con il significato di \"creazione\") \u00e8 una forma d'arte che crea, con la scelta e l'accostamento di parole secondo particolari leggi metriche, un componimento fatto di frasi dette versi, in cui il significato semantico si lega al suono musicale dei fonemi. La poesia ha quindi in s\u00e9 alcune qualit\u00e0 della musica e riesce a trasmettere concetti e stati d'animo in maniera pi\u00f9 evocativa e potente di quanto faccia la prosa, in cui le parole non sottostanno alla metrica.\nLa lingua nella poesia ha una doppia funzione:\n- Vettore di significati - con contenuti sia informativi sia emotivi;\n- Vettore di suoni.\nPer svolgere efficacemente questa duplice funzione, la sintassi e l'ortografia possono subire variazioni rispetto alle norme dell'Italiano neostandard (le cosiddette \"licenze poetiche\") se ci\u00f2 \u00e8 funzionale (non solo esteticamente) ai fini della comunicazione del messaggio.\nA questi due aspetti della poesia se ne aggiunge un terzo quando una poesia, anzich\u00e9 essere letta direttamente, \u00e8 ascoltata: con il proprio linguaggio del corpo e il modo di leggere, il lettore interpreta il testo, aggiungendo la dimensione teatrale della dizione e della recitazione. Nel mondo antico - ed anche in molte culture odierne - poesia e musica sono spesso unite, come accade anche nei Kunstlieder tedeschi, poesie d'autore sotto forma di canzoni accompagnate da musiche appositamente composte.\nQueste strette commistioni fra significato e suono rendono estremamente difficile tradurre una poesia in lingue diverse dall'originale, perch\u00e9 il suono e il ritmo originali vanno irrimediabilmente persi e devono essere sostituiti da un adattamento nella nuova lingua, che in genere \u00e8 solo un'approssimazione dell'originale. Queste particolari criticit\u00e0 insite nella traduzione poetica determinano spesso un ampliamento del ruolo e delle competenze del traduttore anche in relazione alla progettualit\u00e0 e al lavoro editoriali nell'allestimento di raccolte e collane di poesia tradotta.\nPoesia antica e moderna.\nLa poesia \u00e8 nata prima della scrittura: le prime forme di poesia erano orali, come l'antichissimo canto a batocco dei contadini e i racconti dei cantastorie. Nei paesi anglosassoni la trasmissione orale della poesia era molto forte e lo \u00e8 ancor oggi. Successivamente fu accompagnata dalla lira, strumento musicale utilizzato a quell'epoca.\nLa prima poetessa della storia di cui si abbia notizia fu la sacerdotessa sumera Enheduanna, vissuta nella Mesopotamia del XXIV secolo a.C. Nell'et\u00e0 romana la poesia si basava sull'alternanza tra sillabe lunghe e sillabe brevi: il metro pi\u00f9 diffuso era l'esametro. Essa doveva essere letta scandendola rigorosamente a tempo. Dopo l'XI secolo il volgare, da dialetto parlato dai ceti popolari viene innalzato a dignit\u00e0 di lingua letteraria, accompagnando lo sviluppo di nuove forme di poesia. In Italia la poesia, nel periodo di Dante e Petrarca si afferma come mezzo di intrattenimento letterario e assume forma prevalentemente scritta: intorno alla fine del quattrocento prese piede anche la poesia burlesca.\nNel XIX secolo, con la nascita del concetto dell'arte per l'arte, la poesia si libera progressivamente dai vecchi moduli e compaiono sempre pi\u00f9 frequentemente componimenti in versi sciolti, cio\u00e8 che non seguono alcun tipo di schema e spesso non hanno nemmeno una rima.\nVia via che la poesia si evolve, si libera da schemi obbligati per poi diventare forma pura d'espressione.\nIl concetto di poesia oggi \u00e8 molto diverso da quello dei modelli letterari; molta della poesia italiana contemporanea non rientra nelle forme e nella tradizione, e il consumo letterario \u00e8 molto pi\u00f9 orientato al romanzo e in generale alla prosa, spostando la poesia verso una posizione secondaria.\nTipi di poesia.\nAltre forme di componimento poetico - oltre ai poemi - sono:\nSottocategorie nazionali di poesie.\nNella lingua italiana la poesia letteraria canonica pu\u00f2 assumere tre forme diverse, il sonetto, la canzone e l'ode: forme popolari sono la filastrocca e lo stornello. Altri tipi di componimenti poetici sono stati sperimentati dagli anni settanta in poi, trasformando la poesia lineare con apporti video, il sonoro intrinseco alla parola, ma anche come contributo indipendente dalla stessa, variabili negli happening e registrabili in partiture. Alcune forme poetiche sono state formalizzate in altre civilt\u00e0 e culture del mondo:"}
{"id": "33777", "revid": "466539", "url": "https://it.wikipedia.org/wiki?curid=33777", "title": "Vladimir I di Kiev", "text": "La sua fama \u00e8 legata alla sua conversione al cristianesimo e al cosiddetto \"battesimo della Rus'\" nel 988.\nBiografia.\nVladimir era figlio di Svjatoslav I di Kiev. Pare che fosse un figlio illegittimo di Svjatoslav, concepito con la serva Malu\u0161a, descritta nelle saghe scandinave come una profetessa che visse poi fino a cento anni, e che fino alla sua morte abit\u00f2 una caverna nei pressi di Kiev, dalla quale veniva trasportata a palazzo quando i sovrani avevano bisogno delle sue profezie. Il fratello di Malu\u0161a, Dobrynja, fu il tutore di Vladimir e, in seguito, il suo pi\u00f9 fido consigliere.\nVersioni agiografiche di dubbia autenticit\u00e0 connettono la sua educazione infantile alla figura della nonna Ol'ga, che durante le campagne militari di Svjatoslav I reggeva il potere a Kiev. \nDi stirpe variaga, Vladimir govern\u00f2 la Rus' di Kiev dal 980 al 1015; nel 988 si convert\u00ec al cristianesimo invertendo cos\u00ec la posizione del padre Svjatoslav che aveva difeso le tradizioni pagane (probabilmente un sincretismo di elementi norreni e slavi).\nQuando, nel 969, Svjatoslav trasfer\u00ec il suo quartier generale a Perejaslavec, assegn\u00f2 a Vladimir il governo di Novgorod ma diede al suo primogenito Jaropolk il controllo di Kiev, che era la capitale del principato. Dopo la morte di Svjatoslav (972) scoppi\u00f2 la guerra, nel 976 tra Jaropolk ed il fratello minore Oleg, che aveva ottenuto dal padre il governo di Dareva. \nNel 977 Vladimir insieme con i suoi parenti dovette rifugiarsi in Norvegia, presso H\u00e1kon Sigur\u00f0arson conte di Lade lasciando cadere Novgorod nelle mani di Jaropolk. Tornato in Russia l'anno seguente, dopo aver radunato un vasto esercito, Vladimir nel 979 riconquist\u00f2 Novgorod. Uccise poi il principe variago Ragnvald di Polock e costrinse la figlia, Rogneda, promessa sposa di Jaropolk, a sposarlo.\nJaropolk fugg\u00ec quando Vladimir pose l'assedio a Kiev e venne poi ucciso nel 980 dopo essersi arreso. Con la sua morte Vladimir pose fine alla guerra e torn\u00f2 a governare su tutti i domini del padre.\nVladimir prosegu\u00ec nella politica di espansione della Rus' di Kiev, combattendo in Galizia nel 981, contro gli jatvingi sulle coste del mar Baltico nel 983, contro i Bulgari nel 985 e contro l'Impero bizantino, in Crimea, nel 987.\nNel 988 ottenne dall'imperatore Basilio II (976-1025) la mano della sorella Anna ma dovette accettare la conversione al cristianesimo di rito bizantino. Tornato in patria, abbandon\u00f2 le altre mogli, fece abbattere tutte le statue e gli idoli pagani ed erigere numerose chiese. In seguito invi\u00f2 ambasciatori a Roma e presso gli altri stati cristiani dell'Europa e contribu\u00ec alla fondazione del monastero del Monte Athos.\nPer amministrare al meglio i suoi possedimenti form\u00f2 un grande concilio formato dai rappresentanti dei boiari della Rus' di Kiev. Dopo la morte di Anna si spos\u00f2 nuovamente con la nipote di Ottone I.\nMor\u00ec a Berestovo, nei pressi di Kiev, nel 1015. Il suo corpo, diviso in varie parti, fu distribuito alle chiese e ai monasteri che aveva fondato, nelle quali ancora prima della sua canonizzazione, fu venerato come santo. Prende il suo nome una delle pi\u00f9 grandi cattedrali e anche l'universit\u00e0 di Kiev era stata fondata come \"Universit\u00e0 imperiale di Kiev di San Vladimir\". A livello onorifico \u00e8 stato istituito in Russia l'ordine di San Vladimir. La Chiesa cattolica e la Chiesa ortodossa lo commemorano il 15 luglio.\nLa conversione al cristianesimo.\nAll'inizio della sua vita, Vladimir era pagano e adorava le divinit\u00e0 slave. Dopo l'arrivo dei Variaghi, il \"pantheon\" slavo della Rus' comprendeva ormai circa centoventi divinit\u00e0: l'assimilazione tra elemento slavo ed elemento germanico era ormai completa, i nomi degli d\u00e8i erano slavi, come tipicamente slavi erano i rituali. Sebbene nella Rus' vi fossero gi\u00e0 alcuni cristiani, la cui conversione risaliva al periodo di governo di Ol'ga, Vladimir rimase, inizialmente, pagano, erigendo statue ed altari a divinit\u00e0 come Perun e Veles.\nSappiamo dalle fonti che non c'era, al tempo di Vladimir, una casta di sacerdoti per il culto politeista tradizionale. C'erano delle figure pi\u00f9 riconducibili a quelle di sciamani, che si consideravano mediatori tra cielo e terra. Il problema non \u00e8 del tutto risolto: lo sciamanesimo \u00e8 pi\u00f9 tipico del mondo uralico, e questa presenza di sciamani potrebbe essere anche indizio di una assimilazione anche con presenze ugro-finniche, o almeno del fatto che gli Slavi, pur mantenendo le loro divinit\u00e0, avessero adottato rituali e \"personale\" sciamanico uralo-altaico. \nLa Cronaca degli anni passati, ma anche le altre cronache locali, sottolineano ed accentuano il cambiamento di Vladimir prima e dopo la conversione. La \"Cronaca degli anni passati\", a proposito di Vladimir prima della conversione, lo descrive come \u00abinsaziabile nella lussuria, si faceva condurre donne e fanciulle solo per disonorarle, e si abbandonava volentieri alla concupiscenza\u00bb. In effetti, Andrzej Poppe ha dimostrato che Vladimir ebbe cinque mogli legittime, ma la \"Cronaca degli anni passati\" parla addirittura di \"ottocento concubine\". Dopo la conversione, invece, la stessa cronaca parla di \u00abbont\u00e0, generosit\u00e0 e mitezza\u00bb.\nCostantinopoli era per gli slavi un punto di riferimento ed un modello da imitare. Il commercio con la capitale bizantina era fondamentale per i Russi di Kiev. Non \u00e8 neanche da escludere che alcuni mercanti slavi avessero gi\u00e0 abbracciato il cristianesimo una volta giunti a Costantinopoli. Cos\u00ec pure non si deve dimenticare la presenza di schiavi slavi cristianizzati.\nVladimir sapeva di essere un sovrano potente, con un forte esercito, una popolazione numerosa e un territorio vastissimo, eppure si rendeva conto di essere ai margini di un'Europa ormai quasi interamente cristianizzata. Per questo spos\u00f2 Anna, la sorella dell'imperatore Basilio II Bulgaroctono (976-1025), entrando cos\u00ec nella rete dei sovrani cristiani per essersi apparentato con la prima casa regnante europea.\nLa \"Cronaca degli anni passati\" scandisce la conversione di Vladimir in due racconti, non del tutto omogenei tra loro:\nIl racconto dei missionari.\nAll'anno 986 la \"Cronaca degli anni passati\" riporta il cosiddetto \"racconto dei quattro missionari\": un musulmano bulgaro, un latino forse germanico, un ebreo khazaro e un ortodosso greco. \nNella disputa narrata dalla Cronaca troviamo molti \"topoi\" della retorica bizantina, a partire dal fatto che il \"filosofo\" greco cominci la propria presentazione della fede criticando le altre. La critica della fede cristiana di rito latino rivela in trasparenza i rapporti tra Costantinopoli e Roma al tempo, e il fatto che la divergenza fosse sentita soprattutto per aspetti rituali (uso del pane lievitato per l'eucaristia, comunione ai laici anche con il vino, etc.). Anche nell'esporre la fede cristiana il \"filosofo\" di rito bizantino segue i canoni della letteratura apologetica ortodossa: parte dalla creazione, parla del primo peccato, di Caino e Abele, del diluvio, della torre di Babele, dei Patriarchi, dell'Esodo, dei re e dei profeti. Il Nuovo Testamento, invece, \u00e8 riassunto in un racconto molto pi\u00f9 breve rispetto all'Antico Testamento, e soprattutto non c'\u00e8 nulla sull'insegnamento di Ges\u00f9 Cristo. La disparit\u00e0 di importanza tra Antico Testamento e Nuovo Testamento \u00e8 dunque tipica della letteratura bizantina. Diverse dalla letteratura bizantina e tipiche della Rus' di Kiev sono invece le molte antinomie, a livello letterario e teologico, come pure alcuni riferimenti ai vangeli apocrifi. \nChiaramente il \"filosofo\" greco ha la meglio sui suoi avversari, e persuade Vladimir ad abbracciare il cristianesimo.\nIl racconto di Cherson.\nNell'anno seguente, 987, la \"Cronaca degli anni passati\" torna a descrivere un Vladimir incerto su quale sia la religione cui dovrebbe convertirsi.\nIl principe chiese ai suoi boiari un consiglio su cosa fare in ambito religioso, e si decise di mandare dei rappresentanti a studiare per un anno gli altri culti. Sarebbero stati soprattutto i visitatori del mondo bizantino a tornare con particolare entusiasmo: a colpire i Russi era la bellezza, lo splendore della liturgia.\nIl 988 fu cos\u00ec l'anno del battesimo di Vladimir, secondo questo \"racconto chersonese\".\nL'imperatore Basilio II Bulgaroctono era riuscito a risollevare la potenza dell'Impero bizantino contro i Bulgari, pacificando la zona balcanica. Ma l'esercito era tutto schierato sul confine occidentale, lasciando sguarnito il confine anatolico dell'Impero. Due potenti governatori e latifondisti, Bardas Fokas e Bardas Skleros, a capo dei themi in Anatolia, dichiararono guerra all'imperatore. Basilio II sapeva che non poteva vincere contro i due governatori ribelli, e perci\u00f2 chiese aiuto a Vladimir, promettendo in cambio la sorella, principessa Anna, come moglie.\nNaturalmente Vladimir accett\u00f2 subito e, con il suo esercito, sconfisse Bardas Fokas (che era giunto fino al Bosforo) in una battaglia campale e navale. Bardas Skleros, invece, ormai fuori combattimento (anziano e cieco), scese a patti con Basilio II. L'imperatore accett\u00f2, e liquid\u00f2 Vladimir promettendogli soltanto dei donativi. Vladimir, per\u00f2, non si adegu\u00f2, e con le proprie truppe conquist\u00f2 la Crimea e la zona intorno al mar Nero, arrivando fino ad appendere il proprio scudo all'ultima delle sette cinte di mura intorno a Costantinopoli. Basilio II acconsent\u00ec allora al matrimonio della sorella con il principe russo, a condizione che questi si facesse battezzare.\nLe fonti russe, tuttavia, parlano di pi\u00f9 di un battesimo di Vladimir:\nCristianizzazione dei Russi.\nDopo il battesimo, Vladimir chiam\u00f2 in Russia architetti e pittori bizantini, che edificarono chiese e dipinsero icone attenendosi ai canoni bizantini. Ma soprattutto chiam\u00f2 chierici e monaci per l'istruzione sua e del popolo.\nLa diffusione del cristianesimo procedette molto lentamente: il territorio era vastissimo, la lingua era difficile, e soprattutto nelle regioni periferiche (Velikij Novgorod, Pskov) la popolazione impieg\u00f2 molto tempo ad abbandonare i loro vecchi costumi. Nella seconda met\u00e0 del XII secolo nella letteratura di Novgorod i principi vengono chiamati \"figli di Da\u017ebog\", tanto che lo storico Boris Rybakov ha parlato di \"dvoeverie\", il \"dualismo slavo\": sebbene si fossero convertiti al cristianesimo, gli Slavi avevano conservato delle usanze non cristiane (per esempio, si usava pregare per i defunti non cristiani, si poteva ripudiare la moglie, era tranquillamente in uso il concubinato, si utilizzavano invocazioni agli d\u00e8i \"pagani\" nei giuramenti).\nLa successione di Vladimir.\nAlla morte del gran principe Vladimir scoppiarono lotte e contrasti tra i figli. Nicolas de Baumgarten, studioso di questo periodo, ha segnalato in Svjatoslav, Boris, Gleb, Mstislav, Jaroslav e Svjatopolk i figli di Vladimir che giocarono un ruolo importante in queste lotte.\nQuando mor\u00ec Vladimir, Jaroslav si trovava a Novgorod, Svjatoslav a Suzdal', Boris a Rostov, Gleb a Murom e Svjatopolk a Pinsk. Secondo il diritto ereditario, il figlio maggiore Svjatopolk sarebbe dovuto diventare gran principe di Kiev, ma Svjatopolk, per evitare contrasti, fece uccidere Boris, Gleb e Svjatoslav. A questo punto Jaroslav, il secondogenito, \u00abindispettito da questi fatti\u00bb (Cronaca degli anni passati), ma forse soprattutto per la paura di essere attaccato da Svjatopolk, si arm\u00f2 e si prepar\u00f2 a sostenere un attacco.\nLe cronache di Novgorod ci informano che non c'erano buoni rapporti tra Jaroslav e i suoi cittadini di Novgorod, perch\u00e9 la sua \"dru\u017eina\" aveva violentato alcune donne della citt\u00e0 e i responsabili non erano stati puniti. Forse la \"dru\u017eina\" godeva di una certa immunit\u00e0, forse a quell'epoca era ancora composta da Variaghi che quindi erano giudicati secondo il diritto germanico. Jaroslav decide quindi di fare lui stesso pubblica ammenda davanti alla \"Ve\u010de\" nella cattedrale di San Giorgio a Novgorod, pagando un risarcimento alle famiglie. La \"Ve\u010de\" accett\u00f2 queste scuse e decise di arruolare un esercito agli ordini di Jaroslav per opporsi a Svjatopolk.\nSvjatopolk, per essere sicuro di vincere contro Jaroslav, non si limit\u00f2 a mettere in campo il suo esercito di Turov e quello di Kiev, ma si alle\u00f2 anche con i Peceneghi e con il suocero, il re polacco Boleslao. Facendo questo, Svjatoslav si stava alleando con un popolo pagano e con i cristiani latini: le Cronache denunciano perci\u00f2 che questa era chiaramente una alleanza \"contro la Chiesa\".\nLa battaglia tra Svjatopolk e Jaroslav avvenne nel 1017 presso il fiume Bug, poco a nord di Kiev. La battaglia venne vinta da Svjatopolk, ma Jaroslav riusc\u00ec a riparare nella roccaforte di Novgorod.\nA questo punto, per\u00f2, l'alleanza di Svjatopolk venne meno. I Peceneghi mostrarono chiaramente la loro intenzione di conquistare o almeno saccheggiare Kiev; Svjatopolk li massacr\u00f2. Anche la citt\u00e0 di Turov pensava di estendere il proprio dominiio su Kiev, e per questo Svjatopolk attacc\u00f2 la sua citt\u00e0 di origine. I Polacchi fecero intendere che volevano conquistare Kiev: Svjatopolk dovette fare sollevare la popolazione di tutte le cittadine che Boleslao aveva gi\u00e0 conquistato nella sua marcia verso Kiev; Boleslao, pur non essendo stato sconfitto militarmente, ritenne pi\u00f9 sicuro ripiegare in Polonia. Di tutta questa situazione riusc\u00ec ad approfittare Jaroslav, che ottenne persino l'appoggio degli abitanti di Kiev. La battaglia decisiva avvenne nel 1019 sul fiume Al'ta: Svjatopolk venne ucciso e Jaroslav entr\u00f2 a Kiev come nuovo gran principe."}
{"id": "33781", "revid": "9", "url": "https://it.wikipedia.org/wiki?curid=33781", "title": "Personal Computer", "text": ""}
{"id": "33782", "revid": "547034", "url": "https://it.wikipedia.org/wiki?curid=33782", "title": "Svjatopolk I di Kiev", "text": "Era figlio di Jaropolk I e Predslava.\nSvjatopolk I fu genero del principe polacco Boleslav I il Coraggioso e principe di Turov, ruolo da cui fu rimosso nel 1012 in seguito ad una cospirazione con Vladimir I.\nSvjatopolk, con l'aiuto di truppe polacche, conquist\u00f2 Kiev il 15 luglio 1015, giorno della morte di Vladimir. Secondo la pi\u00f9 antica cronaca russa, la Cronaca degli anni passati, egli fece uccidere i suoi fratelli Boris e Gleb (che in seguito furono canonizzati dalla chiesa russa) e per tale motivo ebbe il soprannome di \"Dannato\".\nLa sua intenzione era di prendere il controllo di tutte le terre appartenute al padre ma il fratellastro Jaroslav, principe di Novgorod gli si oppone con le armi. Svjatopolk si alle\u00f2 con i Peceneghi ma fu sconfitto dall'esercito di Jaroslav nella Battaglia di Ljube\u010d sulla fine del 1016 e dovette fuggire in Polonia.\nCon l'aiuto dell'esercito polacco Svjatopolk riusc\u00ec a riconquistare Kiev il 14 agosto 1018 ma nello stesso anno Jaroslav ritorn\u00f2 e lo band\u00ec. Svjatopolk arruol\u00f2 un nuovo esercito tra i Peceneghi ma fu sconfitto definitivamente sul fiume Alta il 24 luglio 1019 e mor\u00ec tentando la fuga verso occidente nelle foreste tra Cecoslovacchia e Polonia."}
{"id": "33783", "revid": "174925", "url": "https://it.wikipedia.org/wiki?curid=33783", "title": "Zona torrida", "text": "La zona torrida o zona tropicale \u00e8 la zona del globo terrestre compresa tra i due tropici: il Tropico del Cancro a Nord e il Tropico del Capricorno a Sud, delimitata quindi dai paralleli di latitudine 23\u00b0 27' Nord e 23\u00b0 27' Sud, estendendosi per 46\u00b0 54.\nDescrizione.\n\u00c8 caratterizzata dal fatto che i giorni e le notti sono prossimi entrambi alle 12 ore durante tutto l'anno. Questo \u00e8 dovuto al fatto che i raggi solari (a mezzogiorno) sono sempre quasi perpendicolari al terreno determinando un clima abbastanza costante durante tutto l'arco dell'anno. \u00c8 l'unica zona in cui \u00e8 possibile osservare il fenomeno del sole allo zenit: quando i raggi del sole arrivano al suolo perpendicolari facendo scomparire tutte le ombre. Questo fenomeno capita durante il mezzogiorno del 21 giugno (solstizio d'estate) al Tropico del Cancro e il 22 dicembre (solstizio d'inverno) al Tropico del Capricorno; nelle altre zone comprese nella fascia capita invece due volte all'anno. \u00c8 caratterizzata da due diversi climi:\nLe temperature medie di questa zona sono tra le pi\u00f9 elevate del pianeta causando una forte evaporazione delle acque (ci sono fiumi e laghi che annualmente o saltuariamente vengono completamente prosciugati dall'evaporazione) e un clima costantemente caldo. In tale fascia si alternano regioni caratterizzate da forti precipitazioni che generano le foreste tropicali o pluviali a zone dove le precipitazioni sono molto scarse dove si sono creati i pi\u00f9 grandi e aridi deserti della Terra.\nIn questa fascia non possono esserci nevicate a basse quote.\nL'acqua superficiale degli oceani, riscaldata dal Sole, forma varie correnti marine, tra le quali \u00e8 famosa la corrente del Golfo che mitiga gli inverni nell'ovest dell'Europa."}
{"id": "33785", "revid": "1718925", "url": "https://it.wikipedia.org/wiki?curid=33785", "title": "Zona climatica", "text": "In climatologia una zona climatica \u00e8 una fascia della Terra che si caratterizza per un determinato tipo di clima (in buona parte legata alla latitudine e alla distribuzione delle terre emerse), a cui spesso si associa un cosiddetto bioma nella biosfera. \nEsistono diverse zone climatiche:\ntemperate (tra cui temperate fredde), mediterranee e continentali, tropicali, polari e subpolari, con le stagioni che variano a seconda della fascia (nella fascia equatoriale ad es. vi sono solo 2 stagioni contro le 4 delle latitudini temperate). Il clima terrestre pu\u00f2 comunque variare anche a seconda di altri fattori climatici.\nStoria.\nIl concetto di zona climatica fu inizialmente ipotizzato dal filosofo greco Parmenide e successivamente ripreso da Aristotele. \u00abAristotele divideva il globo terrestre in cinque zone climatiche o \u03ba\u03bb\u03af\u03bc\u03b1\u03c4\u03b1 (parola che significa letteralmente \u201cpendii\u201d o \u201cinclinazioni\u201d): due zone polari, due zone temperate, abitabili, poste ai due lati dell'equatore e una zona centrale che corre lungo l'equatore ed \u00e8 inabitabile a causa del caldo torrido che la contraddistingue. \nQuesto schema si ispirava al concetto di \u03ba\u03bb\u03af\u03bc\u03b1\u03c4\u03b1 proposto da Parmenide e costituiva il primo passo verso la creazione di un\u2019etnografia del clima. \nSecondo Aristotele il \u201cclima\u201d, ovvero l'\u201cinclinazione\u201d dei raggi solari, diminuiva quanto pi\u00f9 ci si spingeva a nord allontanandosi dall'equatore\u00bb.\nFattori che influenzano il clima.\nIl clima nelle varie zone della terra \u00e8 determinato da vari \"fattori e/o componenti\": \nZone climatiche.\nCi sono moltissime situazioni climatiche differenti sulla Terra date dalle molteplici combinazioni tra i fenomeni sopra descritti, quindi si devono fare delle semplificazioni per riuscire a classificarle in modo generale, un metodo efficace \u00e8 basato sulle diverse condizioni di irradiazione dovute al fatto che l'asse terrestre \u00e8 inclinato e la Terra compie un leggero movimento ondulatorio chiamato precessione.\nLe tre zone climatiche sono quindi composte da cinque zone distinte delimitate da 4 paralleli.\nZona tropicale ed equatoriale.\nLa zona torrida \u00e8 compresa tra il Tropico del Cancro a Nord ed il Tropico del Capricorno a Sud ed \u00e8 caratterizzata da un clima costantemente caldo e da d\u00ec e notti sempre prossime alle 12 ore di durata oraria:\ni raggi solari vi giungono perpendicolari perci\u00f2 vi \u00e8 la massima intensit\u00e0 di assorbimento e conseguente riscaldamento.\nVi si distinguono varie zone a seconda dell'umidit\u00e0: \nZone temperate.\nLa zona temperata \u00e8 suddivisa in due zone: la prima compresa tra il Circolo polare artico (Boreale) ed il Tropico del Cancro; la seconda compresa fra il Tropico del Capricorno ed il Circolo polare antartico (Australe) ed \u00e8 caratterizzata da una netta suddivisione delle quattro stagioni ed una durata del di e della notte variabile durante l'arco dell'anno: qui i raggi solari vi giungono obliqui con minore assorbimento e riscaldamento. Tra le due zone si distinguono vari climi.\nIl clima mediterraneo.\nLe temperature sono comprese tra i 10\u00a0\u00b0C e i 25\u00a0\u00b0C. Gli inverni sono brevi e miti con piogge concentrate, mentre le estati sono lunghe e calde con scarse precipitazioni. Il paesaggio pi\u00f9 comune offre alberi da frutta e alberi che sopportano bene la siccit\u00e0 come nella Macchia Mediterranea. \u00c8 l'ambiente ideale per l'insediamento umano che pu\u00f2 sviluppare bene allevamento e agricoltura.\nIl clima oceanico.\n\u00c8 caratterizzato da inverni miti ed estati fresche con temperature tra gli 8\u00a0\u00b0C e i 15\u00a0\u00b0C; le piogge sono equilibrate durante tutto l'anno, ci\u00f2 rende il paesaggio verdeggiante con pascoli, campi coltivati e boschi di piante decidue e la popolazione ben insediata perch\u00e9 il clima favorisce l'agricoltura e l'allevamento.\nIl clima montano.\nLe temperature vanno tra i 15\u00a0\u00b0C e i -8\u00a0\u00b0C con inverni rigidi, estati fresche e forti escursioni termiche diurne. Le precipitazioni sono abbondanti durante tutto l'anno e il paesaggio \u00e8 vario a seconda dell'altitudine, va da boschi di castagne e querce a \"foreste di conifere\", da pascoli a roccia e ghiacciai. La popolazione \u00e8 scarsa per via della grande variet\u00e0 di paesaggi ed ha imparato a sfruttare i pascoli, i boschi e ad invogliare il turismo.\nIl clima continentale fresco.\n\u00c8 caratterizzato da inverni freddi ed estati calde con temperature tra i -6\u00a0\u00b0C e i 25\u00a0\u00b0C con piogge frequenti tutto l'anno. Il paesaggio offre boschi di \"aghifoglie\" e \"latifoglie\" e la steppa; la popolazione \u00e8 numerosa grazie agli ampi spazi che possono essere dedicati sia all'allevamento che all'agricoltura.\nIl clima continentale freddo.\nLe temperature sono comprese tra i -10\u00a0\u00b0C e i 20\u00a0\u00b0C e presenta inverni rigidi ed estati fresche con precipitazioni concentrate nel periodo estivo. Sono frequenti foreste di \"conifere\", querce, faggi e betulle. La popolazione diventa pi\u00f9 rara con l'aumento della latitudine e si \u00e8 specializzata nello sfruttamento dei boschi, nella coltivazione di segale, avena e patate.\nZone polari.\nLa zona glaciale \u00e8 suddivisa in due zone: la prima sopra il Circolo Polare Artico; la seconda sotto il Circolo Polare Antartico. \u00c8 caratterizzata da un clima molto rigido e dalla presenza di ghiacci perenni a tutte le quote (tranne dove il clima troppo secco non impedisce le precipitazioni). Il Sole non tramonta mai per 6 mesi consecutivi (detto il giorno polare), mentre nei successivi 6 non sorge mai (detta la lunga notte polare) poich\u00e9 i raggi solari vi giungono con una forte inclinazione, di conseguenza in certi periodi le due zone non vengono illuminate da essi.\nLa zona artica.\nVa dal Circolo polare artico al Polo nord. \u00c8 una zona a difficile insediamento umano (inuit), che si \u00e8 specializzato nell'allevamento di renne e nella pesca, a causa delle temperature estremamente rigide(8\u00a0\u00b0C in estate e -15\u00a0\u00b0C d'inverno), i ghiacci perenni e l'assenza di vegetazione. Costituita dalla banchisa e da zone di terraferma coperta da una calotta polare dove, nel disgelo estivo, riescono a crescere muschi e licheni. Caratterizzata da freddo e gelo con scarse precipitazioni e tutte nevose. Il paesaggio \u00e8 dato dalla tundra e dalla taiga pi\u00f9 a sud.\nLa zona antartica.\nVa dal Circolo polare antartico al Polo sud. \u00c8 un vero e proprio continente sopra al quale le colate glaciali si riversano in mare. \u00c8 disabitato dall'uomo per il suo clima estremamente rigido molto simile a quello della zona artica, tuttavia riescono a sopravvivere numerosi animali."}
{"id": "33790", "revid": "125413250", "url": "https://it.wikipedia.org/wiki?curid=33790", "title": "Caldiero", "text": "Caldiero (\"Caldi\u00e8r\" in veneto) \u00e8 un comune italiano di abitanti della provincia di Verona in Veneto.\nFa parte della zona di produzione del vino Arcole D.O.C.\nGeografia fisica.\nDista 18\u00a0km da Verona. Rispetto al capoluogo \u00e8 in posizione est. Si trova allo sbocco della Val d'Illasi e sulla riva sinistra dell'Adige.\nCaldiero \u00e8 dotato di stazione ferroviaria - asse ferroviario Torino-Trieste. Confina a nord con la SR 11, importantissima via di comunicazione storica est/ovest. Si trova a met\u00e0 strada tra i caselli autostradali della Serenissima A4 e quindi a circa 7\u20138\u00a0km dal casello di Soave-San Bonifacio verso est e a circa 7\u20138\u00a0km dal casello di Verona est verso ovest. A sud del paese corre la strada provinciale Porcillana, recentemente riassestata e definita completamente da ovest ad est, provenendo dal collegamento con la Tangenziale est di Verona, fino a collegare a sud il paese di San Bonifacio e quindi l'est veronese fino a Vicenza.\nStoria.\nNoto gi\u00e0 al tempo dei romani, Calidarium (nome originario del Paese) offriva le calde terme (alimentate nelle sorgenti Brentella di 27\u00a0\u00b0C e Bagno della Cavalla di 25\u00a0\u00b0C) identificate in quelle di Giunone del Console Petronio.\nFu dei Vescovi di Verona che lo cedettero poi (1206) al Comune. Nel 1233 Ezzelino da Romano distrusse il castello esistente sul Monte Rocca. Nella storia di Caldiero vanno ricordati gli Scaligeri, i conti Nogarola, i Visconti e Venezia. La Serenissima fece riattivare le terme (acque magnesiaco-solforose) e concesse al paese statuti propri. Nel piccolo paese di Caldierino, distante circa due chilometri dal Comune e sotto le decisioni del Comune stesso, nel 1777 Gaetano Callido costru\u00ec un organo a 500 canne.\nIn ragione della sua strategica posizione sull'Adige, vi si combatterono ben quattro battaglie delle guerre napoleoniche tra franco-italiani e austriaci, nel 1796 (vittoria austriaca), nel 1805 (vittoria francese), nel 1809 (vittoria austriaca) e nel 1813 (vittoria francese).\nEconomia.\nCaldiero vive di un'economia di carattere agricolo-artigianale, tipica dei paesi di provincia del cosiddetto \"NordEst\".\nLe aziende agricole, di gestione familiare storico, lavorano la campagna tipica della valpadana con produzione di viticultura, frutteto e seminativi. In particolare la zona \u00e8 identificata per la produzione del vino \"Arcole D.O.C.\".\nLe aziende artigiane sono di indirizzo vario, meccanico, edile e collegati, tipografico e comunque tutte di carattere di piccola azienda a conduzione diretta.\nInfrastrutture e trasporti.\nPosta lungo la Strada statale 11 Padana Superiore, Caldiero svolse fra il 1881 e il 1956 un'importante funzione di nodo tranviario, per la presenza della tranvia Verona-Caldiero-San Bonifacio, che percorreva la suddetta statale, e la diramazione che da Str\u00e0 di Caldiero raggiungeva Tregnago, rappresentando il mezzo di trasporto principale per il collegamento fra Verona e la bassa Val d'Illasi. Le due tranvie furono sostituite nel 1959 da filovie, soppresse tra il 1980 e il 1981.\nAmministrazione.\nIl comune fa parte dell'Unione Comunale detta Verona Est.\nI comuni che ne fanno parte sono: Belfiore, Caldiero, Colognola ai Colli, Illasi e Mezzane di Sotto.\nInoltre il comune fa parte del movimento patto dei sindaci "}
{"id": "33791", "revid": "116944", "url": "https://it.wikipedia.org/wiki?curid=33791", "title": "Caprino Veronese", "text": "Caprino Veronese (\"Cavr\u00ecn\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nCaprino Veronese \u00e8 situato a circa trentasei chilometri da Verona, a nord ovest. Il capoluogo \u00e8 ai piedi del Monte Baldo, mentre molte sue frazioni e contrade sorgono sulle pendici a sud dello stesso.\nIl territorio comunale comprende il bacino superiore del torrente Tasso, dalle sorgenti alla piana di Camporengo; a nord \u00e8 delimitato dallo spartiacque del Monte Baldo e, a sud, dall'anfiteatro morenico.\nI centri abitati, per lo pi\u00f9 pedemontani, sono quattordici, di cui sei comuni medioevali (Boi, Caprino, Ceredello, Lubiara, Pazzon, Pesina) e uno d'epoca napoleonica (Vilmezzano); gli altri sono antiche frazioni: Boschi di Lubiara (Lubiara), Braga (Pazzon), Gaon (Caprino), Porcino (Pazzon), Rubiana (Caprino), San Martino (Pazzon), Spiazzi (Lubiara), San Michele (Pazzon). L'assetto amministrativo definitivo risale al 1814-1815.\nStoria.\nLe prime documentazioni storiche sono costituite da castellieri reti (ai Cappuccini o Frati in Caprino) lungo la via Campiona che univa gli opposti versanti del M. Baldo.\nDopo la conquista romana (89 a.C.) il territorio entra nell'orbita del Municipio di Verona (49 a.C.), ma sar\u00e0 solo nel 16 a.C. che i Romani prenderanno pieno possesso del territorio; in epoca imperiale \u00e8 parte della Regio X \"Venetia et Histria\" come semplice \"stato\", piccolo centro commerciale (cippo di \"Calpurnus mercator\").\nLa zona faceva parte fin dall'epoca longobarda della corte del Monastero di San Colombano del Priorato di Bardolino, dipendente dall'Abbazia di San Colombano di Bobbio (PC) e del grande feudo monastico di Bobbio. I monaci evangelizzarono il territorio, favorendo l'espansione dei commerci, dell'agricoltura (specie di vite e olivo), del sistema di pesca e della cultura, introducendo importanti innovazioni ed aprendo vie commerciali.\nSono comunque scarse le fonti storiche altomedievali, di cui la principale \u00e8 rappresentata dal sarcofago Campasso, risalente all'epoca longobarda; Caprino fece sicuramente parte del Ducato di Verona e fu al limite dell'avanzata franco-bavara del VI secolo.\nViene menzionato, in un editto di re Berengario (X secolo), come \"C\u00e0 Ferrera\", villa autorizzata, al pari delle altre ville limitrofe, a edificare un castello per difendersi dalle invasioni degli Ungari.\nNel XII secolo \u00e8 menzionata come pieve della diocesi di Verona (S. Maria de' Cavrini).\nNello stesso secolo ader\u00ec alla Lega Veneta e combatt\u00e9 contro Federico Barbarossa, che distrusse il castello di Pesina nel 1168.\nFirm\u00f2 la pace di Costanza al pari degli altri Comuni italiani.\nDopo un breve periodo autonomo nell'ambito del carolingio comitato di Garda, Caprino fu conquistata da Verona, di cui seguir\u00e0 le sorti. Gli Scaligeri infeuderanno i Dal Verme.\nDal 1405 al 1797 fece parte della Repubblica di Venezia, che infeuder\u00e0 varie nobili casate: Negrelli, Malaspina, Brenzoni, Nichesola, Carlotti, Gaiter, Zuccalmaglio.\nNel 1630 sar\u00e0 duramente provata dalla pestilenza (2053 morti su 3250 abitanti).\nUn rinnovamento edilizio e fondiario si realizz\u00f2 sul finire del XVIII secolo: Caprino, da semplice pieve, divenne borgo ed annett\u00e9 progressivamente i comuni limitrofi; divenne sede di mercato (1786), venne riedificata la parrocchiale (1767-1786), furono eretti Villa Carlotti (1632) e Palazzo Zuccolmagno e fu edificato il centro sul sito dell'antico brolo.\nSulle alture circostanti (tra Rivoli e Spiazzi) si svolse la celebre battaglia di Rivoli.\nIn epoca napoleonica divenne capoluogo di un cantone del dipartimento dell'Adige (Verona).\nDurante il Regno d'Italia napoleonico i villaggi di Gaon e Rubiana insorsero contro le truppe francesi, in risposta alle provocazioni anticattoliche.\nDal 1815 al 1866 fu capoluogo di uno dei distretti della provincia di Verona (Regno Lombardo-Veneto).\nNel 1822 si costitu\u00ec una societ\u00e0 patriottica e nel 1848 la municipalit\u00e0 e la cittadinanza simpatizzarono per il movimento di Carlo Alberto; per tale motivo, dopo la riunione al Regno d'Italia, Caprino otterr\u00e0 per decreto di S.M. Vittorio Emanuele II il titolo di citt\u00e0 (1873).\nIl periodo post-unitario sar\u00e0 il periodo pi\u00f9 florido nella storia della citt\u00e0: Caprino era capoluogo distrettuale e mandamentale, centro logistico in prossimit\u00e0 del confine, centro commerciale che integrava le attivit\u00e0 montane del Monte Baldo con quelle collinari-moreniche e delle attivit\u00e0 lacustri con le vie commerciali della vallata dell'Adige (ad est); notevole era anche l'attivit\u00e0 estrattiva (nembro rosato, rosso verona) ed avvenne la costruzione di fortificazioni militari (Forte Cimo Grande 1913, Forte di N\u00e0ole, Forte San Marco, 1885) a monte di Verona.\nDopo la prima guerra mondiale risent\u00ec di un declino economico che dur\u00f2 fino agli anni ottanta.\nNel corso della seconda guerra mondiale si ebbe, nuovamente, l'insurrezione di Gaon e Rubiana contro le truppe di occupazione; nell'immediato dopoguerra la maggioranza dei cittadini opt\u00f2 per la repubblica (1946).\nSimboli.\nLo stemma di Borgetto, riconosciuto con decreto del Capo del governo del 7 settembre 1928, ha il seguente blasone: \nIl gonfalone civico, approvato con lo stesso atto dello stemma, \u00e8 un drappo di azzurro.\nMonumenti e luoghi d'interesse.\nVille e palazzi.\nA Pesina, \u00e8 una vecchia casa padronale di architettura tipicamente rurale. \u00c8 un unico complesso, con alcune caratteristiche case note col nome di \"Canal\". Ha un gruppo di piante secolari che lo circonda a protezione dei venti del nord e a consolidamento del terreno franoso della collina.\nEconomia.\nL'economia caprinese ha un forte alleato nel turismo, in quanto porta d'accesso al monte Baldo. Molto presente nel territorio inoltre la piccola e media industria.\nGeografia antropica.\nFrazioni.\nCeredello.\nCeredello \u00e8 un borgo a circa 1 chilometro da Caprino Veronese sulla strada verso Affi. Ceredello \u00e8 formato da tre principali localit\u00e0, Ceredello di Sotto, centro della vita cittadina dove si celebra la sagra, v'\u00e8 il vecchio comune, il Palazzo Canonici e la famosa Chiesa di S.Cristina del 1200. Localit\u00e0 Ceredello di Sopra e Localit\u00e0 Ca Pontara\nGaon.\nGaon \u00e8 un piccolo villaggio a monte di Caprino Veronese, costituito da Caiar (in basso) luogo di cagliari (caglio del latte), Gaon (in alto) al limite del bosco, Mezzana (a ovest, sulla mulattiera per Rubiana).\nHa sempre seguito le sorti, amministrative ed ecclesiastiche, di Caprino.\nPer le sue caratteristiche ambientali \u00e8 monumento nazionale, pregevoli le vecchie dimore di Caiar e la piccola piazzetta con l'oratorio di San Rocco a Gaon centro.\nSpiazzi.\nSpiazzi \u00e8 una frazione di Caprino Veronese situata a circa 850 metri d'altitudine ed \u00e8 una rinomata localit\u00e0 turistica dell'entroterra del Lago di Garda, da cui dista solo 15\u00a0km. Spiazzi \u00e8 famosa per il Santuario della Madonna della Corona. Sono presenti numerosi hotel, bar e ristoranti. \u00c8 un bellissimo posto!\nBoi.\nBoi \u00e8 una frazione di Caprino Veronese situata tra Caprino e Pesina, ai piedi di un piccolo monte adiacente al Baldo. Il nome deriva da un antico popolo celtico che si insedi\u00f2 in questa zona diversi secoli fa che si chiamavano appunto Boi. A Boi sono presenti diverse attivit\u00e0 commerciali tra cui un bar, un'osteria e un minimarket.\nRubiana.\nRubiana \u00e8 una tranquilla frazione di Caprino Veronese situata a circa 1\u00a0km a nord di Caprino, sulla strada che porta a San Zeno di Montagna, ai piedi del Monte Baldo. Molti sono i sentieri che infatti permettono di raggiungere non solo il Baldo, ma anche altri luoghi interessanti e particolari per i pi\u00f9 affezionati alla montagna e alle camminate. Gli abitanti constano in circa 500 persone. Tipica \u00e8 la festa di Sant'Eurosia che si celebra ogni 25 giugno nell'omonima chiesetta della frazione con seguente processione tra le vie del borgo e momento di convivialit\u00e0.\nLubiara.\nLubiara \u00e8 un borgo a circa 3 chilometri da Caprino Veronese. A Lubiara \u00e8 presente una chiesa(sede di Parrocchia con Caprino, Pesina e Pazzon) e di un asilo."}
{"id": "33793", "revid": "228587", "url": "https://it.wikipedia.org/wiki?curid=33793", "title": "Castagnaro", "text": "Castagnaro (\"Castagn\u00e0r\" o \"Castagn\u00e0ro\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nCastagnaro dista 52 chilometri da Verona. Rispetto al capoluogo \u00e8 in posizione all'estremo sud della provincia, al confine con la provincia di Rovigo. \n&lt;br&gt;Il nome del paese deriva dalla presenza un tempo di molti castagni, piante oggi scomparse dalla vista. Qualche esemplare di recente \u00e8 stato ripiantato per ricordo nel giardino delle scuole.\nHa una piccola frazione verso ovest, chiamata Men\u00e0 Vallestrema.\nVi \u00e8 anche una stazione ferroviaria sulla linea secondaria Verona-Rovigo, ove fermano tutti i treni passeggeri in transito.\nStoria.\nCastagnaro fu feudo di molte famiglie veronesi: Dal Verme, Donato, Fracanzani, Rangoni, Sacrati, Trotti, Barbarigo, Fiocco, Grechi.\nNei suoi pressi ebbe luogo la battaglia di Castagnaro (1387) , in cui Giovanni Ordelaffi e Ostasio II da Polenta, che combattevano per Verona, furono sconfitti da Giovanni Acuto e Francesco Novello da Carrara, che combattevano per Padova.\nMonumenti e luoghi d'interesse.\nArchitetture religiose.\nconclusa il 4 marzo 1844 e costruita sopra un edificio dell'XI secolo\nOpera dei monaci benedettini di Ferrara, risale al XVI secolo\nSono sette capitelli votivi, costruiti in altrettante locazioni diverse del paese. Tra questi ricordiamo quelli dedicati a San Biagio, Santa Liberata, Maria Ausiliatrice, San Nicola, Sant'Antonio.\nEconomia.\nL'economia \u00e8 principalmente agricola.\nInfrastrutture e trasporti.\nFerrovie.\nIl paese \u00e8 attraversato dalla linea ferroviaria Verona-Rovigo ed \u00e8 servito dalla Stazione di Castagnaro."}
{"id": "33794", "revid": "125415912", "url": "https://it.wikipedia.org/wiki?curid=33794", "title": "Castel d'Azzano", "text": "Castel d'Azzano (\"As\u00e0n\", \"S\u00e0n\" o \"Castel d'Ass\u00e0n\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nCastel d'Azzano dista 6 chilometri da Verona. Rispetto al capoluogo \u00e8 in posizione sud. \u00c8 terra di risorgive e fa parte del bacino idrografico del Tartaro. Una parte del suo abitato \u00e8 contigua al corpo urbano del capoluogo ed \u00e8 facilmente raggiungibile dall'autostrada A4, uscendo al casello di Verona Sud. Percorrendo l'A22 del Brennero, si pu\u00f2 uscire al casello di Verona Nord. L'aeroporto pi\u00f9 vicino \u00e8 il \"Catullo\" di Verona-Villafranca che dista solo pochi chilometri.\nStoria.\nIl toponimo \u00e8 probabilmente legato al nome proprio latino \"Attius\", molto frequente al tempo dei romani, mentre \"Castello\" deriva pi\u00f9 semplicemente dall'edificio ancora oggi esistente e che ha segnato la storia del comune. Il comune era abitato fin dalla preistoria, anche se i ritrovamenti sono pochi, interessanti e concentrati intorno alla \"Villa Violini Nogarola\". Fino agli scaligeri non ci sono tracce scritte sul territorio del comune, Il territorio, vista la presenza di risorgive era coperto da un lago, il lago di Vacaldo, che ne condizion\u00f2 la storia e lo sviluppo fino al suo prosciugamento. Il lago era di 14 ettari. Essendo di risorgiva il lago aveva di acqua pulita e rinnovata continuamente. Due erano gli utilizzi economici, il primo era di essere un serbatoio sempre pronto per le campagne dei dintorni, il secondo, probabile, era quello di fornire pesce, ma a poche persone. L'uso economico del lago poteva essere fortemente limitato da un vincolo feudale, l'utilizzo nella sua storia come riserva di caccia, una riserva a pochi chilometri da Verona e con un castello che permetteva di spostare corti e centri di comando in estate.. Il lago entr\u00f2 nella storia pi\u00f9 volte, Con Federico Barbarossa, nel 1164, che si accamp\u00f2 nei pressi di Vigasio e sfrutt\u00f2 il lago, i suoi canali e le strutture di fossi allagabili come difesa passiva. Il Barbarossa stava cercando di ristabilire il dominio sull'Italia contro i comuni, tutti ostili, e in quel momento non aveva alleati.Fu probabilmente in Italia il primo acquartieramento di difesa di un esercito di conquista in aperta campagna che sfrutt\u00f2 oltre a pochi castelli un sistema di difese naturali sostituendo i campi di difesa urbani.\nL'acqua del lago era concesso agli abitanti di Vigasio come utilizzo, con un duplice scopo, l'irrigazione ed il funzionamento del \"Molino Nuovo\". Ancora nel 1812 il vescovo di Verona \"Innocenzo Liruti\" scrisse nel suo diario:\n\"Nogarola: sessanta campi chiusi entro un muro di tre miglia di giro... Nel recinto di tre miglia canali d'acqua, viali coperti di salici marini, pioppe cipressine e piante esotiche, statue, peschiera, tutto disposto senza apparenza d'arte, come all'inglese\".\nIl lago arriv\u00f2 rimaneggiato fino alla Prima guerra mondiale e poi fu abbandonato e prosciugato.\nLa storia locale che arriva ad oggi parte dall'acquisto dei \"conti Nogarola\" del fondo di Azzano dagli Scaligeri. Si svilupparono piccoli centri con attivit\u00e0 legata all'agricoltura. Nel 1799 vi fu uno scontro armato fra austriaci e francesi. Al compiersi dell'annessione all'Italia divenne sindaco di Castel d'Azzano fino al 1889 il conte \"Antonio Nogarola\", l'ultimo erede della casata, lo sostitu\u00ec fino al 1917 il conte \"Ludovico Violini Nogarola\" che ne eredit\u00f2 anche il titolo. Una strana commistione fra dinastia e funzioni elettive comune in piccoli comuni italiani.La cronaca dei nostri giorni ha visto un forte inurbamento con la migrazione di famiglie da Verona. Oggi un continuo urbano con connotati cittadini unisce le localit\u00e0 di Azzano a quella di Beccacivetta con l'unica denominazione di Castel d'Azzano.\nLuoghi d'interesse.\nArchitetture religiose.\nFra le chiese del comune era la pi\u00f9 antica fra quelle citate, pi\u00f9 volte ristrutturata fu demolita nel 1965 quando venne considerata insufficiente e sostituita con una nuova.\nAnche questa pi\u00f9 volte ristrutturata, la prima edificazione fu nel 1310 dal conte \"Dinadano Nogarola\", probabilmente fu la prima costruzione importante dopo l'acquisizione del \"fondo Azzano\" dagli scaligeri. I \"Nogarola\" e successivamente i discendenti ne mantennero il giuspatronato fino al 1927.\nDal 1960 il culto cattolico \u00e8 officiato in un nuovo edificio, la recente ristrutturazione fa sperare ad un destino diverso dalla chiesa di \"Santa Maria\".\nVille.\nDel XIV secolo. \u00c8 situata in via Cavour, dove i Malaspina avevano vaste propriet\u00e0. In precedenza la villa era un castello. Attualmente ospita un albergo di tipo \"Resort\" in onore della Contessa Malaspina. Affiancato vi \u00e8 il ristorante.\nFu interamente rifatta all'inizio del XIX secolo, da un architetto ticinese \"Simone Cantoni\", su un'opera precedente risalente all'insediamento dei conti sul territorio. Era dotata di uno splendido parco pieno di risorgive. La morte dell'ultimo erede dei \"Nogarola\", primo sindaco dopo l'annessione all'Italia, port\u00f2 ad un lento declino culminato con la devastazione per la destinazione della villa a carcere militare per i prigionieri di guerra durante la prima guerra mondiale. Analogamente fu la fine del lago di Vacaldo che si trasform\u00f2 in pantano ed acquitrino.\nAttualmente solo una minima parte della villa \u00e8 restaurata. Dal 1997 \u00e8 diventata propriet\u00e0 comunale. Ospita il municipio e tutti i suoi uffici, la sede della polizia municipale e la biblioteca. Di recente sono iniziati i lavori per il suo completo recupero.\nNel collegamento ipertestuale sottostante si ha una dettagliata cronistoria.\nSituata nell'omonima via Abate Cesari, nella parte est di Castel d'Azzano, \u00e8 una villa campestre, ha all'ultimo piano l'oratorio privato, ricco di affreschi, usato dall'abate Antonio Cesari. Era la dimora preferita dall'Abate, che visse a cavallo del 1800. Fu un importante scrittore e critico di lingua italiana. Due tratti importanti del suo lavoro furono il rilancio e la riqualificazione dell'opera di Dante Alighieri assieme ad altri dantisti veronesi del calibro di Bartolomeo Perazzini, Pier Iacopo Dionisi, Scipione Maffei con molti altri. Scrisse le \"Bellezze della Commedia di Dante Alighieri\" in cui organizza un dialogo fra altri quattro importanti dantisti veronesi precedenti al gruppo di cui faceva parte: Filippo Rosa Morando, Giuseppe Torelli, Agostino Zeviani e Girolamo Pompei. L'altro tratto importante del suo lavoro fu la pubblicazione de \"Dissertazione sopra lo stato presente della lingua italiana\" l'atto di nascita del \"purismo ottocentesco\", dove poneva le basi della lingua nelle opere del tosco-fiorentino del trecento escludendo ogni contaminazione dei \"fiorentinismi\".\nNatura.\nIl parco Raziol ospita una cospicua parte delle risorgive del comune. Sono oggetto di manutenzione e permettono di conoscere questa caratteristica della pianura veronese presente anche in altri posti della pianura padana e del mondo.\nCultura.\nAssociazioni.\nLa forte trasformazione demografica del paese ne ha cambiato fortemente lo stile di vita comunitario. I paesi hanno una intensa attivit\u00e0 associativa, il comune censisce oltre 50 associazioni impegnate sul territorio.\nAppuntamenti.\nNon sono ancora nate tradizioni che portano ad appuntamenti regolari annuali, salvo le sagre presenti in ogni paese e il comitato carnevalesco.\nCon due maschere locali, che si appoggia alla tradizione della zona: il \"Conte Nogarola\" e la \"Contessa Malaspina\" due personaggi realmente esistiti. Il carnevale del comune si coordina con quello veronese del Bacanal del Gnoco il pi\u00f9 importante carnevale popolare in Italia che ha una stagione pianificata dai primi giorni di gennaio ad ottobre.\nEconomia.\nIl comune ha avuto una radicale trasformazione dell'economia negli ultimi decenni, il territorio \u00e8 sempre prevalentemente agricolo, ma sui confini con Verona si \u00e8 sviluppata un'importante zona artigianale ed industriale che offre posti di lavoro anche ad un numero elevato di pendolari extra comune. La presenza dell'industria dolciaria (Bauli), che per definizione \u00e8 stagionale, ha offerto la possibilit\u00e0 a residenti di mantenere attivit\u00e0 agricole piccole e sotto il reddito minimo o con attivit\u00e0 di raccolta a loro volta stagionali.\nAmministrazione.\nIl comune fa parte del movimento patto dei sindaci \nGemellaggi.\nIl comune fa parte dell'associazione degli Azzano d'Italia, undici fra comuni e frazioni che portano nel loro nome il termine Azzano e che hanno i cittadini che si chiamano azzanesi: Azzano d'Asti, Azzano Decimo, Azzano Mella, Azzano San Paolo, Castel d'Azzano e sei frazioni.\nSport.\nCalcio.\nLa principale squadra di calcio della citt\u00e0 \u00e8 l\"'U.S.D. Castel d'Azzano\" che milita nel girone A veneto di Prima Categoria.\nPallavolo.\nPer quanto riguarda la pallavolo \u00e8 presente la societ\u00e0 \"Arena Volley\", che unisce Castel d'Azzano e Nogarole Rocca."}
{"id": "33795", "revid": "2730", "url": "https://it.wikipedia.org/wiki?curid=33795", "title": "Castelnuovo del Garda", "text": "Castelnuovo del Garda (\"Casteln\u00f2vo\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nCastelnuovo dista 18 chilometri da Verona. Rispetto al capoluogo \u00e8 in posizione ovest.\nConfina a nord con Lazise, a nord-est con Bussolengo, a est con Sona, a sud con Valeggio sul Mincio, a ovest con Peschiera del Garda. \nUna piccola parte del comune all'estremo ovest \u00e8 bagnata dal lago di Garda e separa i comuni di Peschiera e Lazise, ma il territorio si estende soprattutto sulle colline moreniche.\nLa casa comunale \u00e8 situata a 130 m s.l.m.\nStoria.\nDal rinvenimento di alcuni reperti archeologici si pu\u00f2 dedurre che il territorio del comune fu abitato sin dall'epoca preistorica. Anticamente il sito era conosciuto come \"Beneventum\"; successivamente prese il nome di \"Quadrivium\", a causa della sua posizione geografica, l paese \u00e8 infatti situato fra le quattro citt\u00e0 di Verona, Mantova, Brescia e Trento.\nNel XII secolo Quadrivium venne rasa al suolo dal Barbarossa: la popolazione decise di costruire un nuovo insediamento fortificato, \"Castrum novum\", trasformato nel corso del tempo in Castelnuovo.\nPassato nella sua storia sotto diversi domini, dalla Signoria degli Scaligeri a quella dei Visconti, dalla Repubblica di Venezia all'Impero Austriaco, dal 1867 il Comune si chiam\u00f2 Castelnuovo di Verona: acquis\u00ec l'attuale denominazione nel 1970, per una fascia di territorio sulle sponde del Garda.\nL'11-12 aprile 1848 fu teatro della battaglia di Castelnuovo, al termine della quale molti abitanti inermi vennero trucidati e il borgo venne saccheggiato e incendiato dalle truppe austriache, inviate dal feldmaresciallo Radetzky.\nTricolore di Oliosi.\nIl 24 giugno 1866, durante la battaglia di Custoza nel corso della terza guerra d'indipendenza, dieci ufficiali, sei sottufficiali, tre caporali, e diciassette soldati semplici, compreso il portabandiera, del 1\u00ba Battaglione appartenente al 44\u00ba Reggimento della Brigata \"Forl\u00ec\", assieme a un sottufficiale del 43\u00ba Reggimento della medesima Brigata e a un soldato delle guide, si rinchiusero a difesa nella cascina Castellano d'Oliosi, nella localit\u00e0 di Oliosi (oggi frazione di Castelnuovo del Garda), circondati dagli austriaci ove sostennero per pi\u00f9 di due ore gli assalti del nemico.\nResisi conto dell'impossibilit\u00e0 di ricevere soccorsi e di tenere ulteriormente la posizione a causa dell'incendio appiccato alla cascina da parte delle truppe austriache, ed essendo a corto di munizioni, decisero di arrendersi ma prima di consegnarsi al nemico, i militari italiani, per non concedergli il loro stendardo militare, stracciarono in tredici pezzi il drappo della bandiera tricolore; divisero i pezzi tra i presenti e ognuno di loro nascose un brandello di stoffa sotto la propria giubba, mentre la freccia della bandiera venne sepolta sotto la cenere del focolare.\nAl termine della guerra, sono stati recuperati undici delle tredici porzioni del drappo ed \u00e8 stato possibile ricostruire cos\u00ec la bandiera, che pass\u00f2 alla storia con il nome di \"Tricolore di Oliosi\".\nAncora oggi ogni anno ad Oliosi di Castelnuovo del Garda, la terza domenica di giugno, si celebra la \"Festa della Bandiera\", in cui si ricorda l'eroico episodio risorgimentale legato al tricolore.\nMonumenti e luoghi d'interesse.\nArchitetture civili.\nMonumenti.\nA decoro della piazza principale ci sono un monumento ai Caduti della prima Guerra mondiale, progetto di Ettore Fagiuoli, e una fontana ideata da Luigi Trezza.\nCultura.\nMusica.\nIl territorio \u00e8 sede dell'Accademia Musicale \"Sergio Martinelli\" (nella frazione di Sandr\u00e0), del Teatro Comunale \"Diego Martinelli\" e della scuola secondaria di 1\u00ba grado ad indirizzo musicale \"Alberto Montini\".\nInfrastrutture e trasporti.\nStrade.\nUna piccola parte a sud del comune \u00e8 attraversata dall'autostrada A4, ma il casello pi\u00f9 prossimo \u00e8 quello di \"Peschiera\", situato nel comune omonimo a circa 6\u00a0km di distanza.\nL'uscita pi\u00f9 vicina sull'autostrada A22 del Brennero \u00e8 invece quella di \"Verona nord\", a 13\u00a0km dal comune.\nL'arteria stradale principale che attraversa Castelnuovo \u00e8 per\u00f2 la ex SS11 Padana Superiore, che lo collega a est con Verona e Vicenza e a ovest con Brescia.\nSempre a Castelnuovo ha inizio la ex SS450 di Affi, che funge da collegamento tra il casello di Peschiera sulla A4 e quello di \"Affi-lago di Garda sud\" sulla A22, percorrendo l'entroterra veronese gardesano.\nFerrovie.\nCastelnuovo \u00e8 servito dall'omonima stazione sulla linea Milano-Venezia.\nAeroporti.\nA 18\u00a0km dal comune, in direzione sud-est, sorge l'Aeroporto di Verona-Villafranca intitolato a Valerio Catullo, il principale della provincia e uno dei pi\u00f9 importanti d'Italia.\nEconomia.\nNel territorio castelnovese \u00e8 prodotto il vino \u201cMoro del Castel\u201d, che deriva dalle viti coltivate nelle colline moreniche nel comune. Grande risorsa economica del paese \u00e8 per\u00f2 soprattutto Gardaland, il pi\u00f9 importante parco divertimenti d'Italia, che ha cominciato ad espandersi anche nel comune di Lazise. Vero perno economico della comunit\u00e0 castelnovese \u00e8 comunque da considerare la frazione di Sandr\u00e0 che, nel tempo, ha saputo raccogliere i frutti del settore tessile; in particolare si \u00e8 distinto come imprenditore Giovanni Martinelli, arrivato ad acquisire la propriet\u00e0 dell'Hellas Verona nel gennaio 2007.\nDa segnalare a questo riguardo che Roberto Saviano, nel suo libro \"Gomorra\", a p.\u00a059, denuncia che il clan camorristico Licciardi ha dislocato gran parte delle proprie attivit\u00e0 nel settore tessile e commerciale proprio a Castelnuovo del Garda, e inoltre che imprenditori e commercianti veneti legati ai clan hanno coperto la latitanza di Pietro Licciardi.\nSport.\nCalcio.\nLa societ\u00e0 calcistica pi\u00f9 importante di Castelnuovo \u00e8 l'ASD Castelnuovo Sandr\u00e0, che gioca al Comunale Giuseppe Pancera. Nel 2005 il Castelnuovo e la squadra della frazione di Sandr\u00e0 vanno a formare la nuova societ\u00e0. Ha come colori sociali il nero, cerchiato da verde, bianco e blu. Nel 2010, dopo avere perso gli spareggi nazionali di Eccellenza, viene ripescato nel campionato di Serie D.\nAmministrazione.\nGemellaggi.\nLa banda cittadina \u00e8 gemellata con quelle di:"}
{"id": "33797", "revid": "125413220", "url": "https://it.wikipedia.org/wiki?curid=33797", "title": "Cazzano di Tramigna", "text": "Cazzano di Tramigna (\"Cas\u00e0n de Tram\u00e9a\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nCazzano di Tramigna \u00e8 situato 23 chilometri a nord-est di Verona, a circa dall'uscita Soave-San Bonifacio dell'autostrada A4, lungo la strada provinciale 37/a \"dei ciliegi\". Si sviluppa in val Tramigna, valle delimitata ad est dalla val d'Alpone e ad ovest dalla val d'Illasi, con un'altimetria che varia dai 35 metri nella parte pi\u00f9 a sud ai 675 metri nella parte pi\u00f9 settentrionale, con i primi rilievi dei Lessini.\nIl capoluogo comunale \u00e8 situato a 100 metri sul livello del mare.\n\u00c8 percorso dal fiume Tramigna, che nasce proprio nel centro del paese.\nCome giurisdizione ecclesiastica il comune di Cazzano di Tramigna appartiene alla diocesi di Verona ed ha, nel suo territorio, tre parrocchie: San Giorgio Martire (a Cazzano), San Bernardo Abate (a Campiano) e sant'Antonio abate (a Costeggiola).\nOrigine del nome.\nEsistono varie ipotesi sull'origine del toponimo \"Cazzano\":\nStoria.\nNel 1867, per Regio Decreto dovuto alla volont\u00e0 di distinguere Cazzano da altri paesi omonimi in Italia e ad una maggiore qualificazione geografica, al paese fu aggiunta la dicitura \"di Tramigna\", dal nome del fiumicello omonimo che nasce dalla risorgiva (il \"Lago della Mora\" o \"Fontanone\") ubicata nel centro del paese.\nMolto probabilmente sia il fiume Tramigna che il torrente Tramignola (o Tramegnola o Tromegnola) hanno assunto il nome dalla valle.\nDue sono le interpretazioni sul nome Tramigna.\nLa presenza romana nella valle \u00e8 attestata da epigrafi ed anche da alcuni toponimi: un esempio \u00e8 il monte Sensenigo (da \"Cercenicus\"). Delle cinque epigrafi, di cui si \u00e8 occupato anche il Mommsen, due provenivano dalla contrada Roito (una \u00e8 andata persa, l'altra si trova nel Museo Archeologico di Verona), mentre delle tre presenti nella chiesa parrocchiale ne rimane soltanto una (le altre due sarebbero andate perdute), ritrovata durante i recenti lavori di ristrutturazione e murata in una cappella dell'edificio sacro. Non si hanno molte altre notizie, salvo la certezza che Cazzano faceva parte dell'Agro Veronese cio\u00e8 del territorio alle dipendenze di Verona.\nDopo la presenza romana cala il silenzio; probabile la presenza dei Longobardi (ipotesi della doppia pieve \u2013 cattolica e ariana- di Illasi) deducibile anche dalla scelta di San Giorgio come santo patrono (i Longobardi avevano una devozione particolare per i santi \u201cguerrieri\u201d).\nNuovi documenti riguardanti il paese appaiono intorno al Mille e riguardano l'antipapa Cadalo che aveva possedimenti nella \u201cValle Treminianense\u201d gi\u00e0 nella prima met\u00e0 del sec. XI. Successivamente (1239) sono attestati i possedimenti in valle del monastero benedettino di San Zeno in Verona.\nSempre nel '200 abbiamo la testimonianza della presenza di mulini nella valle di Cazzano ed appartenenti al monastero benedettino di San Pietro in Badia Calavena. Nonostante le fonti, non sappiamo a quale giurisdizione civile appartenesse Cazzano nel XIII secolo: forse era considerato, con Illasi, villa del Comune di Verona.\nLe vicende politiche riguardanti il castello d'Illasi che, possente, guarda dall'alto, verso oriente, la Val Tramigna portarono scompiglio anche a Cazzano: si sa che quando i da Carrara (che avevano strappato il dominio della terra veronese ai Visconti) vennero minacciati dalle truppe veneziane, bruciarono il castello e con esso gran parte delle case nei dintorni (e Cazzano non \u00e8 cos\u00ec lontano).\nVenezia, instaurando il suo dominio plurisecolare sul veronese (1405-1797) fece restaurare il castello illasiano il quale, nella guerra tra la Serenissima e i Visconti milanesi, fu circondato da questi ultimi; il capitano Tobiolo del Borgo o di Ledro, insediato dalla potenza lagunare nella fortezza, fu costretto a cedere di fronte alle truppe nemiche per il tradimento del suo castellano Antonio da Bresello (1439). L'esercito visconteo, comandato dal condottiero Niccol\u00f2 Piccinino, riusc\u00ec ad impadronirsi di Soave ed occupava la val d'Alpone; Giovanni Pompei d'Illasi, gi\u00e0 distintosi per servigi resi alla Repubblica veneta, raccolti dei contadini e riunitili a Tregnago, penetr\u00f2 nella val Tramigna a nord riuscendo cos\u00ec a piombare sul nemico nei pressi del monte Bastia (dove si trovava un castello). Il condottiero veneziano riusc\u00ec cos\u00ec a dar battaglia a Ronc\u00e0 e a costringere il Piccinino a ritirarsi. Grazie a questa impresa il Pompei e la sua famiglia ebbero onori e privilegi tra cui, nel 1509, l'investitura feudale del castello, a met\u00e0 del XVI secolo la supremazia del Vicariato di Cazzano e il titolo di conti. Questa qualifica port\u00f2 i Pompei ad ottenere, quasi unici nel veronese, la giurisdizione autonoma dai Rettori di Verona; il diritto di riscossione dei dazi (salvo quello sul sale) e l'amministrazione della giustizia (salvo lo ius gladii) spettavano alla famiglia residente a Illasi. Non mancarono prepotenze e i cazzanesi non si rassegnarono alle angherie dei loro signori tanto che fecero giungere proteste al governo della Repubblica veneta.\nL'economia cazzanese, sotto i Pompei, era artigianale, un'economia rurale con tutte le insufficiente e le limitatezze che porta. Nel '500 non si ritrovano stanziate, rispetto alla vicina Soave, famiglie della ricca borghesia o della nobilt\u00e0; solo molto pi\u00f9 tardi qualche nobile famiglia di Verona ebbe villa e propriet\u00e0 nel cazzanese come gli Stappo, i Giuliari ed i Campostrini.\nSotto il dominio veneziano regn\u00f2 una relativa pace anche perch\u00e9 il paese era tagliato fuori dalle vie principali di comunicazione.\nBisogna aspettare i primi dell'Ottocento per vedere la zona cazzanese coinvolta in un grande dramma come quello delle guerre napoleoniche: nel 1796 i francesi vinsero ad Arcole mentre nel 1805 si registra la rivolta dei contadini veronesi contro austriaci e francesi. L'episodio che tocca pi\u00f9 di tutti Cazzano \u00e8 nel 1809 quando si svolse una battaglia nella Val Tramigna, risoltasi con la vittoria degli austriaci.\nI mutamenti politici che interessarono Verona si registrano anche per Cazzano, rimasta austriaca dal 1814 al 1866, anno nel quale il Veneto passo al Regno d'Italia.\nLuoghi d'interesse.\nArchitetture religiose.\nLa chiesa di San Felice \u00e8 ritenuta molto antica (IX-X secolo) ma definire tale antichit\u00e0 in termini precisi \u00e8 quasi impossibile. Certamente l'edificio aveva un aspetto diverso dall'attuale, probabilmente romanico come ipotizzato in seguito al ritrovamento di tre finestre a croce nel XIX secolo nel muro della facciata, finestre tipiche del romanico. L'attuale abside, con soffitto a crociera e monogramma di San Bernardino da Siena, \u00e8 opera di un rifacimento compiuto nel 1400; il soffitto della chiesa \u00e8 invece a capriata semplice.\nSan Pietro in Briano \u00e8 una modesta chiesetta, ad una sola navata, con abside, che \u00e8 ubicata sulla collina omonima, circondata da un oliveto, a poche centinaia di metri dalla contrada Brian.\nSituata nel centro del paese (piazza Giacomo Matteotti), \u00e8 dedicata a San Giorgio martire, patrono del paese.\nL'edificio fu costruito nell'ultimo ventennio del XIX secolo su disegno dell'architetto don Angelo Gottardi in stile romanico\u00a0\u2013 gotico, ad una sola navata con quattro cappelle laterali; fu consacrato il 29 settembre 1906 dal cardinale Bacilieri, Vescovo di Verona.\nNatura.\nNel centro del paese, nell'unica piazza presente a Cazzano, abbiamo una risorgiva chiamata popolarmente Fontana o Fontanone e rinominata Lago della Mora (dalla ciliegia che ha zona di origine e di produzione proprio nel paese); le acque che alimentano la risorgiva provengono dal Monte Bastia, dal nord della valle ma anche dalla vicina val d'Illasi in quanto quest'ultima \u00e8 una trentina di metri pi\u00f9 alta della val Tramigna ed inoltre \u00e8 soggetta al carsismo. Il laghetto \u00e8 la sorgente del Tramigna, affluente dell'Alpone e, dunque, anch'esso tributario di sinistra dell'Adige.\nNel 2008 \u00e8 stata collocata all'interno dello specchio d'acqua una statua raffigurante San Giovanni Nepomuceno, restaurata e presente in precedenza nel parco sovrastante il laghetto. A fine 2011 sono stati conclusi dei lavori che hanno riguardato l'installazione di una passerella (inizialmente con fondo ligneo, poi sostituito da uno metallico) e la riqualificazione del parco sovrastante la Fontana.\nSport.\nNel comune \u00e8 presente l'Unione Sportiva Valtramigna Cazzano.\nVi fa parte la societ\u00e0 calcistica che partecipa al campionato di Prima Categoria della FIGC e gioca le partite casalinghe al campo sportivo \"Emilio Steccanella\".\nSempre all'interno dell'U.S. esiste un gruppo ciclistico amatoriale di ciclismo (MTB e BDS) denominato Pedalo Club Valtramigna.\nEconomia.\nZona di produzione e d'origine della ciliegia Mora di Cazzano. Ogni anno, nel primo fine settimana di giugno, si svolge la tipica e rinomata Mostra Provinciale delle Ciliegie Veronesi.\n\u00c8 anche zona di produzione del vino Soave, Valpolicella DOC, dell'Amarone della Valpolicella e del Recioto DOC.\nInoltre la coltivazione dell'ulivo (variet\u00e0 tipiche nostrane: favarol e grignano) e la presenza di due frantoi permettono la produzione dell'olio extra vergine d'oliva. La vallata di Cazzano ha sulle proprie colline a dimora circa olivi ed \u00e8 la seconda vallata del veronese come produzione. La produzione di olio avviene solitamente da fine ottobre sino ai primi giorni di dicembre. Ogni anno il primo weekend di novembre si celebra l'ormai famosa festa dell'olio novello con piatti tipici e visite guidate ai frantoi.\nAmministrazione.\nIl comune fa parte del movimento patto dei sindaci "}
{"id": "33800", "revid": "15756", "url": "https://it.wikipedia.org/wiki?curid=33800", "title": "Cerro Veronese", "text": "Cerro Veronese (\"El S\u00e8ro\" in veneto, \"Alfer\u00eca\" in cimbro) \u00e8 un comune italiano di abitanti della provincia di Verona in Veneto.\nGeografia fisica.\nCerro Veronese dista una ventina di chilometri da Verona e rispetto al capoluogo \u00e8 collocato in posizione nordest. Il territorio comunale confina a nord con quello di Bosco Chiesanuova (distante 8 km), a sud e ad ovest con Grezzana (distante 12 km) e ad est con Rover\u00e8 Veronese (distante 7 km).\nIl paese giace sulla dorsale collinare tra la Valpantena e la Val Squaranto. \u00c8 una delle prime localit\u00e0 della Lessinia che si incontrano provenendo dalla citt\u00e0. Il territorio comunale, di dimensioni piuttosto modeste, si presenta tipicamente montagnoso e comprende i primi rilievi lessinici. Si possono trovare, inoltre, ampie zone verdi dedicate soprattutto ai pascoli di bovini e ovini. La casa comunale si trova a 730 m s.l.m. ed il grado sismico \u00e8 basso. \u00c8 collegato alla maggiore localit\u00e0 sciistica della Lessinia (Malga San Giorgio, distante circa 18 km in direzione nordest) dalla SP6 dei Lessini.\nStoria.\nCerro \u00e8 detto \u201cVeronese\u201d per distinguerlo da Cerro Lambro (Milano), Cerro al Volturno (Campobasso), Cerro Maggiore (Milano), Cerro T\u00e0naro (Asti),ecc. Eppure probabilmente nessuno di questi altri comuni pu\u00f2 vantare un'origine pi\u00f9 antica del Veronese, visti gli importanti ritrovamenti di oggetti preistorici sul Dosso Bertin e in altre zone del comune quali il Vajo Squaranto e la Nasa, testimonianti la remotissima colonizzazione abitativa del territorio dell'odierno Cerro. Le pi\u00f9 importanti scoperte tuttavia, furono fatte al C\u00f2ale del Mondo nel Vajo de la Busa negli anni tra il 1947 ed il 1953 grazie al lavoro degli studiosi del Museo di Storia Naturale di Verona, che diede luce ad un primo strato di sedimenti di et\u00e0 eneolitica (et\u00e0 del Rame, a partire dal 5000 a.C.) al quale seguirono altri pi\u00f9 antichi fino ad un ultimo di et\u00e0 paleolitica superiore (40.000-10.000 a.C.) che rivel\u00f2 agli archeologi una meravigliosa collezione di lame, abbozzi di schegge, raschiatoi su lame, bulini, punte di freccia e di giavellotto, lame denticolate ed altri manufatti che non si discostano da quelli ritrovati nel pi\u00f9 importante sito del Ponte di Veja.\n\u00c8 evidente quindi, che la zona di Cerro e la bassa Lessinia pi\u00f9 in generale siano state soggette fin dall'antichit\u00e0 alla presenza di comunit\u00e0 umane di entit\u00e0 pi\u00f9 o meno importante, fatto che smentisce l'idea secondo la quale questi territori siano stati spopolati fino ai secoli X e XI, ai quali risalgono tuttavia le prime testimonianze scritte di colonizzazioni da parte di popolazioni provenienti da altre regioni. \u00c8 del 969 infatti un documento con il quale Ottone I (re di Germania ed Italia) concesse anche ad alcuni abitanti della Valpantena il diritto di usufruire dei boschi della cosiddetta \u201cSelva hermannorum\u201d o Frizzolana (nome di probabile origine preromana) che era gi\u00e0 detta degli arimanni o waldemanni (boscaioli), popolazioni aventi il diritto al taglio dei boschi e al pascolamento \u201ccum liberis hominibus qui vulgo herimani dicuntur\u201d probabilmente gi\u00e0 a partire dal terzo secolo. La gestione della Frizzolana pass\u00f2 poi al vescovo di Verona, che nel 1218 ne regolament\u00f2 l'utilizzo.\nEd \u00e8 finalmente del 5 febbraio 1287 il documento con il quale il vescovo Bartolomeo della Scala concesse, con il nulla osta del Capitano di Verona Alberto della Scala, ad un certo numero di coloni di probabile origine bavarese il diritto di stabilirsi in Rover\u00e8 e nelle zone limitrofe, esentandoli dal pagamento di dazi e di obblighi militari nei periodi di pace. Si \u00e8 cos\u00ec sviluppata la credenza che l'alta Lessinia sia stata colonizzata per la prima volta da queste popolazioni germaniche, mito per\u00f2 da sfatare visto che gi\u00e0 in precedenza tali territori interessavano ai vescovi e ai signori di Verona che concedevano boschi e pascoli a pastori e contadini. Sono inoltre di chiara origine romana o veneta i nomi dei principali centri lessinici (Cerro, Rover\u00e8, Bosco, Velo..), mentre solo contrade e piccoli centri portano nomi d'origine tedesca (Vesterle, Laito, ecc..).\nPoco prima della conquista di Verona da parte della Serenissima (1405), Caterina duchessa di Milano (della casata dei Visconti), defin\u00ec il \u201cVicariatus Montanearum Theotonicorum\u201d (nome che contribu\u00ec a far correre la fantasia degli storici di qualche secolo dopo riguardo ai cimbri) comprendente i principali comuni della Lessinia, vicariato della montagna che dur\u00f2 a lungo e a cui appartengono fino al secolo XVIII i comuni di Velo, Rover\u00e8, Valdiporro, Azzarino, Camposilvano, Selva di Progno, S. Bartolomeo, Badia Calavena, Saline, Chiesanuova, Tavernole, Erbezzo e appunto Cerro, il quale in tale secolo aveva gi\u00e0 abbandonato il toponimo di Alferia per Cerro, nome la cui prima comparsa fu in alcuni documenti del secolo XVI.\nCon l'epoca prima Napoleonica e poi Austriaca, cess\u00f2 il dominio Veneziano su Verona, e con esso tutto il sistema di privilegi feudali e territoriali come il \u201cVicariato dei XIII comuni\u201d e lo stesso comune di Cerro che and\u00f2 a costituire parte del Distretto della Montagna fino al 1866, anno in cui Verona fu annessa all'Italia. Ed ecco come, dalle parole scritte del Sormani-Moretti sulla Monografia della Provincia di Verona, doveva apparire Cerro verso la fine del secolo: \u201cIl capoluogo \u00e8 formato da un gruppo di 200 case sopra un monte aperto. Queste case, dall'aspetto civile, fra cui la ristretta ma pure sufficiente residenza comunale \u00e8, piuttosto misera, le scuole attorno alla dominante chiesa. Appariscente e vasta giusta ai bisogni dell'estesa parrocchia alla quale allarga la propria giurisdizione, oltre che su Cerro, sopra 400 comunisti di Boscochiesanuova e 70 di Grezzana\u201d.\nDal 1928, e fino al 1947, Cerro perse l'autonomia comunale, per entrare a far parte del comune di Grezzana. In quegli anni venne realizzato l'importante (anche se non ancora sufficiente) acquedotto che port\u00f2 l'acqua dal Dosso del Martin (sopra Azzago) fino ai piedi del Paese. Ma \u00e8 nel 1948 che, con la ricostituzione del comune e la nomina del nuovo sindaco il cav. Albino Perini, che si asfalt\u00f2 la piazza con le vie limitrofe, e poi con il 1957 e il neo-sindaco dott. Fernando Chiampan, il paese si abbell\u00ec di fioriere, sedili marmorei e rimboschimenti, oltre alla realizzazione delle fognature e dei gabinetti pubblici.\nIl trentennio intercorso tra gli anni cinquanta e gli anni ottanta ha visto mutare profondamente il tessuto sociale ed economico di tutta Italia, e a Cerro il segno pi\u00f9 tangibile di ci\u00f2 \u00e8 dato dal mutato volto urbanistico del paese. Il sorgere di villette e persino di alcuni condomini su dossi che apparivano precedentemente brulli ha determinato una enorme estensione del reticolo urbano e soprattutto una progressiva e incisiva trasformazione economica e sociale del paese. La popolazione attiva occupata in agricoltura \u00e8 andata via via calando fino ad assestarsi intorno all'11%, mentre quella occupata nel settore secondario e terziario \u00e8 andata ad aumentare esponenzialmente fino a toccare l'88% nel 1981, manodopera che risulta quasi totalmente occupata in attivit\u00e0 legate pi\u00f9 o meno direttamente all'espandersi del fenomeno della seconda casa. L'agricoltura invece, ormai ridotta alla sola praticoltura e conseguente allevamento, viene relegata ai margini del territorio comunale in corrispondenza della sua diminuita importanza e incidenza sulla vita economica del paese. Sono anni in cui Cerro sembra svecchiarsi, rinascere a nuova vita. Ma se da un lato si propaganda l'idea di Cerro come \"Piccola Cortina\" della Lessinia, non mancano le critiche per l'espansione caotica delle villette e soprattutto per il verde che viene sacrificato come se Cerro fosse la quinta torricella di Verona, espressione che indica lo sradicamento che Cerro sembra subire rispetto al restante contesto lessinico. In ogni caso, tutta la popolazione trae beneficio del nuovo sviluppo di Cerro, e il tenore di vita va aumentando. Cerro risente positivamente del costante esodo della popolazione delle contrade verso il paese e il suo incremento demografico \u00e8 continuo e del tutto eccezionale per un Comune montano.\nCultura.\nI monumenti.\nViene considerato un monumento la storica quercia, l'albero che ha dato il nome al comune, con un'et\u00e0 stimata di 250 anni. Situato fra la chiesa e il teatro parrocchiale, domina la piazza del centro storico con i suoi 19 metri di altezza. Secondo esperti botanici si tratterebbe di un esemplare di Cerrosughera, il cui nome scientifico \u00e8 \"Q\"uercus crenata\" \", un ibrido fra \"\"quercus cerris\" e \"quercus suber\"\". Questa specie di quercia si rinviene sporadicamente in altre zone d'Italia e differisce dalle due sopracitate per le foglie pi\u00f9 piccole, coriacee e persistenti, mentre quelle del cerro vero e proprio sono caduche.\nA pochi passi dal centro di Cerro Veronese si trova il Monte Croce, sulla cui sommit\u00e0 \u00e8 localizzata una piccola cappella dalla forma ottagonale chiamata la \"Cappella del Redentore\". Da qui \u00e8 possibile godere di uno splendido panorama sulla maggior parte della Lessinia e della pianura Padana.\nIl monumento ai Caduti, situato sotto la quercia della piazza centrale e inaugurato l'8 ottobre 1922, \u00e8 dello scultore, natio di Cerro Veronese, Eugenio Prati (scultore), al quale sono dedicate le scuole elementari locali.\nEconomia.\n\u00c8 zona di produzione del vino Vin brul\u00e8 fatto dagli alpini\nAmministrazione.\nQuesto comune fa parte della Comunit\u00e0 montana della Lessinia."}
{"id": "33801", "revid": "125415970", "url": "https://it.wikipedia.org/wiki?curid=33801", "title": "Cologna Veneta", "text": "Cologna Veneta (\"Co\u0142onja\" in veneto) \u00e8 un comune italiano di abitanti della provincia di Verona in Veneto.\nCologna Veneta \u00e8 conosciuta in Italia e all'estero per il mandorlato, un raffinato dolce natalizio.\nFa parte della zona di produzione del vino Arcole DOC.\nGeografia fisica.\nCologna Veneta \u00e8 un comune italiano situato nell'entroterra della regione Veneto a 24\u00a0m s.l.m.\nCologna Veneta dista 39\u00a0km in direzione sud-est dal capoluogo di provincia Verona e si trova al confine con la provincia di Vicenza (Lonigo, Orgiano, Asigliano Veneto e Pojana Maggiore) e a 6\u00a0km dalla provincia di Padova (Montagnana).\nTerritorio.\nIl territorio si presenta pianeggiante, il paese \u00e8 infatti da sempre un importante centro agricolo. Cologna \u00e8 lambita dal fiume Gu\u00e0. Per quanto riguarda il rischio di terremoti, Cologna fa parte della zona 3 (sismicit\u00e0 bassa).\nStoria.\nIl ritrovamento di reperti della Civilt\u00e0 di Fiorano nei pressi di Santa Giustina (Museo Civico Archeologico), induce a credere che l'area su cui sorge Cologna Veneta fosse abitata gi\u00e0 alla fine del V millennio a.C.\nPer la contiguit\u00e0 con il territorio di Este e alla luce della scoperta di una necropoli in localit\u00e0 Baldar\u00eca, sembra che la zona di Cologna Veneta sia stata abitata dagli Euganei (1000 a.C.) e dai Veneti (VII-IV secolo a.C.).\nCon i romani (I secolo a.C.) Cologna entr\u00f2 a far parte dell'agro atestino di Este. Resti della centuriazione sono rintracciabili nella campagna ad est del centro abitato.\nL'insediamento conobbe un forte impulso a seguito della battaglia di Azio, nel 31 a.C., allorch\u00e9 Augusto stanzi\u00f2 nel colognese un certo numero dei suoi veterani.\nDopo la conquista di Padova da parte del Regno longobardo nel 602 tutto il territorio colognese fu occupato dal Ducato di Vicenza.\nNel 1256 Cologna si ribell\u00f2 al dominio di Ezzelino III da Romano. La resistenza fu guidata da Jacopo Bonfado e termin\u00f2 con la disfatta dei colognesi.\nNel 1406 il doge di Venezia Michele Steno decret\u00f2 l'aggregazione di Cologna al Sestiere Dorsoduro di Venezia, per porre fine alle sanguinose contese tra le Signorie locali. Cologna rimase veneziana fino alla caduta della Serenissima (1797).\nL'11 agosto 1867 cambi\u00f2 denominazione da Cologna a Cologna Veneta.\nNel 1882, dopo l'ennesima esondazione del fiume Gu\u00e0 (nome preso dall'Agno nel suo percorso attraverso Cologna), le autorit\u00e0 cittadine decisero di deviarne il corso. I lavori ebbero termine nel 1904. Nel corso degli scavi per lo spostamento dell'alveo, fu rinvenuta, nella frazione di Baldaria, una cospicua collezione di materiali preistorici, che consent\u00ec la nascita del Museo civico archeologico di Cologna Veneta.\nNel 1925 fu inaugurata l'apertura del primo tronco della ferrovia Treviso-Ostiglia, che collegava Cologna a Legnago. La stazione di Cologna Veneta rimase in funzione sino al 1967 per il servizio passeggeri e fino al 1987 per quello merci.\nStemma.\nD'azzurro, al ponte di tre archi, convesso, d'argento, murato di nero, munito di parapetto formato da dodici balaustri mistilinei, sostenenti il corrimano, questo sostenente tre pomi cotogni d'oro, rovesciati; esso ponte posto sopra una riviera, d'azzurro, fluttuosa d'argento; la punta dello scudo ed il vano dei tre archi riempiti interamente dall'acqua. Ai lati \u00e8 il motto dell'invocazione catulliana, dal primo capoverso del Carme XVII: \"O Colonia quae cupis ponte ludere longo\".\nMonumenti e luoghi d'interesse.\nArchitetture civili.\nLa vetusta costruzione in mattoni, quadrangolare, \u00e8 situata al centro del complesso urbanistico, in Corso Gu\u00e0. In origine era una delle dodici torri a due solai di legno della cerchia muraria che cingeva Cologna. Costruita nel 1555, venne portata a termine in due fasi successive: per tentare di risalire all'epoca della costruzione della prima parte \u00e8 possibile notare uno stemma comunale sulla parte che guarda il Corso Gu\u00e0, nella sua originale e primitiva composizione. In seguito venne collocata nella facciata che guarda Piazza Mazzini una sacra effigie della Madonna in legno. L'attuale orologio \u00e8 in funzione dal 1914, mentre la campana originale trasportata dalla Serenissima venne sostituita nel 1590 a seguito di un danneggiamento da un campanone, detto di San Simon, che riporta una data: 1714.\nCostruito in laterizi, denominato Capitaniato, fu antica residenza di Pretori e Governatori di Cologna. Si ritiene sia stato edificato per volere dell'ultimo rappresentante della dinastia scaligera Cansignorio della Scala. Durante la dominazione veneziana, dal 1405 al 1797, divenne residenza del Podest\u00e0-Capitano, il nobile che a turno per circa due anni rappresentava la massima autorit\u00e0. Le sale, mirabilmente affrescate, erano adibite a vari usi; all'esterno, nella facciata che guarda i giardini, il muro \u00e8 stato merlato nel 1793. Negli ultimi secoli divenne Biblioteca Civica, scuola di falegnameria, sede dei Vigili del Fuoco ed infine Comune.\nSorto verso l'XI secolo, venne distrutto verso il 1200 da parte dei Montecchi guelfi, fazione predominante della repubblica Veronese. Si dice che la riedificazione sia avvenuta con i resti del castello di Campiglia. Degli otto torrioni che componevano la rocca del castello scaligero, oggi ne rimane solamente uno, visibile vicino al campanile in via A.Papesso. Nella muratura si possono notare diversi strati di ciottoli che formano una scala, particolarit\u00e0 che distingueva le costruzioni scaligere.\nLa biblioteca si trova al primo piano del Museo civico archeologico.\nIl Teatro Sociale, ora Comunale, fu iniziato nel 1856 ed inaugurato nel 1875, quando ancora il Gu\u00e0 scorreva per il centro del paese, prima della deviazione dell'argine all'inizio del Novecento. La sua pianta si presenta di forma rettangolare, le cui dimensioni sono di 39x17 metri circa. I muri esterni sono di pietra calcare dei Berici, rinsaldati da contrafforti dello stesso materiale. Nel 1993 venne restaurata la facciata. Ogni anno ospita rassegne teatrali, saggi e concerti; la galleria viene utilizzata per conferenze e mostre d'arte o fotografia. La proiezione delle pellicole avviene invece al Cinema \"C. Ferrini\" in via Papesso, a poche centinaia di metri dal teatro.\nTramite il campanile del Duomo \u00e8 possibile accedere a tale museo, nei sotterranei della Rocca scaligera; \u00e8 possibile ammirare elementi di acquedotto, mattoni, macine ed un cippo funerario di epoca romana; quattro capitelli gotici dell'antico Duomo (XVI secolo); una lapide del 1528 e due mascheroni in pietra di epoca rinascimentale. Nel periodo invernale il museo ospita la mostra dei presepi.\nCologna eresse il monumento in ricordo ai caduti nel vasto e pittoresco Piazzale Vittorio Veneto, vicino al teatro comunale. Alto 12 metri, \u00e8 in marmo bianco di Verona; poggia su un basamento esagonale dove nel mezzo, a guisa di obelisco, si erge una lastra, sulla quale stanno incisi due motti. Venne inaugurato il 21 settembre 1924.\nInaugurata nel 1911, si trova di fronte al Capitaniato. Sul retro vi \u00e8 un'iscrizione, dedica all'uomo che ha portato all'unificazione l'Italia.\nLapide commemorativa del I centenario dell'Italia unita:\n1861 - 1961 \"A coloro che ci diedero una Patria - Una Indipendente Libera - Nel primo centenario dell'Italia Unita - Il Popolo Colognese\" 29 - X - 1961\nLapide per l'insurrezione del 1871\nLapide con busto di Umberto il Buono:\n\"A UMBERTO IL BUONO - I COLOGNESI\" XI NOV MCMI\nLapide a Pietro Graziadio - Deputato e giurista:\nPIETRO GRAZIADIO \"Mente acuta classicamente formata De\u00e8utatp e Giurista alla Cassa di Risparmio di Cologna Veneta diede vita e leg\u00f2 questo edificio\"\n1927 A. VI.\nLapide centenaria delle prime guerre dell'indipendenza:\n\"Nel centenario delle prime guerre dell'indipendenza la locale associazione combattenti e reduci consacra questa piazza ai caduti di tutte le guerre\" - Cologna V. IV Novembre 1959\nLapide a D. Sebastiani:\n\"D.Sebastiani praecibus pro liberatione patria ex voto communitatis an MDXXVIII dicatamet vetustate collapsam Mathae beneticto praetor pientissimus assistentibus provisoribus salutis pio cultu restitvit a partu virgini anno MCIC nonis mar(...)\"\nLapide ad Aloysio Pisano:\n\"Aloysio Pisano viro prudentia insigni qui stratam plateam principisq vexillum instauran.curavit in bene gestam praeturam aeterni affectus monumen.colonien. dicarunt.\" M.D.LXXXIIII.\nLapide ricordo al Gu\u00e0 irruente:\n\"Volere concorde di Municipio e stato impose altro cammino al Gu\u00e0 irruente che suono qui un tempo terribile ad uomini e mura\"\n17 marzo 1892 - 11 settembre 1904\nLapide in ricordo a Pietro Rinaldi e Giuseppe Battaglia:\nPresente in via XX Marzo, oggi Piazza del Mandamento, ricorda i due cittadini che per salvare l'altrui vita nella furia delle onde del Gu\u00e0 esondato morirono eroicamente.\nArchitetture religiose.\n\u00c8 stato realizzato nella prima met\u00e0 del XIX secolo in stile neoclassico ed \u00e8 dedicato a Maria Nascente.\nProgettato dall'architetto Antonio Diedo, venne eretto su una delle torri angolari dell'antica Rocca, denominata la Mainarda. La sua base quadrangolare misura 8,37 metri. I lavori iniziarono nel 1841 per concludersi nel 1853. Simile al campanile di Venezia, quello di Cologna \u00e8 alto ben 80,4 metri. \u00c8 uno dei pi\u00f9 alti del Veneto e dell'Italia: occupa infatti il 32\u00ba posto nella lista delle torri campanarie pi\u00f9 alte d'Italia. Porta cinque campane con un castello di ferro a \u00bc di ruota. Durante la seconda guerra mondiale serv\u00ec anche da rifugio.\nMeglio conosciuta come chiesa di \"San Bortolo\" (o \"San Bartolomeo Apostolo\"), ebbe origine nel 1418 e venne riedificata nel 1756. La chiesa si trova in Via Niccol\u00f2 Vecchietti su un angolo del Piazzale Vittorio Veneto. Nel 1431 fu occupata dalle suore agostiniane, dette pinzochere, per fondare un collegio per giovinette. La chiesa ebbe un rettore perpetuo dal 1439. L'altare maggiore di movenze barocche \u00e8 dedicato a \"San Bartolomeo Apostolo\". Vicino all'altare \u00e8 presente una pala nella quale \u00e8 raffigurato San Bartolomeo mentre \u00e8 scuoiato. L'altare, dell'Addolorata, a colonne corinzie con timpano triangolare, inquadra l'edicola che funge da cornice all'affresco \"Madonna dello Spasimo\". L'altare in \"cornu Epistolae\" \u00e8 dedicato invece a \"San Gaetano da Thiene\" ed \u00e8 un barocco audace. Sulle cornici si librano angeli bellissimi.\nCostruita intorno al XII secolo, nel 1445 fu concessa dal vescovo di Vicenza ai Padri Serviti che eressero un convento. I Padri restaurarono pi\u00f9 volte la chiesa e vi tennero diversi Capitoli Generali. Molti nobili colognesi vennero qui sepolti; nel 1769 il convento venne demolito a seguito della Bolla di Papa Clemente XIII. Nel 1842 l'arciprete di Cologna acquist\u00f2 la chiesa, Santuario della Madonna del mandamento, meta di numerosi pellegrinaggi. Oggi il convento \u00e8 quasi scomparso e la Chiesa dipende direttamente dalla Parrocchia di Cologna V.ta; in questa chiesa la Madonna si festeggia in modo speciale nella solennit\u00e0 dell'Assunta, il 15 agosto.\nIl monastero di San Pietro apostolo, fondato nel 1614, si trova vicino all'ex ospedale civile. Possiede tre altari, dei quali il maggiore \u00e8 dedicato a \"San Pietro\" e \"San Paolo\", ed \u00e8 ricca di reliquiari. Il monastero fu soppresso nel 1810 e trasformato in scuola pubblica; nel 1849 fu adattato a Ospedale civile con il servizio psichiatrico, chiuso da qualche decina d'anni. Oggi non \u00e8 accessibile, in attesa di ristrutturazione.\nVenne edificata nel 1535 circa per le monache agostiniane, dette pinzochere, per essere poi rimpiazzate nel 1553 dai padri serviti di San Felice.\nL'oratorio fu fondato nel '600 per essere successivamente ampliato. L'altare maggiore, barocco, \u00e8 in marmo bianco della Val di Leogra. Restaurata recentemente, la chiesetta si trova in via Cardo.\nPer favorire l'accesso delle suore al Duomo, venne aperta nel 1602; le cappuccine della Regola di Santa Chiara avevano infatti il loro convento al di fuori delle mura di Cologna. Si trova molto vicina al campanile, prima della canonica della Parrocchia.\nSociet\u00e0.\nEtnie e minoranze straniere.\nSecondo i dati ISTAT al 4 dicembre 2019 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nEventi.\nManifestazione organizzata dalla Pro-Loco, con vasta esposizione di fiori.\nFesta di \"S. Giovanni Battista\".\nSagra di San Pietro.\nFesta della trebbiatura con esposizione di macchine agricole, mostre, sport, musica e degustazione prodotti tipici locali.\nFesta della \"Madonna della Neve\".\nUltra centenaria Fiera agricola, esposizione di numerose attrezzature agricole, di prodotti artigianali e commerciali. \u00c8 prevista la degustazione dei prodotti tipici e caratterizzanti il territorio, mercatini vari ed apertura di mostre artistiche oltre ai musei storici. Inoltre varie sono le attrazioni nei vari ambiti d'interesse, che di contorno allietano e richiamano migliaia di visitatori ogni anno. Sono inoltre predisposte aree ristoro coperte dove poter degustare i piatti tipici della tradizione locale.\nEsposizione dedicata al prodotto che rende Cologna Veneta nota ben oltre i confini italiani. Partecipano con i loro stand le varie ditte produttrici dell'originale mandorlato, mentre per le vie del centro storico sono allestiti mercatini vari inneggianti l'incombente periodo natalizio. \u00c8 inoltre allestita un'area espositiva coperta per l'artigianato locale e sono previsti vari momenti di intrattenimento folkloristico. Sono anche predisposte aree ristoro coperte e riscaldate per degustare i piatti tipici della tradizione locale.\nIstruzione.\nA Cologna Veneta sono presenti diverse scuole d'infanzia, una scuola primaria, la scuola media \"Dante Alighieri\" e il liceo scientifico \"A.M. Roveggio\" che comprende diversi indirizzi di studio.\nLetteratura.\n\"O Colonia, quae cupis ponte ludere longo\" (in latino): \"O Colonia, che hai una gran voglia di scherzare sul lungo ponte\"). Questo \u00e8 il primo verso del carme XVII del poeta latino Catullo, con il quale molti studiosi ritengono si riferisse al paese veronese. Ludovico Antonio Muratori e Scipione Maffei interpretarono la Colonia di Catullo come il paese non lontano da Verona dove effettivamente esistevano un ponte e una livida palude. La stessa citazione di Catullo compare nello stemma del comune di Cologna.\nQui il poeta fiorentino, nel descrivere la pena degli ipocriti, costretti a camminare lentamente, piangendo, rivestiti di pesanti cappe di piombo dorate all'esterno con il cappuccio che scende loro davanti agli occhi, fa una similitudine con i frati \"umiliati\" del convento di S. Giovanni degli Umiliati, a Cologna Veneta. Anche in questo caso non c'\u00e8 la certezza che Dante si riferisse proprio al paese sul Gu\u00e0, ma la cosa \u00e8 molto probabile: egli fu infatti ospite di Cangrande della Scala nel 1317 proprio presso il suo castello a Cologna e la villa Cereolo, dove pot\u00e9 conoscere i costumi dei frati, detti anche \"berretani\" per la grande cappa fatta a cappuccio.\nLa citazione corretta potrebbe essere (Inferno - Dante nella edizione commentata da Vittorio Sermonti):\nGeografia antropica.\nFrazioni.\nCologna Veneta conta ben cinque frazioni: Baldaria, Sabbion, San Sebastiano, Sant'Andrea Sule e Spessa. Esse si trovano rispettivamente a nord, sud, nord-est, est e nord-est del comune.\nBaldaria.\n\u00c8 l'antica \"pieve\" di Cologna, gi\u00e0 attiva dai primi secoli di vita cristiana. Si nota l'influenza di Padova in quanto \"Santa Giustina\" \u00e8 la titolare di questa chiesa parrocchiale. Lastre di pietra, con decorazioni bizantine, furono rinvenute verso l'anno Mille durante la costruzione della prima chiesa sui ruderi di un antico castello; parte di quella fortificazione \u00e8 visibile nel tronco inferiore del campanile. Baldaria fu per breve tempo comune nel XII secolo, per poi unirsi definitivamente a quello di Cologna nel 1818.\nSabbion.\nL'origine di Sabbion risale a prima dell'XI secolo. Nel 1046, il castello di Sabbion, che la tradizione vuole fosse costruito da Rosmunda, moglie nel 569 del primo re longobardo Alboino, fu ceduto a un monastero veronese. I benedettini di San Giorgio in Braida, che appartenevano al monastero di Verona, furono sfrattati in quanto non seguivano le riforme. Essi furono sostituiti da canonici che seguivano la regola di Sant'Agostino; con questi anche Sabbion benefici\u00f2 dei buoni effetti del rinnovato spirito religioso. Fra il 1140 e il 1145 il vescovo di Vicenza consacr\u00f2 la chiesa di Sabbion intitolata a San Giovanni Battista. Da questo fatto scoppi\u00f2 la discordia tra il diritto vescovile vicentino e le giurisdizioni del monastero di San Giorgio in Braida, placata nel 1180. Nel '400 Sabbion fu comune autonomo. Nel '600 la chiesa di San Giovanni Battista ottenne l'autonomia dal Monastero veronese; venne poi demolita e ricostruita alla fine del XIX secolo fuori dalla \"curtis\" monastica medioevale.\nSan Sebastiano.\nNon si conosce con esattezza l'origine della frazione che dista circa quattro chilometri da Cologna Veneta. Non \u00e8 certa nemmeno la data di costruzione della chiesa, che comunque avvenne prima di quella di Sant'Andrea. La prima pietra della nuova chiesa venne posata dall'Arciprete di Cologna nel 1907. La nuova chiesa, in stile lombardesco, venne benedetta il 15 gennaio 1911. Prima di chiamarsi \"San Sebastiano\", la frazione aveva nome \"Porcetti\", derivato dalla matrona romana Porcia, figlia di Catone e moglie di Bruto, che potrebbe aver imposto il nome di questa localit\u00e0. Nel 1924 il ruolo della frazione pass\u00f2 da curazia a parrocchia.\nSant'Andrea.\nLe prime notizie attendibili di questa frazione risalgono al 1600, quando l'Arciprete di Cologna fece elevare al grado di curazia la chiesa di Sant'Andrea. La prima pietra per la costruzione della nuova chiesa fu posata nel giorno di San Valentino del 1906. Consacrata nel 1911, la chiesa porta le seguenti misure: 43 metri di lunghezza con una navata di\u00a0m 28x13 e con un Oratorio e sacrestia molto ampi. Sono presenti quattro altari: il primo \u00e8 dedicato alla Madonna della Mercede, in stile classico-moderno; il secondo dedicato a San Valentino (altare maggiore della vecchia chiesa); il terzo in onore di Sant'Antonio e il quarto intitolato all'Immacolata. Nel 1924 fu elevata a parrocchia. Il campanile fu invece inaugurato nel 1842 e le campane presenti sono cinque.\nSpessa.\nSpessa si trova ai piedi dei Colli Berici, divisa tra le province di Verona e Vicenza, nonch\u00e9 tra i Comuni di Alonte, Lonigo e Orgiano. Nel XV secolo fu aggregata a Baldaria quando i conti Sarego vendettero il feudo. Come le altre frazioni, Spessa divenne curazia ed infine parrocchia autonoma. La chiesa parrocchiale, in stile neoclassico, \u00e8 intitolata a Santa Maria della Neve. Tre nuove campane furono collocate nel 1841 e nel 1910 la chiesa venne ampliata. La popolazione \u00e8 di circa 700 abitanti.\nAltre localit\u00e0 del territorio.\nPoco distanti dal paese vi sono tre localit\u00e0: Sule, molto vicino a Baldaria, Str\u00e0 e San Marcello al confine con il comune di Veronella.\nEconomia.\nCologna Veneta \u00e8 da sempre un importante centro agricolo. Gi\u00e0 a partire dal medioevo, anche il commercio della lana era molto diffuso, per poi dare spazio alla canapa nel periodo della Serenissima e alla seta nell'Ottocento. Molto importanti per l'economia novecentesca erano le filande, dove si filava la seta dei bachi, presenti in gran numero negli allevamenti di tutto il territorio colognese. Dopo vari conflitti, intorno al 1950, la crisi del settore port\u00f2 alla chiusura degli stabilimenti e alla definitiva cessazione dell'attivit\u00e0 secolare delle tre filande aperte nel paese. Nell'inizio del Novecento un'altra grande attivit\u00e0 ora dismessa era quella della coltivazione delle barbabietole per lo zucchero, lavorato nello zuccherificio di Sabbion allora collegato alla rete ferroviaria tramite un raccordo. L'attivit\u00e0 artigianale della specialit\u00e0 del Mandorlato inizi\u00f2 nel 1850 circa per poi diventare industriale. Sempre sul finire dell'Ottocento vi erano numerose tipografie, una delle quali tuttora aperta nel centro storico.\nInfrastrutture e trasporti.\nStrade.\nCologna Veneta \u00e8 attraversata da nord a sud dalla strada provinciale 500 (gi\u00e0 Strada statale 500 di Lonigo), cui nel centro dell'abitato confluiscono le provinciali 7 e 19.\nFerrovie e tranvie.\nFra il 1925 e il 1967 il territorio comunale fu attraversato dalla ferrovia Treviso-Ostiglia, sulla quale erano presenti la stazione di Cologna Veneta, e la fermata di San Sebastiano-Asigliano. Fino al 1987 il tratto fra la stazione di Cologna Veneta e quella di Legnago fu mantenuto in servizio per il traffico merci; nel 1997 anche questa sezione fu disarmata.\nDal 1882 al 1937 la citt\u00e0 rappresentava il capolinea orientale della tranvia San Bonifacio-Lonigo-Cologna Veneta, esercitata con convogli a vapore e successivamente con automotrici ad accumulatori.\nAmministrazione.\nDal 1\u00ba gennaio 2019 non fa pi\u00f9 parte dell'Unione Comuni Adige Gu\u00e0. L'Unione era costituita da cinque comuni: Cologna Veneta, Pressana, Roveredo di Gu\u00e0, Veronella e Zimella. \nIl comune fa parte del movimento patto dei sindaci "}
{"id": "33802", "revid": "47767", "url": "https://it.wikipedia.org/wiki?curid=33802", "title": "Asciano", "text": "Asciano \u00e8 un comune italiano di abitanti della provincia di Siena in Toscana. Sorge a circa 30\u00a0km a sud-est del capoluogo, nel cuore delle Crete senesi.\nL'attuale centro storico, di origini medievali, conserva pregevoli monumenti. \nLa parte occidentale e meridionale del territorio comunale si caratterizza per un susseguirsi di biancane e calanchi che formano il suggestivo paesaggio dalle caratteristiche lunari delle crete senesi, conosciuto fin dal Medioevo come Deserto di Accona.\nStoria.\nLa leggenda di fondazione vuole la citt\u00e0 sorta su iniziativa di Ascanio, figlio di Remo e fratello di Senio, che fond\u00f2 invece Siena. La realt\u00e0 restituita dai rinvenimenti archeologici, soprattutto sporadici, \u00e8 invece assai diversa. Oltre a rari ritrovamenti ascrivibili all'eneolitico all'et\u00e0 del bronzo e alla prima et\u00e0 del Ferro sono infatti etruschi i contesti che pi\u00f9 diffusamente caratterizzano tutto il territorio comunale.\nAsciano in epoca etrusca.\nTeatro dei principali rinvenimenti etruschi nel territorio comunale di Asciano sono il Tumulo del Molinello (utilizzato dal VII al I sec. a.C.) e la necropoli di Poggio Pinci ( V sec. a.C.)\nAsciano in epoca romana.\nMentre i contesti etruschi rinvenuti sono esclusivamente di tipo funerario e sacro, l'unica evidenza monumentale di epoca romana \u00e8 invece pertinente ad una struttura residenziale ed \u00e8 costituita da un mosaico conservato in via del Canto. Rinvenuta nel 1899 dalla famiglia Francini Naldi, la pavimentazione policroma doveva appartenere ad un vano di un impianto termale o ad un ambiente di rappresentanza facente parte di una ricca villa di epoca imperiale. Sinora attribuita al patrimonio della famiglia dei Domizi sulla base del rinvenimento di un bollo laterizio la dimora doveva prospettare in modo panoramico sulla vicina valle del torrente Bestina.\nAsciano in epoca medievale.\nLe notizie di Asciano in et\u00e0 longobarda sono legate ad una pieve, contesa, nell'anno 714, tra i vescovi di Siena e Arezzo, identificata con l'ormai sconsacrata Chiesa di S. Ippolito. Pi\u00f9 tardi il centro divenne poi feudo dei conti Cacciaconti-Scialenga (IX secolo), finch\u00e9 non fu acquistato da Comune di Siena nel 1275. Nel Trecento i senesi rafforzarono le mura, tenedolo fino alla caduta della Repubblica nel 1554. Da allora ha seguito le vicende del Granducato di Toscana.\nAsciano in epoca moderna e contemporanea.\nIl 19 aprile 1862 nei pressi di Asciano avvenne un grave incidente delle Ferrovie Centrali Toscane, in cui persero la vita 22 soldati e 60 persone rimasero ferite.\nStoria naturale.\nNel 2008, dagli affioramenti di argille plioceniche situati a pochi km dal centro abitato, sono riemersi i resti fossili di una specie di delfino vissuto nella zona oltre 3 milioni di anni fa, in un periodo in cui gli attuali calanchi erano il fondale del mare tirrenico. Il reperto \u00e8 stato considerato dagli studiosi di grande valore scientifico perch\u00e9 si tratta di una specie fossile mai studiata in precedenza\nSimboli.\nLo stemma del Comune di Asciano \u00e8 stato concesso con decreto del presidente della Repubblica dell'8 giugno 2007.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 786 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEventi.\nUna delle manifestazioni pi\u00f9 importanti di Asciano \u00e8 il \"Palio dei Ciuchi\" una competizione che si tiene la seconda domenica di settembre: all'interno del vecchio stadio comunale \"G. Marconi\" corrono 7 somari ognuno rappresentante una delle sette contrade del paese (il Corso, il Prato, la Tranquilla, la Corona, la Stazione, Piazza del Grano, la Pergola).\nOgni contrada ha dei propri colori ed un proprio emblema.\nUltimo palio vinto: 12 settembre 2021 dalla Nobil Contrada del Prato con Alessio Deriu detto \"Pampero\".\nAlbo D'oro\nGeografia antropica.\nFrazioni.\nIl comune di Asciano, fatta eccezione per il capoluogo, conta quattro frazioni.\nAltre localit\u00e0 del territorio.\nTra le localit\u00e0 minori sparse nel territorio comunale di Asciano si ricordano principalmente alcuni piccoli borghi e villaggi, in molti casi sorti in epoca medievale e un tempo centri amministrativi, che oggi sono scarsamente popolati e considerati semplici localit\u00e0 abitate: Calceno, Campana, Camparboli, Casabianca, Casanova Pansarine, Castelnuovo Grilli, Collanza, Grania, Leonina, Medane, Monselvoli, Montalceto, Montauto, Montebaroni, Montecalvoli, Montecerconi, Montecontieri, Montemori, Monte Oliveto Maggiore, Monte Sante Marie, Mucigliani, Pievina, Poggio Pinci, San Martino in Grania, San Vito, Vescona.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33803", "revid": "322321", "url": "https://it.wikipedia.org/wiki?curid=33803", "title": "Buonconvento", "text": "Buonconvento \u00e8 un comune italiano di abitanti della provincia di Siena in Toscana. Sorge nella Valle dell'Ombrone, alla confluenza del fiume Arbia nel fiume Ombrone sulla via Cassia.\nInsieme ai comuni di Asciano, Montalcino, Monteroni d'Arbia, Rapolano Terme, e Trequanda forma il Circondario delle Crete Senesi.\nFa parte del circuito dei borghi pi\u00f9 belli d'Italia.\nStoria.\nIl nome deriva dal latino \"Bonus Conventus\", \"luogo felice, fortunato\".\nI primi cenni storici si hanno intorno al 1100, ma sicuramente il fatto di maggior rilievo \u00e8 avvenuto nel 1313 quando, il 24 agosto, forse non nel capoluogo ma comunque all'interno del territorio comunale, mor\u00ec l'imperatore Enrico VII di Lussemburgo, (pi\u00f9 conosciuto come Arrigo) che era sceso in Italia per restaurarvi l'autorit\u00e0 imperiale. \nLa leggenda narra che l'imperatore, avvelenato durante la comunione da un frate del luogo, sia morto poco dopo lungo la via Cassia, probabilmente presso l'abitato di Serravalle. Questa storia dell'avvelenamento ha in realt\u00e0 qualcosa di vero. Infatti Enrico VII aveva contratto l'antrace, una infezione acuta che crea piaghe di colore scuro e all'epoca per curarla si usavano impacchi all'arsenico. Dall'esame delle ossa, riesumate dalla Cattedrale di Pisa, dove erano state sepolte, il prof. Francesco Mallegni ha rivelato che l'imperatore fosse avvelenato proprio dall'arsenico. Dall'analisi del teschio \u00e8 emerso anche che il volto scolpito da Tino di Camaino non corrisponde a quello che avrebbe avuto realmente.\nLa costruzione delle mura inizi\u00f2 nel 1371 e termin\u00f2 12 anni dopo, nel 1383. \u00c8 il centro pi\u00f9 importante della Val d'Arbia, testimoniato anche dalla podesteria che comprende 32 localit\u00e0 e dal riconoscimento della cittadinanza senese concesso dai governatori della citt\u00e0 nel 1480.\nCon la caduta della Repubblica di Siena, nel 1559 entra a far parte del Granducato di Toscana sotto i Medici.\nSimboli.\nLo stemma del Comune di Buonconvento \u00e8 stato riconosciuto con il D.P.C.M. del 15 marzo 1957.\nIl gonfalone comunale \u00e8 stato concesso con decreto del presidente della Repubblica del 3 luglio 1958.\nMonumenti e luoghi d'interesse.\nArchitetture civili.\nLa robusta cinta muraria trecentesca, che conserva nella forma architettonica il carattere senese, un tempo racchiudeva tutto il borgo come una farfalla nel bozzolo. Su di essa non esistevano aperture, all\u2019infuori di due porte di accesso munite di robusti infissi in legno con ferrature: Porta Senese sul lato nord verso Siena, e sul lato sud Porta Romana, distrutta nel 1944 dai tedeschi in ritirata. Rimasto intatto per secoli, al riparo del fossato e dei merli guelfi del cammino di ronda, il borgo ha subito grandi trasformazioni nell\u2019800, con la costruzione di fabbricati a ridosso delle mura, tra cui il Teatro dei Risorti. Fonte: https://www.comune.buonconvento.si.it/it-it/vivere-il-comune/cosa-vedere/mura-cittadine-45830-1-096bb9d5bd52c74c381f2069d7f97431\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 gli stranieri residenti erano 316. Le nazionalit\u00e0 di origine maggiormente presenti erano:\nCultura.\nEventi.\nSagra della Valdarbia.\nLa Sagra della Valdarbia \u00e8 un evento annuale che prende vita, durante il terzo e il quarto fine settimana di settembre. Questa festa nasce come sagra della carne chianina nel 1968. Da circa venticinque anni la Sagra \u00e8 organizzata dall'Associazione Quartieri Buonconvento composta dai quattro Quartieri che dividono idealmente il paese, ogni Quartiere gestisce il proprio ristorante a cui lavorano volontariamente adulti e bambini, ognuno presenta un men\u00f9 diverso allo stesso prezzo. I ristoranti sono aperti il Sabato e la Domenica di entrambi i fine settimana, a pranzo e a cena, pi\u00f9 una serata per ciascuno dei quartieri durante i giorni che tra i due weekand. Nomi dei ristoranti dei Quartieri:\nGeografia antropica.\nFrazioni.\nIl comune di Buonconvento comprende, oltre al capoluogo, altre tre frazioni principali:\nAltre localit\u00e0 notevoli sono quelle di Castelnuovo Tancredi, Chiatina, Percenna e Piana.\nEconomia.\nL'economia del comune ruota principalmente intorno all'agricoltura che offre opportunit\u00e0 sia nel senso stretto del termine che come offerta di alloggi negli agriturismi delle aziende ai turisti che vengono da tutte le parti del mondo.\nInfrastrutture e trasporti.\nFerrovie.\nLa cittadina stazione di Buonconvento si trova sulla linea della ferrovia Siena-Grosseto.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33804", "revid": "322321", "url": "https://it.wikipedia.org/wiki?curid=33804", "title": "Casole d'Elsa", "text": "Casole d'Elsa (pronunciare \"C\u00e0sole\") \u00e8 un comune italiano di abitanti della provincia di Siena in Toscana.\nGeografia fisica.\nIl territorio comunale, per buona parte all'interno della Montagnola senese, confina con quello di Pomarance, in provincia di Pisa per un tratto di soli 45 m di lunghezza.\nStoria.\nL'antico castello di Casole d'Elsa \u00e8 ricordato fin dall'inizio dell'XI secolo come importante capisaldo dei vescovi di Volterra in un territorio disputato da Volterrani, Senesi e Fiorentini. Passato sotto il dominio senese a seguito della Battaglia di Montaperti (1260), il borgo fu ampliato con nuove fortificazioni ricevendo la struttura toponomastica che ancora oggi lo contraddistingue. Dal XVI secolo le vicende di Casole seguono quelle del granducato di Toscana e quindi del nuovo Stato Italiano. Il borgo fu oggetto di gravissime distruzioni al passaggio del fronte nel corso della Seconda guerra mondiale (luglio 1944).\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 397 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nEventi.\nVi si svolge un palio a cui partecipano le contrade di Rivellino, Pievalle (nate entrambe nel 1984 dalla divisione della contrada di Casole), Casole Campagna, Il Merlo, Cavallano e Monteguidi.\nGeografia antropica.\nSuddivisioni storiche.\nIl centro abitato di Casole d'Elsa, capoluogo comunale, comprende il nucleo storico, denominato \"Casole Centro\", e le zone residenziali di \"Orli\" e \"La Corsina\".\nFrazioni.\nLe frazioni del comune di Casole d'Elsa sono quattro:\nAltre localit\u00e0 del territorio.\nTra le numerose localit\u00e0 minori del territorio comunale, si segnalano alcuni centri notevoli che furono un tempo borghi e villaggi, taluni anche ex comuni medievali: Capannino della Suvera, Cotorniano, Gallena, Il Merlo, La Selva, La Torre, Leoncelli, Lucciana, Lucerena, Maggiano, Marmoraia, Molino d'Elsa, Pietralata, Podere La Casa, Pusciano, Querceto, Rofena, San Chimento, Scorgiano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nNella cultura di massa.\nLo scrittore Carlo Cassola ha ambientato nella frazione di Monteguidi il suo romanzo \"La ragazza di Bube\"."}
{"id": "33805", "revid": "1516566", "url": "https://it.wikipedia.org/wiki?curid=33805", "title": "Colognola ai Colli", "text": "Colognola ai Colli (\"Cologn\u00f3la\" in veneto) \u00e8 un comune italiano di abitanti della provincia di Verona in Veneto. Si tratta di un comune sparso, in quanto la sede comunale si trova nella frazione Villa.\nIl comune potrebbe fondersi con Belfiore, Caldiero e Illasi per formare un unico comune.\nGeografia fisica.\nIl comune di Colognola ai Colli si trova a 18 chilometri a est di Verona. Si trova sulla strada che va a San Bonifacio, la SS11 \"Padana Superiore\", ed \u00e8 all'imbocco della Val d'Illasi. L'altitudine minima comunale \u00e8 23 metri, nella zona confinante con Caldiero, mentre l'altitudine massima raggiunge i 226 metri, in corrispondenza del capoluogo comunale (Monte). Il territorio di Colognola ai Colli pu\u00f2 essere diviso in quattro zone omogenee: la vallata del Progno d'Illasi, l'area collinare, la vallata del Tramigna e la Bassa.\nStoria.\nSimboli.\nLo stemma e il gonfalone del comune di Colognola ai Colli sono stati concessi con decreto del presidente della Repubblica del 27 novembre 2009.\nSociet\u00e0.\nTradizioni e folclore.\nLa tradizionale \"Sagra dei Bisi\" di Colognola ai Colli raggiunge nel 2013 la 57\u00aa edizione.\nLa manifestazione ha tipicamente luogo nel terzo fine settimana di maggio e mira a rivalutare il pisello Verdone nano, alimento ricco di proteine e vitamine, sia nei suoi usi culinari pi\u00f9 complessi che in quelli pi\u00f9 semplici.\nAdatto alla preparazione di qualsiasi piatto, il pisello \u201cVerdone Nano\u201d trova tra le colline di Colognola ai Colli il giusto ambiente per crescere con le sue particolari caratteristiche: dolcezza e tenerezza. Dopo un periodo di grande ricchezza di questo legume, la sua importanza \u00e8 andata calando, ma non per questo si \u00e8 pensato di abbandonarne la produzione.\nI piatti in cui gustare questo legume sono molti, dalla \u201ccrema di bisi\u201d alla \u201cfaraona con i piselli\u201d, dallo \u201cspezzatino con i bisi\u201d al gelato al gusto di pisello fino ai pi\u00f9 tradizionali \u201crisi e bisi\u201d e \u201clasagne e bisi\u201d, piatto principale della manifestazione.\nNel corso della manifestazione, oltre alla tradizionale mostra del tipico prodotto locale, si alternano spettacoli musicali, mostre di artigianato e concorsi per la classificazione dei prodotti migliori.\nCompletano l'offerta passeggiate sui \u201csentieri dei piselli\u201d, artisti di strada e stand enogastronomici. Non mancano inoltre i vini delle zone del Soave e della Valpolicella.\nMonumenti e luoghi d'interesse.\nVille.\nIl territorio del Comune \u00e8 caratterizzato da un articolato reticolo di ville e corti, proprie dell'economia rurale, sviluppatosi tra il XV e XIX secolo\nCultura.\nCome giurisdizione ecclesiastica il comune di Colognola appartiene alla diocesi di Verona; nel suo territorio abbiamo le parrocchie di Monte (Santi Fermo e Rustico), San Zeno (San Zeno vescovo), Pieve, Str\u00e0 (Beata Vergine Maria Immacolata) e San Vittore (Santi Vittore e Corona).\nDi particolare rilievo la chiesa di Santa Maria della Pieve, risalente al XII secolo. Ricordata gi\u00e0 nel 1145 dal papa Eugenio III, fu costruita cos\u00ec, come si presenta ancora oggi, nel XVII secolo.\nOriginariamente tempio pagano, attribuito al culto di Mercurio, conserva al suo interno una pietra, a forma di architrave, recante una dedica al dio pagano, unitamente ad un'altra dedicata al dio Apollo.\nEconomia.\nFa parte della zona di produzione del vino Soave DOC.\n\u00c8 zona di produzione del vino Valpolicella DOC, dell'Amarone della Valpolicella e del Recioto di Soave DOCG.\nA Colognola ai Colli sono site varie aziende di livello nazionale ed internazionale come Sammontana (ex Sanson Gelati), UTECO, Globo Giocattoli, Alteco, Vetrerie Riunite, Dal Colle, Imaforni Gea e VELUX.\nAmministrazione.\nIl comune fa parte dell'Associazione nazionale \"Citt\u00e0 del vino\"\nIl comune fa parte dell'Unione Comunale detta Verona Est.\nI comuni che ne fanno parte sono: Caldiero, Colognola ai Colli, Illasi, Mezzane di Sotto e Belfiore.\nInoltre il comune fa parte del movimento patto dei sindaci \nSport.\nCalcio.\nLa principale squadra di calcio della citt\u00e0 \u00e8 l'A.C.D. Colognola ai Colli che milita nel girone C veneto di 2\u00aa Categoria.\nBasket.\nLa principale squadra di basket della citt\u00e0 \u00e8 l'A.D.Basket Colognola ai Colli che milita nel campionato C.S.I. in cui nell'anno 2017-2018, in categoria Under 18, ha avuto un forte miglioramento riuscendo a vincere tutte e otto le partite rimanendo cos\u00ec imbattuti."}
{"id": "33806", "revid": "1410376", "url": "https://it.wikipedia.org/wiki?curid=33806", "title": "Concamarise", "text": "Concamarise (\"Concamarise\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nConcamarise \u00e8 il comune meno popoloso del Basso Veronese e il sesto dell'intera provincia (dopo Ferrara di Monte Baldo, San Mauro di Saline, Erbezzo, Velo Veronese e Selva di Progno) ed \u00e8 situato a 32\u00a0km in posizione sud rispetto al capoluogo provinciale (Verona). La superficie del territorio comunale, di poco inferiore a 8\u00a0km\u00b2, \u00e8 abbastanza ridotta. Il centro urbano \u00e8 formato da due nuclei principali: la parte vecchia (chiamata anche \"Piazza\") e la parte nuova (detta \"Capitello\") che attualmente \u00e8 il centro del paese. Inoltre vi sono le localit\u00e0 di S. Giovanni (verso Bovolone) e Ca' de Micheli (che si estende lungo la SR10 tra Sanguinetto e Nogara).\nEtimologia.\nIl toponimo Concamarise deriva, secondo una leggenda popolare, da \u201cConchamaris\u201d che significa \u201c conchiglia di mare\u201d.\nLa localit\u00e0, infatti, viene citata, per la prima volta, in un documento del 1144 col nome di \"Conchamaris\". In questa fonte d'archivio l'imperatore Corrado II assicurava protezione all'abbazia di Nonantola, riconoscendo alla corte di Nogara il privilegio di ospitare una pieve e di esercitare dei diritti \u201c secolaris cum Comarisis\u201d. \nPer lungo tempo, dunque, si \u00e8 pensato che il toponimo del comune derivasse dall'unione di due termini: \"Conca\" col significato di incavo, cuneo o conchiglia nel terreno e \"Maris\", traduzione latina del termine \"lamerese\" o \"merese\" che nell'antico dialetto veneto significava stagno, acquitrigno ad indicare la presenza di questi elementi nel territorio in questione.\n\u00c8 risaputo, infatti, che in passato nella zona fosse presente un territorio ondulato e sabbioso ricoperto da paludi e pozze di acqua ferma.\nIn realt\u00e0, l'ipotesi pi\u00f9 accreditata lega alla collocazione geografica del paese il nome composto di \u201cconca\u201d e \u201cmarise\u201d. Se il primo termine si riferisce ad un avvallamento del territorio, il secondo, per lo studioso Olivieri, \u00e8 un derivato del latino \u201cmeridies\u201d, che significa \u201cmeriggio\u201d: la parola composta indicherebbe, quindi, \u201cuna terra dove si sosta per meriggiare o esposta a mezzogiorno\u201d.\nStemma.\nLo stemma comunale \u00e8 quadripartito: nei due quadranti blu vengono raffigurate delle onde marine che ricordano il terreno di origine paludosa, nel quadrante rosso in alto a sinistra viene rappresentata una conchiglia stilizzata, mentre il quadrante rosso in basso a destra reca una spiga di riso a testimonianza delle coltivazioni che qui venivano fatte fino a qualche decennio fa.\nNella parte inferiore, inoltre, lo stemma \u00e8 cinto da due rami: uno di quercia ed uno di alloro.\nStoria.\nIl paese di Concamarise era gi\u00e0 noto nelle carte vaticane per il suo sito di San Giovanni, importante convento di frati. Il paese si proclama libero comune nel 1225, ma in breve tempo perde l'autonomia cambiando pi\u00f9 volte i feudatari: dapprima diventa feudo dei De Palatio e dei Sanbonifacio. Nel 1405 il feudo passa ai Verit\u00e0, successivamente ai Malaspina e poi ai Montanari. Durante la seconda guerra mondiale passa per un piccolo periodo sotto il comune di Sanguinetto, dopo di che torner\u00e0 nuovamente comune indipendente.\nSociet\u00e0.\nEvoluzione demografica.\nDensit\u00e0 abitativa: 134,68 abitanti per chilometro quadrato.\nLuoghi di interesse.\nArchitetture religiose.\nChiesa dei Santi Lorenzo e Stefano - XIV secolo.\nLa chiesa di San Lorenzo era gi\u00e0 conosciuta nel 1400. A met\u00e0 del Cinquecento la chiesa acquista molta importanza artistica; infatti in questo periodo venne arricchita e contava ben cinque altari. La struttura rimase quella di una modesta chiesa a servizio di un piccolo centro di campagna. Nel corso del Settecento la chiesa venne abbellita con dipinti e affreschi di importante valore artistico. Questa chiesa, da sempre sede della parrocchia paesana, \u00e8 stata sostituita dal 1962 con il nuovo edificio sacro di Concamarise ed \u00e8 stata da quel momento completamente abbandonata a se stessa, solo ora grazie alla vendita dell'immobile da parte della curia al comune di Concamarise \u00e8 iniziato il restauro della stessa, ora terminato. Le uniche cose rimaste ben visibili sono la facciata esterna in rilievo e le due statue poste davanti alla chiesa, raffiguranti Santo Stefano e il patrono di Concamarise San Lorenzo. Il campanile, anch'esso restaurato, ora ospita un concerto di sei campane.\nChiesa di San Lorenzo - 1958-1962.\nLa sede della parrocchia venne trasferita nel 1962 in un nuovo edificio, pi\u00f9 moderno e pi\u00f9 vicino al centro del paese. La nuova chiesa di San Lorenzo fu costruita su progetto e donazione dell'architetto Giovanni Fregno tra il 1958 e il 1962. La struttura, dalla forma rotondeggiante dotata di cupola, si trova nella via centrale del piccolo paese, dove sono presenti tutti i servizi municipali, alla confluenza di due importanti vie di comunicazione. Per far posto a questo edificio sacro, venne spostato il capitello votivo che d\u00e0 il nome alla contrada dalla parte opposta della piazza.\nIl progetto iniziale comprendeva la costruzione di un campanile, che per\u00f2 non \u00e8 mai stato realizzato.\nVille.\nVilla Verit\u00e0 - XII secolo.\n\u00c8 forse la villa pi\u00f9 bella ed interessante di Concamarise. \u00c8 un enorme struttura circondata da un maestoso parco ricco di alberi, comprendente un laghetto e un fossato, tutto racchiuso da un'antica cinta muraria. La villa \u00e8 sempre stata propriet\u00e0 delle pi\u00f9 importanti famiglie della zona. La struttura \u00e8 formata da due ali che si incontrano formando la figura di una \"L\" ed \u00e8 adornata di due portali in tufo e da enormi finestre. Inoltre sono presenti le case dei lavoratori, il porticato usato all'epoca come deposito e la torre colombara tipica delle case a corte del Seicento.\nCorte Camilletti - XVII secolo.\nLa casa, costruita attorno al 1690 pi\u00f9 minuta di quella visibile oggi, presenta delle linee eleganti con un bel portale in tufo e balaustra. Le finestre sono tutte incorniciate e a rendere ancor pi\u00f9 slanciato l'edificio \u00e8 il timpano ricoperto da tre piccoli obelischi ottocenteschi.\nCorte Bevilacqua-Lazise - XV secolo.\nProvenendo da Bovolone e arrivando in localit\u00e0 \"Piazza\", la prima corte che si trova sulla destra \u00e8 corte Bevilacqua-Lazise, un'antica casa residenziale, risalente al Quattrocento, costruita con materiali particolari e adotta elementi raffinati. Infatti la struttura \u00e8 composta da mattoni rossi mai dipinti e i camini sul tetto presentano delle merlature curate nei dettagli. \u00c8 appartenuta nei secoli anche alla potente famiglia dei Bevilacqua che avevano la loro ricchezza nel comune omonimo.\nCorte Trivelli-Pompei - XVI secolo.\nSorge vicino alla vecchia chiesa di Concamarise. L'edificio \u00e8 formato dalla casa padronale e da una lunga barchessa che termina a ridosso della torre colombara.\nVilla Verit\u00e0-Malaspina.\nLa tenuta \u00e8 citata per la prima volta nel 1656 anche se l'edificio \u00e8 cinquecentesco. In questa precisa data venne ceduta ai conti Verit\u00e0 che si intrecciarono con la famiglia dei Malaspina, donde il nome. Nel secolo scorso questo edificio fu sede del Municipio di Concamarise.\nEconomia.\nL'economia del comune si basa prevalentemente sull'agricoltura. Vengono coltivati mais, ma soprattutto tabacco. Quest'ultimo viene prodotto in particolari porzioni di terreno sabbioso, ed in seguito sottoposto ad una sapiente lavorazione e miscelatura delle foglie. Le condizioni del suolo e le precise attenzioni nelle successive fasi di lavorazione fanno del tabacco di Concamarise una specie di rinomata qualit\u00e0.\nLe aziende agricole di questo comune sono specializzate anche nelle coltivazioni orticole, tra le quali la pi\u00f9 importante \u00e8 il radicchio rosso di Verona. Concamarise, inoltre, appartiene all'area di produzione del Riso Nano Vialone Veronese: una particolare variet\u00e0 di riso che viene coltivata su terreni irrigati con acqua di risorgiva. Proprio per le cospicue produzioni di questo cereale che qui veniva coltivato in passato, il comune fa parte della \"Strada del Riso Vialone Nano Veronese\" e la sua posizione geografica gli conferisce un interesse artistico-naturale grazie ai suoi vari paesaggi rustici.\n\u00c8 presente anche il settore dell'allevamento di bovini e suini, a cui sono collegate alcune importanti aziende specializzate nella macellazione e lavorazione delle carni.\nNumerose sono le botteghe artigianali del \"Mobile in stile\": Concamarise assieme a Bovolone, Casaleone, Cerea, Nogara e Sanguinetto fa parte della zona del Mobile d'Arte, riconosciuta anche dal Ministero dell'Industria Italiano il quale ha promosso quest'attivit\u00e0 accordando agli artigiani locali l'utilizzo del Marchio del Mobile d'arte. A causa della crisi economica, attualmente queste aziende stanno conoscendo una forte contrazione.\nPer quanto riguarda il settore terziario, a Concamarise si trova la sede legale della Banca Veronese di Credito Cooperativo di Concamarise. L'ex Cassa Rurale Cattolica di Prestiti \u00e8 nata nel 1903 su iniziativa di alcuni benemeriti cittadini che hanno inteso raccogliere i risparmi della loro comunit\u00e0 per sostenere le necessit\u00e0 delle famiglie e favorire lo sviluppo delle attivit\u00e0 locali. Il progetto, iniziato con umilt\u00e0, \u00e8 maturato nel corso degli anni, resistendo alle difficolt\u00e0 economiche e politiche che inevitabilmente si sono succedute nell'arco del tempo. Negli ultimi anni, accompagnando e favorendo processi di crescita sociale ed economica, Banca Veronese ha ampliato gli ambiti territoriali di riferimento, assumendo dimensioni e progetti sempre pi\u00f9 significativi.\nIl paese, che da alcuni anni stava conoscendo uno stallo demografico, attualmente sta rispondendo con nuove costruzioni abitative e l'apertura di alcuni piccoli negozi e botteghe alimentari."}
{"id": "33808", "revid": "322321", "url": "https://it.wikipedia.org/wiki?curid=33808", "title": "Castelnuovo Berardenga", "text": "Castelnuovo Berardenga \u00e8 un comune italiano di abitanti della provincia di Siena in Toscana.\n\u00c8 situato a circa 20\u00a0km dal capoluogo su un colle tra il torrente Malena e il fiume Ombrone. Dal 1932 fa parte della zona vinicola Chianti, essendo il suo territorio diviso tra la sottozona dei Colli Senesi e quella del Classico di cui \u00e8 il comune pi\u00f9 meridionale.\nGeografia fisica.\nTerritorio.\nNel pliocene la paleogeografia dell'area era costituita prevalentemente costiera o di mare basso,a cui seguiva una zona batiale che prendeva forma a poca distanza dalla riva, l\u00e0 dove una breve piattaforma di costa lasciava il posto alla ripida scarpata continentale.\nQuesto \u00e8 testimoniato dal ritrovamento di numerosi denti fossili, in perfetto stato di conservazione, di \"Chlamydoselachus lawleyi\", una specie fossile di squalo dalla forma sinuosa simile ad una anguilla.\nStoria.\nLe origini medioevali.\nSotto nome di territorio o distretto della Berardenga si sottintendeva anche nei tempi della Repubblica senese la porzione di quello stato compresa tra le sorgenti del torrente Bozzone e quelle dell'Ambra, fra il Chianti alto e il fiume Biena sino alle Taverne d'Arbia.\nIl nome deriva dalla Contea dei Berardenghi, che prese il nome da uno dei figli del conte Wuinigi (Giunigi) di Ranieri, appartenente alla popolazione dei Franchi Salii, sceso in Italia in qualit\u00e0 di Legato dell'Imperatore Ludovico il Pio (865), poi divenuto Governatore politico di Siena (867-881) e di Roselle (868). Egli si chiamava Berardo e questo nome, ripetuto costantemente dai discendenti, diede poi il nome anche al territorio.\nLo stipite, donde ebbe nome la contea Berardenga, parte senza dubbio da quel Castelnuovo, fondato dalla Repubblica di Siena, come punto di sorveglianza del confine verso Firenze e Arezzo, dopo una delibera datata 26 luglio 1366. In quest'epoca la parte superiore del colle venne circondata di mura affidandone la direzione a Mino Dei di Siena (1373-1374). Contemporaneamente alla fondazione fu dato a Castelnuovo uno statuto comunitativo aggregando al suo distretto i comunelli di Guistrigona, Pacina, Sestano, Ripalta, S. Giusto fuori di Castelnuovo, S. Quirico, Curina, Cerro grosso, Arceno, Orgiale, Nebbina, Vacchereccia, e Valcortese. Del castello si conserva oggi una torre e poco pi\u00f9.\nL'antica chiesa parrocchiale di San Giusto, situata poco lontano da Castelnuovo \u00e8 rammentata molto tempo prima che fosse edificato il castello, tra le filiali della vicina antichissima pieve di Pacina, nota per le prime contese fra i senesi e gli aretini sui confini diocesani risalenti al secolo VII.\nPoco dopo il completamento delle mura del castello, Giovanni Acuto, alla testa di un esercito fiorentino, sopraggiunse nel 1382 assalendolo senza per\u00f2 successo. Di nuovo nel 1478 e 1479 il castello venne assediato dai fiorentini nel tentativo di strapparlo ai senesi. Tali eventi ed altre circostanze obbligarono i governanti della Repubblica di Siena ad aumentare le fortificazioni, che vennero messe in opera sul cadere del XV secolo, con un nuovo giro di mura, corroborate da sette torri, una sola delle quali sussiste tuttora. La presenza di sette torri \u00e8 confutata dal disegno granducale del castello (1560 circa) recuperato nel 2018 alla Biblioteca Nazionale di Firenze-Fondo Palatino). Le Torri sono sempre state sei e quella esistente, posizionata in asse alla vecchia porta, fu realizzata ex novo in un periodo a cavallo fra XVIII e XIX secolo.\nL'et\u00e0 moderna.\nNel 1511 Castelnuovo fu ceduto a Belisario Bulgarini, sotto il titolo di Potest\u00e0, al quale subentr\u00f2 un individuo della famiglia Bellarmati, che tenne il castello fino al 1526, quando torn\u00f2 sotto il dominio diretto di Siena.\nNel 1554 Castelnuovo Berardenga sub\u00ec la sorte della madrepatria, incorporata al dominio assoluto del primo Granduca di Toscana.\nMonumenti e luoghi d'interesse.\nArchitetture civili.\nVille.\nIl territorio comunale \u00e8 punteggiato da numerose ville di pregio, costruite da aristocratici della vicina Siena:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nSuddivisioni storiche.\nIl comune di Castelnuovo Berardenga si divide storicamente in sei aree: \"Berardenga\", \"Montaperti\", \"Oltrarbia\", \"Quercegrossa\", \"Chianti Classico\" e \"Chianti Storico\".\nFrazioni.\nPossiedono lo stato di frazione i seguenti centri abitati:\nAltre localit\u00e0 del territorio.\nCome riportato sullo statuto comunale, le altre localit\u00e0 del territorio sono classificate in nuclei abitati e localit\u00e0 storiche. Possiedono lo stato di nucleo abitato le localit\u00e0 di Bossi, Castelnuovo Scalo, Cignano, Corsignano, Guistrigona, Grillo, Monastero d'Ombrone, Pacina, Poggiarello-La Ripa, Pontignanello, Pontignano, Santa Chiara, San Felice, Santa Margherita-La Suvera, San Piero, Santa Maria a Dofana. Possiedono lo stato di localit\u00e0 storiche quelle di Abbadia Monastero, Monaciano, Pieve a Pacina, Rosennano e Vitignano.\nTra le altre localit\u00e0 minori si ricordano quelle di Barca, Bivio Santo Stefano, Campi, Castell'in Villa, Catignano, Chieci, Colonna del Grillo, Curina, Geggiano, Petroio, San Giovanni, San Vito, Sestano, Stellino e Villa d'Arceno.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33809", "revid": "125771206", "url": "https://it.wikipedia.org/wiki?curid=33809", "title": "Castiglione d'Orcia", "text": "Castiglione d'Orcia \u00e8 un comune italiano di abitanti della provincia di Siena in Toscana.\nSituato al centro della Val d'Orcia, a poca distanza dalla strada statale Cassia, si trova arroccato su una collina della pendice settentrionale del monte Amiata. Comprende anche i centri medievali di Rocca d'Orcia, Campiglia d'Orcia, Vivo d'Orcia e Ripa d'Orcia, e la localit\u00e0 termale di Bagni San Filippo.\nStoria.\nSi hanno notizie del centro dal 714 quando era certamente possedimento degli Aldobrandeschi e aveva il nome di \"Petra\".\nNel 1252 divenne libero comune, ma la sua indipendenza dur\u00f2 al massimo un secolo. Nel 1274 venne incluso nella contea di Santa Fiora con la spartizione dei possedimenti della famiglia Aldobrandeschi. Nel XIV secolo era gi\u00e0 possedimento di Siena, che successivamente la concesse a famiglie potenti in cambio di favori di natura finanziaria, come i Piccolomini prima e i Salimbeni successivamente, che usarono Castiglione d'Orcia proprio come una delle basi per la loro rivolta contro i senesi.\nSuccessivamente Castiglione pass\u00f2 in mano ai fiorentini, che nel 1605 la affidarono ai nobili bolognesi della famiglia Riario.\nMonumenti e luoghi d'interesse.\nArchitetture civili.\nNel cuore del borgo si trova \"piazza Vecchietta\", dedicata al pittore senese Lorenzo di Pietro (1412-1480) detto appunto il Vecchietta, che fino al 1970, si pensava fosse nato a Castiglione d'Orcia. La piazza, in pendio e lastricata con un acciottolato in pietre non lavorate, ha al centro una pozzo in travertino del XVI secolo. Sulla piazza si affaccia lo storico palazzo del comune, all'interno del quale \u00e8 conservato un affresco di scuola senese (\"Madonna con Bambino e due santi\") proveniente da Rocca d'Orcia.\nArchitetture militari.\nSi trova sulla cima di un colle calcareo sulla val d'Orcia e sovrasta il piccolo borgo medievale di Rocca d'Orcia. Antico insediamento strategico per sorvegliare la valle tra il IX e il XIV secolo fu teatro di un duro scontro fra la famiglia dei Salimbeni e la Repubblica di Siena, la quale riusc\u00ec a riottenerla nel 1408. Dopo due secoli di utilizzo la rocca fu di nuovo teatro dell'ultimo scontro, nel XVI secolo, fra senesi e fiorentini. In entrambe le battaglie la rocca fu conquistata solo grazie a tradimenti delle forze che la presidiavano. Fa parte del comune di Castiglione dal 1777, anno in cui il comune di Rocca d'Orcia fu accorpato a quello di Castiglione.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 225 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nAltre localit\u00e0 del territorio.\nAltri centri abitati rilevanti sono quelli di Belvedere (850\u00a0m s.l.m., 16 ab.), Monte Amiata Scalo (184\u00a0m s.l.m., 33 ab.), Montieri (937\u00a0m s.l.m., 17 ab.), Pietrineri (654\u00a0m s.l.m., 19 ab.) e Poggio Rosa (525\u00a0m s.l.m., 77 ab.). Sono da ricordare anche le piccole localit\u00e0 di Le Briccole e il centro medievale di Ripa d'Orcia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33810", "revid": "1410376", "url": "https://it.wikipedia.org/wiki?curid=33810", "title": "Costermano sul Garda", "text": "Costermano sul Garda (\"Costerm\u00e0n\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nCostermano dista circa 35 chilometri da Verona. Rispetto al capoluogo \u00e8 il posizione nord ovest. \u00c8 al centro delle vie di comunicazione che portano al medio lago, Garda e sul Monte Baldo, direttamente per il lato ovest San Zeno di Montagna e indirettamente per il lato est attraverso Caprino.\nCostermano, come Roma, si sviluppa su sette colli: Castello, Montegolo, Are di Sopra, Le Guardie, Boffenigo, Murlongo e Baesse.\nStoria.\nI primi insediamenti di cui restano testimonianze certe nel territorio di Costermano appartengono all'Et\u00e0 del bronzo (1.800 - 1.000 a.C.) ed \u00e8 rappresentato dagli elementi ceramici rinvenuti in localit\u00e0 Maoni: cocci con ansa lunata e vasi biconici. Si trattava probabilmente di un modesto centro agricolo e pastorale costituito solo da alcune capanne, posto su uno sperone morenico dominante la Valle dei Mulini. Dell'Et\u00e0 del ferro abbiamo alcune testimonianze della frequentazione umana con le incisioni rupestri delle Sengie di Marciaga che raffigurano guerrieri con spade e cavalieri.\nRitrovamenti di Epoca romana avvennero nel 1897 ed all'inizio del '900 a Valdoneghe, nelle localit\u00e0 di Castello e Campo della Morte ed a Ca' Nova di Albar\u00e8 (sepolture con corredi, coperchio di sarcofago, bronzetto di divinit\u00e0).\nLo sviluppo di veri e propri stanziamenti che daranno origine ai centri di Costermano, Marciaga, Castion, e Sapora (attuale Albar\u00e8) \u00e8 in realt\u00e0 la conseguenza della presenza di possedimenti dapprima dell'abbazia di San Colombano di Bobbio (PC) e poi dall'VIII secolo anche del Monastero di Santa Giulia di Brescia nella \"corte di Cervinica\" (oggi Baesse).\nLa zona infatti faceva parte fin dall'epoca longobarda della corte del Monastero di San Colombano del Priorato di Bardolino dipendente dall'abbazia di Bobbio e del grande feudo monastico di Bobbio. I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali.\nAncora a met\u00e0 del XII secolo il documento \"Breve recordationis de Terris Ecclesiae Sancti Columbani\", documenta ancora le propriet\u00e0 al monastero bobbiese e documenta anche l'esistenza di Albar\u00e8, allora denominata \"Sapora\".\nIl comune si \u00e8 sviluppato in seguito all'unione dei pi\u00f9 piccoli comuni di Castion/Marciaga e Albar\u00e8 della Gardesana con Costermano.Fino al 1928 Costermano e Castion erano due comuni distinti; il 9 aprile 1928 vennero uniti tramite un Regio Decreto e venne stabilito che Costermano sarebbe diventato il capoluogo. (Nota prefettizia 30.04.1928 n\u00ba 1583). Il primo podest\u00e0 dopo l'unione fu Gaetano Sometti, a cui successero nel 1931 Pier Camillo Tusini e nel 1939 Giovanni Ferrario. Dopo la liberazione il primo sindaco fu Umberto De Beni, seguito da Ottavio Pellegrini (1947-1951), Giovanni Ferrario (1951-1956), Luigi Benedetti (1956-1980), Franco Ferrarini (1980-1995), Giorgio Castellazzi (1995-2004), Fiorenzo Giuseppe Lorenzini (2004 - 2014) e Stefano Passarini (dal 2014).\nI centri fecero parte della pieve di Garda e della Gardesana di Terra e dell'Acqua.\nLo sviluppo economico e demografico recente \u00e8 influenzato dall'essere situato in vicinanza del Garda.\nCastion ospita la splendida villa settecentesca dei conti Pellegrini-Cipolla, Albar\u00e8 la bella villa Torri-Giuliari e la chiesetta dei Santi Fermo e Rustico, San Verolo un'antica chiesetta romanica, Costermano il Cimitero Militare Tedesco, che con le sue 22.000 salme \u00e8 il terzo per importanza in Italia, e la villa Becelli residenza del grande umanista Tommaso Becelli autore del poemetto \"DE LAUDIBUS CASTRI ROMANI ET BENACI\".\nGli appuntamenti.\nPasseggiata enogastronomica con intrattenimento musicale, sui sentieri, ville del comune di Costermano. La manifestazione si tiene la terza domenica di settembre.\nLa sagra parte dal XVII secolo, come festa religiosa come voto al \"Cuore Immacolato di Maria\" in seguito alla peste del 1630. Oltre alla sagra mantiene un profilo religioso. L'aspetto culinario \u00e8 interessante, \"il risotto di anatra\" e \"l'anara col pien\" ricette locali che vengono condivise con Venezia per la vicinanza con l'acqua. \nNegli stessi luoghi, sorge una \"dimora signorile\" di fine '700, abbandonato fini alle fine del XX secolo e teatro di leggende che l'hanno resa meta di turisti curiosi.\nAd Albar\u00e8:\nAntica e tradizionale sagra patronale.\n\"S.Croce\"\nFesta presso Villa Torri- Giuliari\nA Castion Veronese:\nA Marciaga:\nFesta dell'Ospite\nUltimo fine settimana di luglio, festa tradizionale popolare con specialit\u00e0 locali e folklore.\n8 dicembre, antica festa paesana con degustazione delle castagne \"biscotti\" e altri prodotti locali ... Trippa e vin brul\u00e9"}
{"id": "33811", "revid": "322321", "url": "https://it.wikipedia.org/wiki?curid=33811", "title": "Cetona", "text": "Cetona \u00e8 un comune italiano di abitanti della provincia di Siena in Toscana.\nStoria.\nIl toponimo Cetona probabilmente deriva da un'antica pieve paleocristiana, citata nei documenti come \"baptisterium Sancti Johannis de Queneto o de Queteno\", forse in riferimento al torrente Chieteno che scorre poco a sud. In un testo del 1275 tale chiesa \u00e8 riportata come \"plebs Sancti Johannis de Scetona\". Reperti risalenti all'eneolitico sono stati rinvenuti nei dintorni della citt\u00e0, presso la tomba Lattaia.\nTra il VII-VI secolo a.C. villaggi etruschi sorgono sulle colline di Chiusi e Sarteano. A Cetona l'insediamento \u00e8 documentato nei pressi di Camposervoli.\nNel 1207 si ha la prima menzione del castello di Cetona.\nNel 1260 il borgo passa alla Repubblica di Orvieto, dopo una lunga contesa con quella di Siena.\nNel 1418, conquistata dal capitano di ventura Braccio di Montone, signore di Perugia, Cetona viene da questi venduta alla Repubblica di Siena.\nNel 1556, fedeli a Siena per quasi un secolo e mezzo, gli abitanti, decimati dalle pestilenze e dalle guerre, si arrendono senza combattere all'esercito imperiale in Toscana quando questo si presenta sotto le mura. Il borgo viene cos\u00ec inglobato nel Granducato di Toscana.\nNel 1558-69 Cetona \u00e8 concessa in feudo dal Granduca Cosimo I alla famiglia Vitelli. Con il marchesato dei Vitelli ha inizio un'epoca d'oro per la cittadina.\nIl marchesato di Cetona fu concesso da Cosimo I a Gianluigi (Chiappino) Vitelli suo fedele generale e consigliere nella conquista di Siena. Il feudo fu dato come regalia nel 1559 per i servigi resi. Egli si prodig\u00f2 per rendere il centro urbanisticamente pi\u00f9 gradevole, trasformando il vecchio centro racchiuso tra le sue mura arcigne. \nA Chiappino, deceduto nel 1588 successe il figlio gen. Giovan Vincenzo fino al 1596, il nipote Niccol\u00f2 fino a Gianluigi detto Chiappino II, morto nel 1640 senza figli, ritornando cos\u00ec il feudo alla Corona. \nLa rocca trasformata di civile abitazione dai Vitelli, fu concessa nel 1652 a Napoleone Burchielli ed ai suoi discendenti con l'obbligo di manutenzione dell'orologio pubblico e delle case intorno.\nTornata a far parte del Granducato di Toscana, ne segue le sorti fino al Risorgimento e all'unit\u00e0 d'Italia.\nDal 1927 al 1935 Umberto Calzoni effettua scavi nelle grotte di Cetona, ritrovando reperti dell'Et\u00e0 del Bronzo.\nDal 2001 Cetona \u00e8 inclusa nell'elenco dei borghi pi\u00f9 belli d'Italia.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 279 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nUnica frazione del comune \u00e8 Piazze (399\u00a0m s.l.m., 704 abitanti), mentre altre localit\u00e0 notevoli sono quelle di Belverde, Camporsevoli, Patarnione, Poggio alla Vecchia e Vecciano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33812", "revid": "1410376", "url": "https://it.wikipedia.org/wiki?curid=33812", "title": "Dolc\u00e8", "text": "Dolc\u00e8 (\"Dols\u00e9\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nDolc\u00e8 \u00e8 un comune che occupa la parte meridionale della Vallagarina. L'Adige percorre il territorio comunale in direzione nord-sud e ne costituisce il confine occidentale.\nIl capoluogo dista 29 chilometri da Verona. \nAltre distanze sono: da Trento 65\u00a0km, da Bolzano 120\u00a0km, da Rovereto 39\u00a0km e da Avio 18\u00a0km.\nIl territorio comunale \u00e8 piuttosto vasto, in quanto occupa una superficie di poco pi\u00f9 di 30\u00a0km\u00b2; confina, a nord, con il comune trentino di Avio, a est con Sant'Anna d'Alfaedo, Fumane e Sant'Ambrogio di Valpolicella, a sud ancora con Sant'Ambrogio e ad ovest con Rivoli Veronese e Brentino Belluno.\nLa vallata del comune \u00e8 situata al di sotto del versante occidentale della Lessinia, che comprende i massicci montuosi del Corno d'Aquilio, del Corno Mozzo e del Monte Pastello. Per tutta la sua lunghezza da sud a nord, il territorio comunale \u00e8 attraversato dalla Strada Statale 12 \"dell'Abetone e del Brennero\", e costeggia la A22 del Brennero, nonostante non sia servito da alcun casello su di essa (i pi\u00f9 vicini sono quelli di Affi-Lago di Garda sud e di Ala-Avio). \nAd Ossenigo fino al 1915 c'era il confine con l'Impero austro-ungarico. Ancora nel territorio comunale vi \u00e8 la chiusa di Ceraino, un ostacolo naturale dove il fiume si inserisce per poche centinaia di metri in una gola della quale anticamente non era possibile il passaggio se non sul fiume.\nEtimologia.\nIl nome \u00e8 presente dal XII secolo con tre voci diverse: \"Dulcei\", \"Dolcei\" e \"Dolcedo\". Tutte e tre le forme derivano da \"Dulcetum\", che a sua volta potrebbe derivare dal latino \"dulcis\", in italiano 'dolce', con l'aggiunta del suffisso \"-\u0113tum\" (italiano \"-eto\") a indicare un bosco, come in \"castagneto\", \"frassineto\", ecc. Rimane da scoprire a quale specie arborea si riferisce la radice \"dulcis\".\nStoria.\nDolc\u00e8 ha, nelle sue campagne, interessanti reperti archeologici dell'era preistorica. Il pi\u00f9 importante \u00e8 il riparo Soman del Paleolitico superiore. Nell'et\u00e0 preromana \u00e8 probabile un insediamento nella valle degli Arusnati. Dell'et\u00e0 romana e dell'epoca medioevale vi sono testimonianze: il \"Casteleto\". Il centro storico di Dolc\u00e8 ha nel suo centro tre palazzi signorili: \"Ruzzenenti-Fasanotto\", quello \"Guerrieri-Rizzardi\" e quello \"Salgari\", ora sede comunale.\nIntorno alla met\u00e0 dell'Ottocento, gli austriaci fortificarono notevolmente questa zona per proteggere il loro confine. Tra Ceraino e Volargne, nella stretta dell'Adige posero il forte della Chiusa, mentre a Ceraino, sul versante del monte Pastello, il Forte Ceraino. Nel paese era presente il comando militare, ancora presente. Tutte queste fortificazioni si possono ancora vedere anche se si trovano in uno stato di abbandono.\nDopo il passaggio del Veneto al Regno d'Italia, le fortificazioni passarono al Regio Esercito che le continu\u00f2 ad utilizzare.\nDurante la seconda guerra mondiale i paesi di Ceraino e Volargne furono quasi totalmente distrutti per l'esplosione di un treno tedesco pieno di munizioni ed armi, a seguito ad un bombardamento alleato da parte di due caccia bombardieri americani. Il primo centr\u00f2 il treno che esplose, mentre il secondo, fu investito dall'esplosione e si schiant\u00f2 a terra.\nCultura.\nFa parte dell'Associazione nazionale citt\u00e0 del vino, un'associazione con pi\u00f9 di 500 comuni aderenti. La produzione di un vino locale, l'Enantio, porta a due piatti tipici di una zona ristretta, \"l'anatra all'Enantio\" e lo \"stracotto d'asino all'Enantio\".\nMonumenti e luoghi d'interesse.\nArchitetture religiose.\nCostruita anteriormente al 1300. Di quella data \u00e8 l'affresco pi\u00f9 antico\nOriginariamente del XV secolo, fu distrutta e ricostruita dopo la seconda guerra mondiale\nLa chiesa iniziale \u00e8 stata consacrata nel 1401. Ricostruita pi\u00f9 volte, l'ultima nel 1915.\nFortificazioni.\nPosto a 400 metri s.l.m. sulle pendici del monte Pastello, serviva come luogo di difesa e rifugio dei dolceati.\nGli appuntamenti.\nSi svolge a Peri all'inizio di agosto, nel 2013 si \u00e8 svolta la cinquantacinquesima edizione.\nIl 9 marzo 2014 si svolger\u00e0 a Peri il cinquantaseiesimo Carnevale Benefico \"Ducato del Batucian\", come ogni anno la prima domenica di quaresima. Tradizionali maccheroni alla Finanziera e sfilata delle mascherine.\nSi svolge a Volargne alla fine di giugno, nel 2012 si \u00e8 svolta la trentesima edizione.\nEconomia.\nLa zona di Volargne ha intrapreso anni fa, con una zona industriale posta oltre la chiusa al confine con Sant'Ambrogio di Valpolicella, una strada industriale, artigianale e commerciale basata sulla lavorazione del marmo. Il comune a nord della chiusa, invece mantiene una vocazione prevalentemente agricola. Il vino \u00e8 la produzione pi\u00f9 importante. Dal 2000 \u00e8 stato riconosciuto un vino locale che viene prodotto solo in una parte del comune, l'Enantio, che \u00e8 frutto di un vitigno locale antichissimo. L'Enantio \u00e8 un vino rosso, forte e tannico che si abbina con la selvaggina, carni forti e formaggi stagionati. Lo si trova anche in piccole zone in provincia di Trento nella bassa Vallagarina. La vite dell'Enantio \u00e8 fra le poche viti che si sono salvate dalla fillossera pi\u00f9 di 100 anni fa, fra i pochissimi di pianura. Ci sono viti con pi\u00f9 di 100 anni. Per le caratteristiche dei terreni si ottiene anche un ottimo Pinot grigio.\n\u00c8 zona di produzione del vino Valpolicella DOC, dell'Amarone della Valpolicella e del Recioto DOC.\n\u00c8 lungo il percorso della strada del vino detta Strada della Terradeiforti. Strada che condivide con i comuni produttori dei vini Valdadige DOC. La zona, pur restando nella zona del \"Valdadige DOC\" ha un'ulteriore denominazione DOC \"Terra dei Forti\" con un numero inferiore di vini locali da monovitigno (Enantio, Enantio passito, Enantio riserva, Casetta, Casetta riserva, Pinot grigio, Pinot grigio superiore, Chardonnay, Chardonnay superiore e Chardonnay passito).\nInfrastrutture e trasporti.\nDolc\u00e8 \u00e8 attraversato dall'autostrada A22 e dalla strada statale 12 dell'Abetone e del Brennero. Sul territorio comunale si trovano altres\u00ec due stazioni della ferrovia del Brennero: Dolc\u00e8 e Peri, cui si aggiungeva una terza stazione che serviva la frazione di Ceraino, chiusa e dismessa sul finire degli anni 1990 a seguito dell'apertura del tunnel ferroviario che collega direttamente Dolc\u00e8 a Domegliara.\nAmministrazione.\nFa parte della Comunit\u00e0 montana della Lessinia, e dell'area del Parco della Lessinia.\nCuriosit\u00e0.\nLa citt\u00e0 di Dolc\u00e8 viene nominata da George Clooney in una scena del film L'uomo che fissa le capre."}
{"id": "33813", "revid": "15756", "url": "https://it.wikipedia.org/wiki?curid=33813", "title": "Erbezzo", "text": "Erbezzo (\"Erb\u00e9zo\" /er'bezo/ in veneto) \u00e8 un comune italiano di 763 abitanti della provincia di Verona in Veneto.\nGeografia fisica.\nErbezzo \u00e8 un comune posto alla testata della Valpantena, sulla dorsale a cavallo tra il vajo dell'Anguilla e quello dei Falconi.\nCollocandosi a 1.118 metri d'altitudine \u00e8 il pi\u00f9 alto comune della provincia di Verona.\nConfina con la provincia di Trento (comune di Ala) a nord (24\u00a0km), ad ovest con Sant'Anna d'Alfaedo (12\u00a0km), ad est con Bosco Chiesanuova (12\u00a0km) ed a sud con Grezzana (21\u00a0km).\nErbezzo dista 31 chilometri da Verona ed \u00e8 il pi\u00f9 occidentale degli antichi Tredici Comuni.\nIl suo territorio \u00e8 quasi totalmente inserito nel Parco Naturale Regionale della Lessinia e si sviluppa tra i 700 ed i 1.765 metri di Castelberto, che gode di una splendida vista sulla val d'Adige.\n\u00c8 collegato al Trentino-Alto Adige (comune di Ala) tramite il Passo delle Fittanze della Sega, valico alpino a 1399\u00a0m s.l.m., distante circa 7,5\u00a0km da Erbezzo.\nStoria.\nIn epoca altomedievale il territorio fa parte, fin dal periodo longobardo, degli antichi possedimenti della potente abbazia di San Colombano di Bobbio (PC), fondata nel 614 dall'abate San Colombano, che aveva gi\u00e0 il possesso dei beni del priorato di Bardolino e di zone della Valpolicella; i territori sono inseriti nei possedimenti del grande feudo monastico imperiale bobbiese. Il borgo \u00e8 citato con i toponimi di \"Adarbassium\" o \"Adarbassio\" o \"Aderbassio\" fra i possedimenti della \"Carta di Wala\", redatta nell'834 dall'abate di Bobbio Wala, cugino di Carlo Magno, ed in documenti successivi che confermano i possedimenti del monastero di Bobbio nei diplomi imperiali di Berengario I dell'888, nel diploma di Guido II di Spoleto dell'893, nel diploma di Lamberto II di Spoleto dell'896 e nuovamente nel diploma di Berengario I del 2 settembre del 903.\nLa corte monastica di Erbezzo era una domusculta gestita da quattro livellari e vi era presente un mulino, oltre all'odierno comune e Bosco Chiesanuova si estendeva nei paesi limitrofi nella zona della \"Frizzolana\" nella Val Squaranto e Val d'Illasi, fra la Val d'Adige a nord e la Valpolicella a sud; il fondo agricolo rendeva al monastero di Bobbio annualmente 12 carri di fieno, 53 moggia di grano, 30 anfore di vino, 21 denari, otto polli ed uova.\nFu popolato nel XIII secolo. Con un accordo del 1287, il vescovo di Verona, Bartolomeo della Scala, chiam\u00f2 dalla vicina Baviera dei coloni boscaioli I Cimbri - \"tzimberer\" per disboscare le zone montane della Lessinia veronese di sua propriet\u00e0. Offr\u00ec loro la possibilit\u00e0 di costruirsi una dimora fissa sull'impegno di disboscare una parte assegnata di territorio. Questi \"tzimberer\" costituirono poi delle comunit\u00e0 pi\u00f9 ampie, dette contrade, che diedero poi luogo alla formazioni dei Tredici Comuni diversi sparsi nel territorio. Questi comuni godettero di particolari privilegi tanto nel XIV secolo sotto la signoria scaligera quanto successivamente sotto Venezia.\nL'etimo deriva sembra da un deverbale di \"erbezare\", cio\u00e8 \"verdeggiare come erba\".\nCultura.\nChiesa parrocchiale.\nEretta nel 1720 su una chiesa preesistente, contiene opere d'arte di artisti veronesi. Di Francesco Torbido va ricordato \"Ss. Filippo e Giacomo con la Madonna\". I santi patroni sono Ss. Filippo e Giacomo.\nAlberi monumentali.\nNel comune sono presenti cinque fra gli alberi monumentali censiti dal Corpo Forestale dello Stato, uno dei quali sulla strada per Arnezzo ed un secondo in localit\u00e0 B\u00f9simo. Sono un acero di monte (Acer pseudoplatanus) e quattro faggi (Fagus sylvatica) ultracentenari resti delle antiche faggete della Lessinia, che un tempo ricoprivano ampie superfici e che permisero ai Cimbri di insediarsi stabilmente in queste terre. Hanno una altezza compresa tra 20 e 30 metri.\nSanto Collegato.\nSan Mammaso, del quale si racconta del miracolo del latte che ha permesso di allattare un bimbo abbandonato.\nDa qui \u00e8 ricordato come patrono dei lavoratori del latte, del formaggio e delle stalle. Il santo \u00e8 evidenziato in una particolare malga, detta \"Malga Vallina di Sotto\" situata a 1523 metri di quota, che gode di una straordinaria vista panoramica.\nGli appuntamenti.\nFesta del formaggio Monte Veronese.\nSi svolge nell'ultima settimana di maggio. Nata nel 1991 su iniziativa comunale, nel suo ambito si recuperano ed evidenziano tradizioni del luogo. Da un decreto di Cangrande della Scala \u00e8 stata ripristinata l'Antica Confraternita dell'Arte dei Formaggeri. Durante la festa si premia il Mastro Casar, ovvero il casaro che ha fatto il miglior formaggio dell'anno.\nFesta Nazionale della Fisarmonica.\nSi svolge l'ultimo sabato e domenica di giugno.\nFesta degli gnocchi dei malgari.\nSi svolge la prima domenica di agosto. Celebra gli gnocchi dei malgari, detti anche alla malghese, preparati senza patate con farina, acqua, formaggio in abbondanza e burro fuso.\nAntica Fiera del bestiame.\nSi svolge il secondo sabato di settembre. \u00c8 una delle feste di alpeggio della zona e comprende un importante mercato del bestiame. Nel settembre 2007 si \u00e8 svolta la centesima edizione della fiera.\nEconomia.\nL'economia locale si basa principalmente sull'alpeggio; particolare importanza rivestono i derivati del latte di montagna come burro e il formaggio Monte Veronese DOP.\nIl turismo ad Erbezzo \u00e8 praticato sia inverno, grazie alla possibilit\u00e0 di usufruire delle piste sciistiche di Passo delle Fittanze, sia in estate, in particolar modo dagli amanti degli sport montani.\nInfrastrutture e trasporti.\nLe principali strade provinciali che solcano il territorio di Erbezzo sono 3:\n- la SP14 dell'alta Valpantena, che conduce fino alla localit\u00e0 di Bocca di Selva (Bosco Chiesanuova) e al confine con il Trentino all'interno del Parco della Lessinia;\n- la SP14a che collega Erbezzo alla Valpantena, a Grezzana e a Verona;\n- la SP13 dei Tredici Comuni che, nel suo tratto iniziale, conduce Erbezzo al comune di Sant'Anna d'Alfaedo a ovest e a quello di Bosco Chiesanuova a est."}
{"id": "33814", "revid": "322321", "url": "https://it.wikipedia.org/wiki?curid=33814", "title": "Chianciano Terme", "text": "Chianciano Terme \u00e8 un comune italiano di abitanti della provincia di Siena in Toscana.\nGeografia fisica.\nChianciano Terme \u00e8 ubicata nel settore sud-orientale della Toscana e della provincia di Siena, non lontano dal confine con l'Umbria e il Lazio. Localit\u00e0 termale e terapeutica ben nota in Italia, la cittadina si sviluppa a cavallo tra la Val d'Orcia con le sue crete (dal 2004 patrimonio dell'umanit\u00e0 dell'UNESCO) e la fertile (ma un tempo paludosa) Val di Chiana, tra le colline dei vini di Montepulciano e le attrattive rinascimentali di Pienza. Chianciano dista circa 70\u00a0km da Siena. Confina a nord con Montepulciano, a est con Chiusi, a sud con Sarteano e a ovest con Pienza.\nHa avuto nel periodo 1915-1920 un rapido sviluppo con la costruzione di un acquedotto, di uno stabilimento di imbottigliamento e con la ristrutturazione dello stabilimento dell'Acqua Santa. Tale sviluppo \u00e8 continuato nel secondo dopoguerra con la trasformazione degli stabilimenti termali e l'aumento delle strutture ricettive.\nStoria.\nLe propriet\u00e0 benefiche delle acque minerali di questa cittadina erano gi\u00e0 apprezzate da Etruschi e Romani, che avevano occupato stabilmente la zona edificando un importante centro abitato. La presenza in questo territorio di numerosi sepolcreti fa pensare a un insediamento, forse pi\u00f9 di uno, gravitante intorno alla citt\u00e0 di Chiusi. Se Chiusi ha per\u00f2 raggiunto il periodo di maggior splendore nel V secolo a.C., nel chiancianese sono ricchi i resti del periodo del Bronzo e del Ferro. Tra questi degno di nota \u00e8 l'insediamento eneolitico di Chiarentana, alle pendici del monte Cetona, dove sono state scoperte le fondamenda di alcune capanne con la presenza di resti ceramici e materiali in ossidiana.\nIl ritrovamento di questi oggetti testimonia un ricco scambio commerciale che era esistente con l'arcipelago pontino, e in particolare con l'Isola di Palmarola, luogo di produzione dell'ossidiana. Alla fine dell'et\u00e0 del Ferro (X - IX secolo a.C.) in queste colline che si affacciano sulla Val d'Orcia si form\u00f2 un ricco e popoloso insediamento del quale non c'\u00e8 traccia ma che \u00e8 sicuramente esistito per via della ricca necropoli in corso di scavo dal 1990. L'Associazione Geo-Archeologica di Chianciano Terme in questa data ha incominciato lo scavo di una vasta area situata in localit\u00e0 La Foce riportando alla luce oltre 700 tombe che vanno dall'inizio dell'VII alla fine del VI secolo a.C. Si tratta di tombe a ziro (dove le ceneri sono contenute in grandi ziri di terracotta insieme al corredo), di tombe a cassonetto (contenitori a forma di parallelepipedo in pietra con la stessa funzione dello ziro) e di tombe a camera, scavate nel tufo.\nLa particolarit\u00e0 di questa necropoli \u00e8 costituita dalla presenza di un numero cos\u00ec elevato di sepolcri e dalla ricchezza del materiale in essi contenuti. Mentre qui infatti esistono diverse centinaia di tombe, nell'agro chiusino sempre dello stesso periodo orientalizzante sono venute alla luce solo una settantina di sepolcri. La presenza di un centro abitato cos\u00ec grande per l'epoca \u00e8 dovuta alla posizione strategica in cui si trovava: a cavallo di un passo a 500\u00a0m. di altitudine dove passava l'antica Rosellana, la principale arteria di collegamento tra le citt\u00e0 costiere e l'Etruria interna (Chiusi, Perugia, Cortona, Arezzo).\nDi notevole interesse sono poi i materiali contenuti in queste tombe: vasellame etrusco in terracotta acroma, in bucchero, gioielli in bronzo e argento (anelli, armille, collane). Nelle tombe pi\u00f9 tarde sono frequenti vasi d'importazione: attici e corinzi. Tuttavia la fortuna di questa necropoli \u00e8 dovuta al ritrovamento di una settantina di canopi, sculture fittili che hanno la forma della testa del defunto sorrette da un \"trono\" e contenenti le ceneri del morto.\nLa necropoli della Foce \u00e8 stata abbandonata nel V secolo a.C., anche se in periodo ellenistico riutilizzata sporadicamente. In questo periodo si sviluppa un'altra necropoli, situata nella zona Pedata-Morelli. Si tratta di sepolcri a camera molto grandi, spesso con alcune camere per tomba, dal ricchissimo corredo. Da quest'area provengono alcune statue cinerario in pietra fetida conservati al Museo Archeologico di Firenze, tra cui la celebre Mater Matuta, cippi funerarei e altri materiali. Importante \u00e8 poi il materiale bronzeo, di elegante fattura. Questo complesso sistema funerario appartiene a un ceto aristocratico di possidenti terrieri, spesso in contrasto con l'ambiente chiusino.\nIl periodo ellenistico vide la nascita di alcuni santuari dedicati alle divinit\u00e0 delle acque, anche se alcuni erano gi\u00e0 sorti in precedenza. Tra questi il pi\u00f9 famoso \u00e8 il Tempio dei Fucoli; trovato nell'omonima collina ci ha restituito parte dei suoi frontoni in terracotta che raffigurano scene mitologiche. \u00c8 proprio in quest'epoca, per\u00f2, che la civilt\u00e0 etrusca entra in decadenza sia per problemi interni sia per la sempre crescente romanizzazione. I Romani hanno diviso le terre del Chiancianese in vasti latifondi, che hanno contribuito a eliminare il ceto di piccoli proprietari terrieri che in periodo etrusco si affiancava alla nobilt\u00e0.\nDi questo periodo \u00e8 la fattoria tardo-etrusca di Poggio Bacherina, che ci ha restituito vasche per la produzione di vino ed olio. Al periodo romano risalgono invece l'insediamento termale di Mezzomiglio e la cisterna di Camerelle. Proprio le terme di Mezzomiglio, secondo quanto sostengono gli studiosi statunitensi che vi hanno compiuto gli scavi, sarebbero da identificarsi con i bagni chiusini di cui parlava il poeta latino Quinto Orazio Flacco, e nei quali trascorse un periodo di riposo per ordine di Antonio Musa, medico personale dell'imperatore Augusto.\nNel medioevo Chianciano fu un possedimento della repubblica di Siena e, nel 1477, fu teatro di scontri tra i soldati senesi e quelli di Carlo di Montone.\nNel 2016 assurge alle cronache nazionali ed europee per la decisione di ospitare a settembre il raduno nazionale dei \"fascisti del terzo millennio\" di Casa Pound, con la condanna dell'Associazione Nazionale Partigiani e di tanti cittadini increduli che la cittadina ospitante dal 1988 il meeting delle comunit\u00e0 ebraiche moderne e che fa parte di una provincia che pag\u00f2 un pesante tributo in termini di vite umane prima della Liberazione nazifascista, non si sia opposta a questo fatto.\nSimboli.\nLo stemma e il gonfalone sono stati concessi con l'apposito Decreto del Presidente della Repubblica datato al 7 febbraio 1980; la bandiera con il D.P.R. datato all'8 febbraio 2019.\nMonumenti e luoghi d'interesse.\nAree naturali.\nFrequentatore assiduo delle terme di Chianciano fu Luigi Pirandello, che vi ambient\u00f2 due delle sue \"Novelle per un anno\": \"Acqua amara\" e \"Pallino e Mim\u00ec\".\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nScuola elementare M. Mencarelli\nScuola elementare E. De Amicis\nScuola media F. Tozzi\nIstituto Alberghiero Pellegrino Artusi.\nEventi.\nDal 2017, a Chianciano Terme viene ospitato lo Starcon, il pi\u00f9 grande convegno italiano di appassionati di fantascienza. Nato nel 2012 a Bellaria, racchiude la Italcon, convention degli scrittori di fantascienza detentrice del prestigioso Premio Italia, lo Sticcon, raduno degli appassionati italiani di Star Trek sotto l\u2019egida dello STIC-AL, e lo Yavincon, che riunisce gli appassionati di Guerre stellari. Nel corso degli anni, altri club ed associazioni si sono uniti ai primi tre nell\u2019organizzazione delle proprie \"convention\".\nNel 2017 (31\u00aa edizione) ha visto coinvolti anche i gruppi di appassionati di Stargate, Doctor Who, Gundam e altri. Il convegno, organizzato in collaborazione con il comune di Chianciano, ha utilizzato vari spazi cittadini compreso il Palamontepaschi, che ha ospitato lo Starconcomics, evento dedicato al settore dei fumetti e del cosplay.\nNel 2018 (32\u00aa edizione) \u00e8 stato replicato il formato, ma senza la Italcon.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nAutostrade.\nChianciano Terme \u00e8 connesso alla rete autostradale italiana grazie al casello sull'autostrada A1 del Sole denominato \"Chiusi-Chianciano Terme\", distante solo 12\u00a0km in Val di Chiana da Chianciano capoluogo.\nFerrovie.\nNel confinante comune di Chiusi, a 15\u00a0km di distanza, \u00e8 presente uno scalo ferroviario denominato Chiusi-Chianciano Terme.\nSport.\nCalcio.\nLa ASD Chianciano Terme dal 2018 ha riunito le 3 precedenti associazioni sportive affiliate alla Figc: la Virtus Chianciano 1945, la a.s.d Colli etruschi, nata nel giugno 2003, che si occupava di calcio giovanile e la a.c.s.d Saxum c5, fondata nell'estate del 2010. Attualmente la Asd Virtus Chianciano Terme \u00e8 formata dalle seguenti sezioni: calcio a 11, calcio giovanile, calcio a 7, calcio amatoriale UISP, Pallavolo femminile.La Asd Clanis Chianciano Terme,di recente costituzione, disputa il Campionato Figc di C5 serie C2;\nCiclismo.\nPer cinque volte Chianciano Terme \u00e8 stata sede di arrivo di una tappa del Giro d'Italia, la prima nel 1938, l'ultima nel 1988 e nel 2010 \u00e8 stata sede di partenza dell'ottava tappa Chianciano Terme - Terminillo.\nImpianti sportivi.\nLa cittadina \u00e8 dotata di molti impianti sportivi, pubblici e privati, tra cui il Centro Polisportivo Comunale, progettato negli anni '70 dagli architetti Filiberto Sbardella e Giancarlo Petrangeli, che comprende le piscine olimpioniche all'aperto con ampio parco alberato, il Palazzo dello Sport con piscine al coperto e campi di basket, pallavolo, pallamano. Vari poi i campi da tennis in strutture private."}
{"id": "33815", "revid": "22475", "url": "https://it.wikipedia.org/wiki?curid=33815", "title": "Erb\u00e9", "text": "Erb\u00e9 (\"Erb\u00e9\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nErb\u00e9 dista circa 25 chilometri da Verona. \u00c8 attraversato dal fiume Tartaro e dal fiume Tione ed \u00e8 un comune ricco di acqua. \u00c8 posizionato a sud ovest del capoluogo ed \u00e8 sul confine con la provincia di Mantova.\nStoria.\nVi sono presenze preistoriche nel comune: si rifanno a due civilt\u00e0 non molto lontane, la prima agli insediamenti palafitticoli del basso lago di Garda, dell'et\u00e0 del bronzo, con reperti occasionali fatti di ceramiche, ossa di animali e focolari. Forse non erano resti di popolazioni stanziali locali. Di questi insediamenti ne furono trovate tracce nel XIX secolo nella localit\u00e0 \"Tremolina\". Il secondo insediamento, pi\u00f9 importante, venne fatto a \"Castion\". Un abitato simile a quelli trovati ad Este ed appartenenti alla civilt\u00e0 degli antichi Veneti.\nErb\u00e9 fu abitato stabilmente dai longobardi, che stabilirono una minima entit\u00e0 amministrativa, il vicus. Probabilmente si sostituirono ai discendenti degli antichi Veneti nel controllo della zona. \nDa zona autonoma divenne feudo monastico nell'823, quando re Berengario I assegn\u00f2 le terre all'abazia benedettina di San Zeno. Per le dispute di confine con Mantova fu costruito un castello per difesa intorno all'anno 1000. Il feudo monastico ebbe il massimo splendore nel 1668 quando incorpor\u00f2 le zone di Roncolev\u00e0, Moratica, San Pietro in Valle, Granarolo e Trevenzuolo. Il feudo dur\u00f2 fino al 1797 anno in cui Napoleone lo abol\u00ec incorporando parte dei domini dell'Abazia che in parte finirono nel demanio austriaco. Erb\u00e8 non segui lo stesso percorso, divenne libero comune.\nLuoghi d'interesse.\nChiese.\nSorge all'interno del \"Parco dei due Tioni\". La prima edificazione \u00e8 probabilmente del IX secolo. La chiesa contiene affreschi fatti nel tempo come ex voto con una dedica particolare alla Madonna a cui \u00e8 dedicata la chiesa.\nCon un campanile del XVI secolo ha una struttura barocca. Ha un'unica navata con ai lati quattro cappelle decorate con marmi di pi\u00f9 colori. Dietro l'altare maggiore un quadro di Andrea Voltolini, del XVI secolo, dal soggetto \"San Giovanni Battista nell'atto di battezzare il Signore tra angeli e cherubini\".\nVille.\nGi\u00e0 casa padronale dal XVI secolo, con numerose trasformazioni.\nNatura.\nRaramente in paesi della dimensione di Erb\u00e8 ci sono strutture di verde pubblico cos\u00ec importanti anche per la vita sociale del paese. Il percorso nel parco \u00e8 fatto a forma di L e al suo interno ha la \"Chiesa di S. Maria Novella di Erbedello\". Al suo interno ha un particolare percorso salute e un'area a disposizione per camminare e sedersi a terra divisa fra un'area alberata ed una a prato.\nCultura.\nGli appuntamenti.\nLe manifestazioni sono concentrate nel parco dei due Tioni...\nPrima domenica di ottobre.\nTerza o Quarta domenica di giugno.\nSeconda o terza domenica di giugno.\nSport.\nA Erb\u00e8 lo sport ebbe il suo alto livello negli anni 90 e i primi del 2000, la squadra di calcio si chiamava A.C Erb\u00e8, fallita nel 2008 per mancanza di fondi dopo la finale dei Play-Off per la promozione in Prima Categoria contro una squadra Vicentina.\nLa Pallacanestro fall\u00ec nel 2009 anche questa per mancanza di fondi, ma si trasfer\u00ec un po' a Isola Della Scala nella Virtus Basket e un po' a Vigasio nel Vigasio Basket, dove tuttora gli ex giocatori dell'Erb\u00e8 giocano. Dal 2011 a seguito del cambio dirigenziale nella gestione della locale Asd Polisportiva Erb\u00e8, lo sport \u00e8 tornato a livelli pi\u00f9 che buoni. Si praticano principalmente Ginnastica Artistica, Karate, Fitness e Trx, Ginnastica Dolce, Pilates, Gioco Sport. \u00c8 inoltre gestito un progetto chiamato Sport + atto a portare l'insegnamento dell'educazione fisica nelle scuole primarie con personale e istrutturi qualificati.\nParticolare risalto hanno manifestazioni e gare organizzate dalla Polisportiva Erb\u00e8 quali ArtErb\u00e8 (giunta nel 2018 alla 5\u00aa edizione con oltre 300 atlete in gara) e Karade Kids.\nEconomia.\nIl comune ha una economia quasi esclusivamente agricola.\nFa parte dell'area di produzione del Riso Vialone Nano Veronese, che viene coltivato su terreni della pianura veronese irrigati con acqua di risorgiva.\nAmministrazione.\nIl comune fa parte dell'Unione Comunale detta Unione veronese Tartaro Tione in precedenza chiamata \"Unione dei 5 comuni\".\nI comuni che ne fanno parte sono: Erb\u00e8, Nogarole Rocca e Trevenzuolo."}
{"id": "33817", "revid": "2076813", "url": "https://it.wikipedia.org/wiki?curid=33817", "title": "Chiusdino", "text": "Chiusdino \u00e8 un comune italiano di abitanti della provincia di Siena in Toscana.\nStoria.\nIn provincia di Siena, a poco pi\u00f9 di trenta chilometri a sud-ovest della citt\u00e0, sulla direttrice viaria per Massa Marittima, su uno dei cocuzzoli delle Colline Metallifere, lontano da importanti vie di comunicazione, il territorio chiusdinese risulta interessato da un processo di antropizzazione precoce, che si fece costante e si increment\u00f2 soprattutto a partire dall'Alto medioevo.\nL'origine del capoluogo, Chiusdino, \u00e8 remota e forse va collocata durante la dominazione longobarda in Toscana: i Longobardi penetrarono in Italia, fra il 568 ed il 569, riuscendo in poco tempo a strappare all'Impero romano d'Oriente tutte le province a nord del Po; a partire dal 572 essi occuparono i territori occidentali della Toscana compresi tra i fiumi Cecina ed Ombrone, pi\u00f9 o meno la zona delle Colline Metallifere. L'installazione dei Longobardi nel territorio di Chiusdino e la fondazione del paese risale presumibilmente ad un periodo di poco successivo, nell'ambito della nuova definizione amministrativa che essi diedero ai territori conquistati, in particolare della costituzione di unit\u00e0 militari dette \"Arimannie\", e della fondazione di fortificazioni chiamate \"clusae\" o \"clausurae\", per il controllo dei passi e la riscossione dei dazi.\nA testimonianza della sua origine longobarda, rimangono a Chiusdino il suo stesso nome, in latino \"Cluslinum\", che deriva da \"clusa\", ed il titolo della chiesa matrice: san Michele Arcangelo, frequente negli insediamenti longobardi.\nCon la conquista del \"Regnum Langobardorum\" compiuta da Carlo Magno nel 773 ed il nuovo assetto da lui conferito alla Toscana con la creazione dei \"comitati\", pi\u00f9 o meno corrispondenti alle circoscrizioni ecclesiastiche, e dei conti, il castello di Chiusdino, situato all'interno dell'ampia diocesi di Volterra, venne a trovarsi nel \"comitatus\" istituito in quella citt\u00e0.\nFino all'XI secolo, l'insediamento di Chiusdino poteva ricondursi al suo nucleo centrale, sulla sommit\u00e0 della collina, chiuso da una cinta muraria dal perimetro piuttosto breve, sulla quale si apriva una porta ancor oggi conservata. In tale spazio si possono ancora osservare resti di murature non sempre regolari, a grandi bozze sommariamente squadrate. All'interno di tale cinta, la chiesa di San Michele Arcangelo e presso la porta del castello la chiesa di San Martino. Il castello era talmente esiguo da essere considerato strategicamente ininfluente, ma fra la fine dell'XI secolo e l'inizio del XII secolo, forse a seguito dello sviluppo dell'agricoltura impresso a quelle terre dalla presenza dell'abbazia di Serena o forse in relazione alla coltivazione delle miniere d'argento dei vicini castelli di Miranduolo e di Montieri, si ingrand\u00ec tanto da diventare motivo di contesa fra il vescovo di Volterra ed i conti della Gherardesca.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 454 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nMusei.\nIl Museo civico e diocesano di arte sacra di San Galgano di Chiusdino ha sede nel centro storico del paese, in via Umberto I, nel palazzo Taddei. Nelle sue sale \u00e8 ospitata una vasta collezione di opere d'arte per lo pi\u00f9 proveniente dai luoghi di culto del territorio. In particolare vi spiccano: \"San Galgano condotto a Montesiepi\", bassorilievo di Giovanni di Agostino, \"San Galgano conficca la spada nella pietra\", bassorilievo di Urbano da Cortona, una \"Madonna col Bambino\" di Niccol\u00f2 di Segna.\nGeografia antropica.\nAltre localit\u00e0 del territorio.\nAltre localit\u00e0 notevoli, sparse nel territorio comunale, sono quelle di Casino, , Colordesoli, Luriano, Malcavolo, Montesiepi, Papena, Pentolina, Ponte Feccia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nMineralogia.\nSul territorio di Chiusdino, precisamente nei pressi della miniera di Le Cetine di Cotorniano, \u00e8 stato scoperto il minerale brizziite per il quale rappresenta la localit\u00e0 tipo."}
{"id": "33818", "revid": "2200451", "url": "https://it.wikipedia.org/wiki?curid=33818", "title": "Chiusi", "text": "Chiusi \u00e8 un comune italiano di abitanti della provincia di Siena in Toscana.\nSi fregia del marchio di qualit\u00e0 turistico-ambientale della Bandiera arancione, conferito dal Touring Club Italiano.\nGeografia fisica.\nChiusi \u00e8 un comune che occupa il settore sud-orientale della provincia di Siena e della Toscana, al confine con l'Umbria (provincia di Perugia).\n\u00c8 situato a un'altitudine di 398 m s.l.m. nel mezzo della Valdichiana senese.\nConfina a nord con Montepulciano, a nord-est con Castiglione del Lago (PG), a est con Citt\u00e0 della Pieve (PG), a sud con Cetona, a sud-ovest con Sarteano e a ovest con Chianciano Terme.\nDista 79\u00a0km da Siena e 50 da Perugia.\nStoria.\nStoria antica.\nLe prime testimonianze archeologiche consistenti fanno risalire il primo insediamento nella zona all'Et\u00e0 del Ferro, con ricchi corredi funerari a partire dall'VIII secolo a.C.\nLa citt\u00e0 etrusca di Clevsins, diventata poi la latina Clusium (\"Klysion\", \"\u039a\u03bb\u03cd\u03c3\u03b9\u03bf\u03bd\" in greco antico), aveva un'importanza fondamentale, poich\u00e9 collocata sull'arteria che collegava Roma all'Etruria settentrionale, seguendo il Tevere e il suo principale affluente, il Clanis, essendo il fondovalle dell'omonima valle estremamente fertile.\nLe prime testimonianze scritte di Chiusi risalgono all'Ellenismo, quando, in un documento di Polibio, compare il nome della citt\u00e0 di Chiusi in relazione alle invasioni dei celti. Seguono poi i racconti su personaggi come Arunte e il celebre lucumone chiusino Porsenna.\nServio descrive Chiusi come una delle pi\u00f9 antiche citt\u00e0 etrusche, fondata da Cluso, figlio di Tirreno secondo alcune leggende, figlio di Telemaco, figlio di Ulisse secondo altre. Gli autori antichi la ricordano comunque come citt\u00e0 antica e potente e ne lodano la fertilit\u00e0 del suolo. L'abitato etrusco si sviluppava sui tre colli sui quali sorse poi la citt\u00e0 medievale e moderna. Tuttavia, \u00e8 molto probabile che l'antico abitato della capitale chiusina si estendesse ben oltre l'attuale centro storico il quale, oggi, appare cos\u00ec limitato a seguito della successiva decadenza di epoca tardo medievale e rinascimentale. A ben vedere, Chiusi sorge su un colle da cui si domina la valle dell'antico fiume Clanis, nel punto d'incontro tra il Clanis e l'odierna val di Tresa, ovverosia nel punto in cui le acque provenienti dal Trasimeno incontravano il Clanis (antecedentemente alla costruzione dell'emissario di S. Savino di epoca romana), ed era un luogo strategico nel bacino del Clanis (oggi val di Chiana).\nIl territorio della citt\u00e0-stato di Chiusi (\"ager Clusinus\", in latino) era estremamente vasto, tanto da comprendere una parte del Trasimeno (che era il confine tra le citt\u00e0-stato di Chiusi, Cortona e Perugia), il monte Cetona, il monte Amiata, il monte Arale, la Val d'Orcia e, in definitiva, una parte delle odierne province di Grosseto, Perugia, Siena, Terni e in minor misura di Arezzo.\nLa centralit\u00e0 di Chiusi era altres\u00ec caratterizzata dal fatto di collocarsi su un percorso commerciale che dall'Etruria interna, attraverso il valico di Tolle, si immetteva in val d'Orcia e da l\u00ec si raggiungeva facilmente il mare attraverso le vie alzaie dell'Orcia e dell'Ombrone. Il valico di Tolle, a soli 10\u00a0km dal colle chiusino e in diretto contatto visivo con esso, era il luogo ideale per il controllo chiusino della val d'Orcia e della cosiddetta \"via marittima\", e in particolare per lo sdoganamento delle merci dei viandanti, specie quelle provenienti dalla vicina Orvieto; in effetti, chi (venendo da Sud) voleva recarsi a nord verso Roselle era costretto ad attraversare il territorio della citt\u00e0-stato di Chiusi e a lasciare una parte delle proprie merci a chi controllava la viabilit\u00e0.\nNel VII secolo a.C. venne introdotto il rito dell'inumazione e si diffusero le tombe a camera con pilastro.\nNel VI secolo a.C. Chiusi divenne una delle pi\u00f9 importanti citt\u00e0 della dodecapoli etrusca, primeggiando tra i \"Populi\" etruschi, specie al tempo del lucumone Porsenna. A questo periodo risalgono i primi contatti certi con la neonata Roma, quando un'alleanza di Chiusi con Arezzo, Volterra, Vetulonia e Roselle (l'attuale Grosseto) venne in aiuto ai Latini per sconfiggere Tarquinio Prisco. Tra le tombe a camera del periodo spicca il tumulo di Poggio Gaiella, forse usato per il potente re lucumone Porsenna, che mise Roma sotto assedio nel 506 a.C. e che, probabilmente, domin\u00f2 altre citt\u00e0 etrusche come la vicina Orvieto, tanto da divenirne \"re\", come evidenzia Livio. Risale a questo periodo il massimo splendore della citt\u00e0, con la nascita di un ceto medio-alto, i cui membri venivano sepolti in tombe articolate, scavate nell'arenaria. Chiusi divenne inoltre un grande centro di importazione dall'Attica, che fungeva da luogo di smistamento per tutta l'Etruria interna. Accanto ai prodotti greci si svilupp\u00f2 inoltre una consistente produzione locale, dove spicca quella del bucchero.\nIl V secolo a.C. \u00e8 testimoniato dalla produzione scultorea in pietra fetida, estratta in loco, mentre si dovette aspettare la fine del IV e l'inizio del III secolo a.C. per vedere la nascita della fabbricazione dei tipici sarcofagi e urne, soprattutto in alabastro e marmo alabastrino.\nNel II secolo si affianc\u00f2 anche la produzione di urne cinerarie in terracotta.\nDopo la sconfitta della lega etrusca ad opera dei Romani (III a.C.) l'Etruria fu progressivamente romanizzata e la citt\u00e0 etrusca di Chiusi continu\u00f2 a reggersi con proprie leggi e ad essere amministrata da nobili famiglie etrusche, legate all'aristocrazia romana, che consentirono la costruzione d'infrastrutture romane quali la consolare Cassia (sec. II a.C.) e porti fluviali lungo il Clanis, per l'utilit\u00e0 dell'emergente potenza romana. Nell'anno 87 a.C. \"Clusium\" divenne un importante municipio romano, corrispondendo l\"'ager Clusinum\" alle dimensioni dell'estinta citt\u00e0-stato, e i suoi abitanti erano probabilmente e in buona misura stanziati, tra l'altro, nel fondovalle, lungo la consolare Cassia e il navigabile Clanis, paralleli e attigui.\nChiusi continuava inoltre ad essere un punto nodale lungo la cosiddetta \"via marittima\", ed era altres\u00ec il punto di arrivo della consolare Amerina, che dalla Stazione di Baccano (a nord di Roma) giungeva a \"Clusium\" attraverso un percorso che si snodava per Amelia, Todi e Perugia.\nAl tempo dell'imperatore Adriano fu realizzato un diverticolo della Cassia, all'altezza di Acquaviva, che colleg\u00f2 il municipio di Chiusi con la colonia senese (\"Sena Iulia\").\nNel 107 fu completata la consolare cosiddetta \"Traiana Nova\" che colleg\u00f2 Bolsena (\"Volsinii Novi\") con Chiusi, senza passare per Orvieto (abbandonata dopo la sconfitta etrusca) e le cui pietre miliari eccezionalmente non indicavano la distanza da Roma ma dai confini di Chiusi (\"a fines Clusinorum\"), tanto era importante tale municipio e il suo \"ager\". Con la realizzazione di tali arterie stradali la centralit\u00e0 di Chiusi nell'Etruria settentrionale fu notevolmente accentuata. A Chiusi era probabilmente stanziato il comando della \"Quarta Legio\" (quarta legione) e certamente si trovavano importanti infrastrutture portuali, lungo il fiume navigabile, dove i copiosi cereali della valle del Clanis erano stoccati, lavorati e quindi trasportati a Roma (che in et\u00e0 imperiale contava quasi un milione di abitanti) per mezzo d'imbarcazioni fluviali.\n\u00c8 grazie alla centralit\u00e0 di Chiusi, posta lungo vie consolari (punto di arrivo dell'Amerina) e fluviali, e in particolare grazie alle sue origini etrusche (che rendevano i Chiusini aperti a nuove culture e religioni) che i cristiani, perseguitati a Roma, fuggivano da col\u00e0 e si rifugiavano in grande numero nel municipio chiusino, tanto che a Chiusi sono tuttora presenti due catacombe paleocristiane, ambedue poste lungo le consolari, ovverosia S. Caterina lungo la via Cassia e Santa Mustiola (patrona della citt\u00e0) ubicata lungo la via Amerina, a poche centinaia di metri dal ponte romano sul Clanis, attualmente sepolto dai sedimenti.\nIn effetti vi sono tracce di vescovi, a Chiusi, quantomeno dal II secolo d.C.\nIl corpo della martire Santa Mustiola (di nobile famiglia, che fuggendo da Roma giunse a Chiusi attraverso la consolare Amerina), gi\u00e0 deposto nell'omonima catacomba, nel IV secolo d.C. fu traslato nella basilica a lei dedicata, posta sopra detta catacomba, e collocato in un sarcofago in pietra calcarea (oggi visibile nel duomo di Chiusi, all'inizio della navata sinistra, su cui \u00e8 stata posta una lapide marmorea nel XVIII secolo). Sempre nel IV secolo d.C., per proteggere le catacombe dalle invasioni barbariche i loro ingressi furono interrati, tanto che le stesse sono state riscoperte solo in tempi recenti essendo oggi visitabili.\nDurante le invasioni barbariche le consolari Aurelia e Flaminia divennero in buona parte impercorribili e furono abbattuti alcuni ponti strategici sul Tevere, come quello lungo la Flaminia (interrotta) che si trovava presso il municipio di Otricoli (\"Ocricolum\"). Pertanto, la via Cassia, lungo la quale si trovava il capoluogo chiusino, divenne un'arteria di accresciuta importanza.\nStoria medievale.\nQuando nel 476 Odoacre riconsegn\u00f2 le insegne imperiali all'imperatore romano d'oriente, Chiusi continuava ad essere un capoluogo, probabilmente retto da dignitari Goti i quali, nella sede giudiziaria chiusina applicavano la raccolta normativa denominata Lex Romana Wisigothorum che \"in loco\" ebbe un grande successo, tanto da essere ivi utilizzata sino al XII secolo. Durante le due guerre gotiche (VI secolo), i Bizantini e i Goti lottarono per la conquista dell'ambita citt\u00e0, e grande doveva essere l'interesse per il suo controllo se Vitige vi lasci\u00f2 una guarnigione di mille uomini. Durante il breve periodo bizantino fu operata la ricostruzione di ci\u00f2 che era stato distrutto, e i Bizantini eressero stupende cattedrali in importanti capoluoghi italiani come Chiusi (dove si trovava un vescovo metropolita) e Roma, similari a quella di S. Apollinare a Ravenna. Nel principale colle di Chiusi, sul perimetro di una basilica paleocristiana, fu realizzata la basilica di San Secondiano (le cui bellissime colonne provengono dal tempio di Venere sull'omonimo colle. L'ultimazione della basilica risale probabilmente al 565, al tempo del vescovo \"Florentinus\", come \u00e8 attestato da un'iscrizione posta nel pulvino di una colonna all'interno di S. Secondiano.\nQuando i Longobardi scesero in Italia, nel 568, fecero di Chiusi un ducato, essendo uno dei primi duchi chiusini, probabilmente, il celebre \"longobardo d'oro\" (Faolfus) trovato nel XIX secolo nella zona dell'Arcisa, durante uno scavo, ai piedi dell'altare di una chiesa longobarda.\nIl ducato longobardo di Chiusi controllava i confini occidentali del cosiddetto corridoio bizantino e la Tuscia meridionale, essendo molto pi\u00f9 esteso dell'antico \"ager\" chiusino; esso infatti comprendeva anche Cortona, Arezzo, Chiusi della Verna (\"Clusi Novi\"), l'alto Lazio sino al torrente Mignone (tra cui Viterbo e Bolsena), l'intera attuale provincia di Grosseto e buona parte delle odierne province di Perugia, Terni (tra cui Orvieto) e Siena. La diocesi di Populonia, all'epoca in grande decadenza, costituiva il cuscinetto tra il ducato chiusino e quello lucchese.\nNumerosi furono i tentativi dei duchi di Chiusi e di Spoleto di conquistare i vicini territori bizantini, tanto che nel 593 i Longobardi di Chiusi conquistarono un ulteriore lembo dell'odierna Umbria.\nLa basilica di Santa Mustiola, ristrutturata nell'VIII secolo dal duca chiusino Gregorio (nipote del re longobardo Liutprando che, per alcuni anni, resse contemporaneamente il ducato di Benevento nell'emergenza di sostituire un usurpatore), era probabilmente la chiesa madre (longobarda) di rito ariano, essendo la Cattedrale di San Secondiano la chiesa madre (cattolica) del ducato chiusino.\nSempre nell'VIII secolo i Franchi conquistarono l'Italia e tentarono inutilmente di domare lo strapotere dei duchi longobardi di Chiusi e di Spoleto al punto che Paolo Diacono, su impulso di Carlo Magno, (ri) scrisse la storia dei Longobardi dove, non a caso, non si fa menzione di Chiusi n\u00e9 di Spoleto.\nSul finire dell'VIII secolo il pontefice romano lamenta incursioni e saccheggi del Duca di Chiusi a danno di Roma e dell\"'ager\" romano.\nNell'814 l'imperatore Ludovico il Pio, nel tentativo di limitare lo strapotere delle famiglie longobarde di area chiusina, don\u00f2 una parte del Trasimeno (gi\u00e0 chiusino) al pontefice romano, rimanendo detta donazione, per alcuni secoli, \"lettera morta\". Da un documento di quel periodo si evince inoltre che Castiglione della Pescaia (GR) apparteneva, fino ad allora, al \"publicum\" di Chiusi.\nFinita l'epoca dei duchi, durante la dominazione carolingia, per buona parte del IX secolo Chiusi \u00e8 un capoluogo (Gastaldato) governato da un Gastaldo direttamente dipendente dall'imperatore, essendo i confini del Gastaldato pi\u00f9 limitati rispetto a quelli del cessato Ducato, pur sempre ampi.\nDalla fine del IX secolo le due grandi potenze dell'Italia Centrale sono il Ducato di Spoleto e il Marchesato di Tuscia con sede a Lucca, la cui marca meridionale fa capo a Chiusi.\nNel 932, a seguito di un'invasione saracena in seno alla quale \u00e8 saccheggiato il territorio di Roselle, gli Aldobrandeschi (forse di origine salica) si stabiliscono a Sovana e cominciano a dominare un ampio territorio che fino a quel momento faceva in buona parte capo a Chiusi.\nCon la dinastia imperiale Ottoniana (seconda met\u00e0 del X secolo) sono affrancate le citt\u00e0 di Arezzo, Chiusi, Perugia, Siena e Orvieto che mirano a staccarsi dal potente marchesato lucchese. Tuttavia, a differenza della storica capitale chiusina (sede di un'antica diocesi con vescovo metropolita, ospitante una prestigiosa scuola di arti liberali) che possedeva un vasto territorio, le emergenti citt\u00e0-stato limitrofe ambivano a ingrandirsi impadronendosi di lembi sempre pi\u00f9 grandi del contado di Chiusi, essendo le loro mire assecondate dalla politica imperiale.\nCominciarono quindi sanguinose e lunghe guerre tra le limitrofe citt\u00e0, in particolare tra Chiusi e Perugia (seconda met\u00e0 del X secolo) per il controllo del Trasimeno e, in particolare, tra Chiusi e Orvieto, essendo Chiusi (che era costretta a guerre \"di difesa\") sostenuta da Arezzo e da Siena, che a loro volta miravano a impossessarsi dell\"'ager\" chiusino centro-settentrionale.\nDalla fine del X secolo, in epoca pre-comunale, il capoluogo della Contea chiusina era non di rado occupato e dominato da famiglie, come i conti Bovacciani, sorrette dall'emergente citt\u00e0-stato di Orvieto, con alterne vicende.\nNel 1052-1055, dopo avere conquistato i crinali meridionali della Contea di Chiusi, gli Orvietani, sostenuti dalla politica imperiale germanica, ultimarono una mastodontica diga sul fiume Clanis (che aveva una scarsa pendenza) denominata Muro Grosso, allagando l'intero fondovalle chiusino per svariati chilometri e creando un gigantesco lago artificiale (cosiddette \"Chiane\") che tra l'altro sommergeva e interrava le strutture e i ponti fluviali sul Clanis, nonch\u00e9 la via Cassia e qualsiasi altra struttura e insediamento che si trovava nel fondovalle. Tale devastante e irreversibile evento isol\u00f2 Chiusi che per questo cominci\u00f2 a perdere il controllo sul territorio che si trovava dall'altra parte del mastodontico specchio d'acqua (Chiane), territorio che sar\u00e0 progressivamente dominato da enti ecclesiastici di area cortonese-aretina e da coloni perugini, mentre a Sud si fa forte la pressione orvietana e a nord-ovest quella senese.\nDalla fine dell'XI secolo e per quasi tutto il XII secolo, nonostante le difficolt\u00e0, si assiste a un rifiorire, anche architettonico, della citt\u00e0 di Chiusi e in particolare del suo vescovado, che assesta duri colpi ad alcuni nobili del circondario legati alla citt\u00e0-stato di Orvieto, e si rimpossessa di enti ecclesiastici, nel proprio contado, di cui in precedenza aveva perduto il controllo, anche a Est delle Chiane.\nNel 1111, a fronte di una donazione dell'imperatore Enrico V fatta al papato di Pasquale II in cambio dell'incoronazione imperiale, la contea-diocesi di Chiusi fu spaccata in due dalla linea di confine del Patrimonio di San Pietro, avanzato a nord, essendo il vescovo chiusino costretto a una politica di continue mediazioni. \u00c8 in questo periodo che si assiste a un grande splendore della scuola di arti liberali chiusina, che si trovava nel Claustrum Sancti Secundiani Clusini Episcopatus, in cui operarono teologi-giuristi di grande livello come il celebre Graziano, autore della originaria versione della \"Concordia discordantium canonun\", pi\u00f9 conosciuta come \"Decretum\" o \"Decretum Gratiani\", il quale, dalla fine degli anni venti del XII secolo fu anche vescovo di Chiusi.\nAlla fine del XII secolo, con la morte dell'imperatore del Sacro Impero Germanico Enrico VI e con la prima grande ondata di malaria (1191), Chiusi si indebolisce al punto da essere per l'ennesima volta riconquistata dalla citt\u00e0-stato di Orvieto, mentre a Est delle Chiane i coloni della citt\u00e0-stato di Perugia occupano definitivamente l'area orientale della contea chiusina, il cosiddetto \"Chiugi perugino\".\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nAltre localit\u00e0 del territorio.\nAltre localit\u00e0 notevoli, sparse nel territorio comunale, sono quelle di Asso di Picche, Caselle, Dolciano, Fonteregina, Giovancorso, Montevenere, Pignattaia, Poggio Olivo, Quattro Poderi, San Gregorio, Toppo Basso.\nEconomia.\nArtigianato.\nPer quanto riguarda l'artigianato, \u00e8 ancora attiva e diffusa l'arte della ceramica del coccio, rinomata per i metodi di lavorazione tradizionali e per i prodotti tipici locali.\nInfrastrutture e trasporti.\nChiusi \u00e8 connesso alla rete autostradale italiana grazie a un proprio casello sull'autostrada A1 del Sole denominato \"Chiusi-Chianciano Terme\", a circa 4\u00a0km dal capoluogo comunale.\n\u00c8 presente poi la stazione di Chiusi-Chianciano Terme sulla linea Firenze-Roma e capolinea della ferrovia Empoli-Chiusi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAlla data di revisione del 20 settembre 2006, il CAP attuale ha sostituito i seguenti codici:\nChiusi fa parte di:\nCalcio.\nIl paese ha tre squadre: la Nuova Polisportiva militante per diciotto stagioni consecutive in Eccellenza, l'Asd Citt\u00e0 di Chiusi, societ\u00e0 costituita nel giugno 2013 partecipante alla 3\u00aa Categoria, e la UISP Chiusi.\nLa Nuova Polisportiva Chiusi \u00e8 retrocessa in Promozione al termine della stagione 2013/2014.\n. I colori sociali sono il biancorosso dell'effigie comunale bordato di blu. Lo stemma dell'associazione raffigura Santa Mustiola che attraversa le acque del Lago di Chiusi sopra al suo mantello, portando con s\u00e9 l'anello nuziale di Maria (vedi Leggenda dell'Anello - Santa Mustiola).\nPallavolo.\nLa pallavolo \u00e8 una delle attivit\u00e0 pi\u00f9 importanti del panorama sportivo del paese che vede ben tre squadre militare in altrettanti campionati regionali e nazionali. La \"Emma Villas Vitt Chiusi\" maschile che milita nel campionato nazionale di serie A2 (ivi promossa al termine del campionato 2014/2015), la \"Immobiliare MB Vitt Chiusi \"femminile che milita nel campionato di serie B2 e la \"Vitt Chiusi \"maschile che milita nel campionato di serie C."}
{"id": "33819", "revid": "110157", "url": "https://it.wikipedia.org/wiki?curid=33819", "title": "Ferrara di Monte Baldo", "text": "Ferrara di Monte Baldo (\"Fer\u00e0ra de Monte Baldo\" in veneto) \u00e8 un comune italiano di 252 abitanti della provincia di Verona in Veneto.\nGeografia fisica.\nTerritorio.\nFerrara \u00e8 il comune della provincia di Verona con meno abitanti e il secondo comune meno popolato del Veneto. Il suo territorio copre la parte centrale della Valle dell'Orsa, valle del Monte Baldo. Dista circa 40 chilometri a nord dal capoluogo.\nClima.\nA Novezzina \u00e8 attiva una stazione meteo gestita in collaborazione con il Circolo Astrofili Veronesi.\nOrigini del nome.\nIl nome di Ferrara quasi certamente trae origine dai giacimenti di ferro che i Romani sfruttavano nella valle facendovi lavorare gli schiavi.\nPu\u00f2 anche essere che derivi dal ferro, ma il toponimo ferrara si trova soprattutto in pianura dove non ci sono montagne, potrebbe quindi derivare da qualcosa legato all'acqua e alle canalizzazioni fatte dall'uomo in territori \"acquosi\" o forse meglio acquitrinosi o al bordo di una palude.\nLe frazioni con la parte iniziale del nome \"nove\", derivano da campi nuovi, cio\u00e8 di campi da poco roncati (disboscati) e liberati da sterpi e radici, quindi resi arabili e seminabili.\nStoria.\nNel VI secolo il territorio del Baldo pass\u00f2 sotto il dominio longobardo e nel secolo successivo dei Franchi. \nLa zona faceva parte fin dall'epoca longobarda della corte del Monastero di San Colombano del Priorato di Bardolino dipendente dall'Abbazia di San Colombano di Bobbio.. Nel 1193 divenne comune con sede in Saugolo, poi in Campedello e quindi dove si trova attualmente. La valle di Ferrara fu testimone di fatti d'arme sia durante le campagne di Napoleone in Italia, sia nel corso delle guerre del Risorgimento.\nMonumenti e luoghi d'interesse.\nArchitetture religiose.\nSorge nel centro del paese di Ferrara\nCinquecentesca costruzione pi\u00f9 volte ristrutturata, si trova nella frazione di Spiazzi. \u00c8 meta di pellegrinaggi anche dalla zona della Lessinia. Interessante scultura della Piet\u00e0.\nEconomia.\nL'area del comune fu sempre scarsamente abitata. L'economia, ora prevalentemente turistica, si basava sulle attivit\u00e0 dei boscaioli e sull'alpeggio."}
{"id": "33820", "revid": "15756", "url": "https://it.wikipedia.org/wiki?curid=33820", "title": "Colle di Val d'Elsa", "text": "Colle di Val d'Elsa (localmente \"Colle\") \u00e8 un comune italiano di abitanti della provincia di Siena in Toscana.\n\u00c8 arroccata nella sua parte pi\u00f9 antica su un alto poggio. Anticamente il tessuto urbano era diviso in tre parti: il Borgo di Santa Caterina, il Castello di Piticciano e il Piano, oggi semplificati in \"Colle alta\" e \"Colle bassa\". Il comune \u00e8 il pi\u00f9 importante centro italiano della produzione di cristallo.\nLa citt\u00e0 \u00e8 inoltre famosa per aver dato i natali, nel 1240, ad Arnolfo di Cambio, al quale \u00e8 stata in seguito dedicata la piazza principale.\nStoria.\nAntichit\u00e0.\nA partire da numerosi e importanti ritrovamenti archeologici risalenti anche al IV millennio a.C., i primi documenti che testimoniano di Colle di Val d'Elsa, risalgono al X secolo, ma solo successivamente, tra l'XI ed il XII secolo, la citt\u00e0 acquista la propria identit\u00e0. Numerose sono comunque le testimonianze della zona risalenti all'epoca etrusca, come le necropoli di Dometaia e de Le Ville.\nLa storia e l'identit\u00e0 di Colle di Val d'Elsa nascono e si sviluppano, unitamente a quella delle altre localit\u00e0 dell'Alta Valdelsa (San Gimignano, Poggibonsi e Casole d'Elsa), all'ombra di signorie sia ecclesiastiche che civili. Non va dimenticato che nell'Alta Valdelsa passavano la Via Francigena e le sue varianti apportando una notevole mole di traffici di merci e uomini e, quindi, garantendo un reddito sicuro.\nMedioevo.\nIl possesso di queste zone era strategico per lo sviluppo ed il potere non solo delle famiglie nobili ma anche dei potentati ecclesiastici come la diocesi di Volterra che su queste zone vantava diritti. In pi\u00f9 la Valdelsa era terra di confine tra le potenze nemiche di Firenze e Siena. Nel 1155/1156, fu iniziata l'edificazione di Poggio Bonizzo (o Bonizio, l'attuale Poggibonsi) con la benedizione di papa Adriano IV che lo mise sotto la giurisdizione della diocesi di Siena attirandosi le ire di Firenze. Nacque in tal modo il percorso di fondovalle della Via Francigena, a scapito di quello pi\u00f9 a monte.\nNel 1176 fu stipulata la pace tra Firenze e Siena, ma gi\u00e0 forse nello stesso anno si ha la trasformazione di Colle in funzione antipoggibonsese per volere di Firenze, attraverso l'inurbazione massiccia del suo territorio (venivano infatti concesse facilitazioni a chi vi si stabiliva).\nIl papa in carica all'epoca era il senese Alessandro III (morir\u00e0 nel 1181) che affid\u00f2 l'incarico di arciprete della Pieve a Elsa, ad \u201cAelsae\u201d (vicino dell'odierna Gracciano di Colle Val d'Elsa), a Alberto. La pieve era posta lungo il tracciato della francigena e, nonostante fosse nel territorio posto sotto la giurisdizione del vescovo di Volterra, era immediatamente soggetta alla Santa Sede in quanto nominata \"nullius Dioecesis\". Lla scelta operata dal Papa senese aveva il fine di controllare direttamente i territori intorno a Colle.\nErano frequenti le guerre tra i comuni vicini, come nel caso della Guerra di Casaglia del 1199 che vide opposti Colle di Val d'Elsa e San Gimignano contro Poggibonsi, con conseguenti razzie e distruzioni. All'alleanza tra Colle e San Gimignano contro Poggibonsi si aggiunse Semifonte, decisa a non rimanere isolata; l'intesa prevedeva anche la guerra contro Firenze e Siena, in caso di un loro intervento contro Semifonte. Colle, nel 1201, sigla la pace con Volterra e con Casole d'Elsa; dopo l'accordo di Fonterutoli tra Firenze e Siena, quest'ultima dichiara guerra a Colle con il fine ultimo di lasciare da sola Semifonte. L'anno successivo, Colle, in seguito ad un nuovo accordo, fu obbligata da Siena a rompere l'alleanza con Semifonte. Comunque, tenendo fede al vecchio accordo i colligiani non intervennero mai contro Semifonte che venne definitivamente sconfitta e distrutta nel 1202. Le propriet\u00e0 e le delimitazioni dei territori erano confuse e, dopo la guerra, nel 1209, i confini furono stabiliti in modo scrupoloso.\nColle di Val d'Elsa \u00e8 legato allo sviluppo delle famiglie dei conti Alberti e Aldobrandeschi che avevano alcune propriet\u00e0 ed altre le avevano acquisite, anche in seguito ai contrasti intervenuti, dalla diocesi di Volterra. Gli Aldobrandeschi, ottennero il controllo della Badia di Spugna, che dipendeva dalla Pieve a Elsa, che era diventata \u00abnullius diocesis\u00bb per bolla papale e si era cos\u00ec svincolata dalla diocesi di Volterra, e delle terre intorno, da Gracciano (il principale insediamento colligiano nell'XI secolo) fino a Piticciano (il nucleo pi\u00f9 antico del Castello di Colle). L'Abate di Spugna promosse la costruzione delle Gore per fornire energia motrice ai numerosi mulini, e cerc\u00f2 di attirare popolazione intorno al castello di Piticciano che viene chiamato \u00abCastelnuovo de' Franchi\u00bb e che si allarg\u00f2 fino a dove ora sorge il Palazzo Campana, dirimpetto al vicinissimo Borgo di Santa Caterina, che si svilupp\u00f2 autonomamente. Nel frattempo, per sfuggire alle incursioni ed alle devastazioni delle truppe senesi gli abitanti di Gracciano si erano trasferiti presso il Castello di Piticciano, dando nuovo impulso al suo sviluppo. \u00c8 di questo periodo la costruzione di un secondo tratto di gore.\nIl Libero Comune.\nAll'inizio del Duecento quindi Colle \u00e8 gi\u00e0 organizzato in libero Comune ed ha gi\u00e0 raggiunto una notevole importanza grazie all'abbondanza d'acqua che opportunamente canalizzata nelle cosiddette \"gore\" ne ha favorito lo sviluppo.\nIntanto le gore danno notevole impulso all'economia locale, tanto che nel 1216 il Podest\u00e0 di Poggibonsi si vide costretto a riconoscere il diritto di passaggio per i mulini di Colle. Vengono quindi stabilite alleanze con San Gimignano e Casole d'Elsa.\nColle nel 1245 appoggia quindi la causa imperiale di Federico II che gli concede protezione e riconosce la sua giurisdizione sui territori contesi con Siena, come il Castello di Paurano, Collalto, Montevasoni e Partena. Ancora nel 1260 i colligiani, unitamente a San Gimignano, riconoscono il potere di Carlo I d'Angi\u00f2 e nel 1267, dopo una breve parentesi ghibellina susseguente alla sconfitta di Montaperti del 1260, per decisione del Consiglio Generale del Comune, viene giurata fedelt\u00e0 allo schieramento guelfo. Tale alleanza, che aveva contrariato non poco Siena tanto che nel 1260 le truppe senesi avevano distrutto Gracciano, culminer\u00e0 nella battaglia di Colle del 1269 tra guelfi e ghibellini, che vide Colle, alleata di Firenze, sconfiggere Siena con notevoli ripercussioni sull'assetto politico della Toscana (la battaglia \u00e8 stata cantata anche da Dante, nella Divina Commedia, nel XIII canto del Purgatorio).\nNel 1301 Colle si trova alleata con Firenze, Lucca, Siena, Prato, San Gimignano e altri castelli contro Pistoia nella \"guerra dei cinque anni\".\nNel 1307 Colle, sulla base di spinte popolari, si d\u00e0 un nuovo Statuto che regolamenta la vita cittadina e gli organi di governo: vi sono un Capitano del Popolo, un Podest\u00e0 (che dura in carica sei mesi), un Camerlengo Generale (che cura le entrate e le uscite di denaro pubblico), un Ufficiale di Gabella, Dodici Governatori, eletti ogni due mesi tra i membri del Consiglio del Capitano, cui si affianca il Consiglio Generale del Podest\u00e0; in ogni organo \u00e8 garantita la presenza dei rappresentanti di tutte le contrade. Capitano del Popolo e Podest\u00e0, una volta terminato il loro incarico, sono sottoposti al giudizio di \u201csindaci\u201d e tenuti ad accettare le loro conclusioni. La giustizia viene amministrata da Giudici \u201cforestieri\u201d appositamente nominati e sono previste varie fasi di giudizio.\nDiatribe tra Guelfi Neri e Guelfi Bianchi.\nEssendosi schierata con i Guelfi, Colle lotta contro Arrigo VII e nel 1311 rafforza le sue fortificazioni. Con la morte di Arrigo VII ed il successo di Uguccione della Faggiola i Ghibellini prendono per\u00f2 il sopravvento che ha comunque breve durata per la caduta in disgrazia di Uguccione e la pace tra Guelfi, Pisani e Lucchesi sancita da Roberto d'Angi\u00f2 nel 1316. In seguito si registrano moti di rivolta, subito sedati, e viene nominato capitano il ghibellino colligiano Albizzo di Scolaio dei Tancredi, \u201cmagnate\u201d ed Arciprete, in barba agli statuti popolari del 1307. Si inizia cos\u00ec un periodo di semi-tirannia che vedr\u00e0 il suo epilogo con la sommossa del 1331 che porter\u00e0 al ristabilimento della preesistente situazione con l'arresto del \u201ctiranno\u201d (che sar\u00e0 strangolato in carcere) e la confisca dei beni e dei possedimenti di famiglia. In questo periodo la citt\u00e0 vive alcune diatribe tra Guelfi Neri e Guelfi Bianchi che per\u00f2 finiscono quasi sempre in pace.\nVengono quindi rivisti gli Statuti comunali e viene rinsaldata l'alleanza con Firenze che chiede aiuto ai colligiani in occasione delle guerre contro Verona e Lucca.\nLa citt\u00e0 si allarga nel \u201cPiano\u201d e subisce un incremento demografico per l'arrivo di persone dal contado e da tutte le localit\u00e0 vicine (San Gimignano, Poggibonsi, Staggia, Casole, e anche da Siena). L'economia colligiana vive un fiorente periodo.\nDopo le congiure e le lotte intestine di Firenze del 1340, nel 1342 Colle (nonostante la rivolta capeggiata dai Guidotti e dal figlio da Barone di Angelo dei Tancredi, che voleva vendicarsi dei lunghi anni di prigione e della fine inflitta alla sua famiglia, ma subito duramente sedata), seguendo le decisioni gi\u00e0 adottate da altre citt\u00e0 toscane (Arezzo, Volterra, Pistoia, ecc.) si sottomette al Duca di Atene, nuovo Signore di Firenze.\nIl libero Comune di Colle, a cui re Manfredi ha concesso protezione ed autonomia, entra a far parte della Lega di tutte le citt\u00e0 guelfe della Tuscia, con Firenze, Perugia, Siena, Arezzo, Pistoia, Volterra, Prato, San Miniato e San Gimignano. Negli anni successivi vengono di nuovo rivisti gli Statuti anche con la supervisione di riformatori fiorentini, ma senza stravolgere il dettato di quelli preesistenti.\nCon la peste nera del 1348, che causa un forte decremento demografico, si ha una specie di rivoluzione nell'economia colligiana: salgono alla ribalta nuove famiglie che prendono in gestione dal Comune i mulini e intraprendono nuove attivit\u00e0, principalmente la lavorazione della lana, delle armi e della carta. Il ceto medio (notai, mercanti ed artigiani) prende in mano le redini del Comune. Gli artigiani minori (fabbri, maniscalchi, calzolai, ecc.) fondano le loro prime \u201cassociazioni\u201c di categoria.\nPer tutto il XIV secolo il territorio di Colle, come gran parte della Toscana e dell'Italia intera, vede il passaggio delle Compagnie di Ventura ed a volte i loro saccheggi. Tra i condottieri che transitano o che si stanziano a Colle sono degni di citazione Bernardo della Serra, Alberico da Barbiano, Diego della Ratta, Gualtieri di Brienne, Uguccione della Faggiuola, Amerigo di Narbona e Giovanni Acuto.\nXV secolo.\nAll'inizio del Quattrocento Colle \u00e8 soggetta al pagamento di tributi in favore di Firenze per sostenere la lotta con i Visconti di Milano che avevano allargato la loro sfera d'influenza a Pisa e Siena. Nel 1479, dopo il lungo assedio delle truppe del Duca Alfonso di Calabria del 1479 Colle, stremata e affamata, dovette arrendersi agli Aragonesi, non senza avere tentato un'ultima strenua difesa dando fuoco al Borgo di San Caterina e distruggendo il Ponte del Campana che dava l'accesso al Castello.\nL'eroica resistenza non passo inosservata neppure ai vincitori, il Duca stesso ebbe a dire: \u00abSe i regnicoli miei vassalli fossero stati tutti valorosi, fedeli e obbedienti come trovai i colligiani, mi sarei impadronito di tutto il mondo. Sia luogo alla ricompensa\u00bb.\nNel 1481 Colle ritorna sotto Firenze grazie anche alla mediazione di Lorenzo il Magnifico, grato perch\u00e9 il lungo assedio aveva permesso alla citt\u00e0 alleata di Firenze, che non aveva potuto portare gli aiuti necessari, di approntare le proprie difese e portare avanti le trattative che le permisero di mantenere, in pratica, lo status quo. La riconoscenza di Firenze al valore ed al coraggio dell'alleata Colle non tard\u00f2: Firenze concesse, con deliberazione del 1\u00ba ottobre 1479, la cittadinanza fiorentina a tutti i cittadini nati o che nasceranno a Colle, appront\u00f2 notevoli riduzioni fiscali, l'esenzione dalle gabelle per i manufatti prodotti a Colle e contribu\u00ec alla ricostruzione delle opere di difesa andate distrutte ed a nuovi potenziamenti del sistema delle fortificazioni.\nGranducato.\nSolo in seguito alla caduta della Repubblica di Siena, nel 1555, a cui collabor\u00f2 anche Giacomo Malatesta da Sogliano che si stabil\u00ec a Colle alla cui guardia era preposto, inizi\u00f2 per Colle un lungo periodo di pace. Colle continu\u00f2 a gravitare nell'orbita di Firenze e dei Medici, anche grazie alle tante famiglie colligiane, come gli Usimbardi, i Cini, i Pacini, i Giusti, i Luci, i Dini, i Campana e i Tolosani, che furono impegnate nell'amministrazione della citt\u00e0 gigliata. Esponenti di queste famiglie colligiane ricoprirono infatti i pi\u00f9 alti incarichi istituzionali nelle gerarchie del neonato Granducato di Toscana e si ritagliarono uno spazio decisivo come uomini di fiducia dei principi, elevando Colle, di fatto, al ruolo di \"patria dei grandi burocrati\" toscani. Nel 1592, mantenendo una solenne promessa fatta nel 1581 dal Granduca di Toscana Francesco I de' Medici, il suo successore Ferdinando I de' Medici elev\u00f2 Colle a citt\u00e0 e con bolla di papa Clemente VIII, datata 5 giugno, su supplica dello stesso Granduca, Colle venne proclamata sede di una nuova diocesi. Primo vescovo fu nominato il colligiano Usimbardo Usimbardi.\nIn seguito Colle fu interessata da disastrose alluvioni nel 1603 e nel 1618, e ebbe un notevole calo demografico in seguito alla peste che arriv\u00f2 a Colle nell'agosto del 1630. Tuttavia, la citt\u00e0 viene abbellita nei palazzi e nelle chiese e si arricchisce di opere d'arte. Vengono costruiti l'Ospedale di San Lorenzo ed il Teatro dei Varii, vengono demolite le numerose porte di accesso alla citt\u00e0. In questo periodo gode dei favori dei Granduchi, colpiti e compiaciuti dalle tante attivit\u00e0 e dai prodotti colligiani, e devoti alla reliquia del Sacro Chiodo della Crocifissione. Vengono anche rafforzate le misure di difesa e la cinta muraria.\nNel 1750 il Granduca di Toscana Francesco II nomina Colle citt\u00e0 \"nobile\".\nStoria moderna.\nAll'inizio del XIX secolo Colle, come gran parte dell'Italia, fu invasa dalle truppe napoleoniche che restarono nel suo territorio fino al 1814.\nNel XIX secolo Colle si dimostra entusiasta delle concessioni liberali dei Granduchi.\nLa Carboneria fa proseliti anche a Colle (tra gli affiliati anche gli operai della Vetreria Schimdt) e dalla citt\u00e0 partono spedizioni di volontari per partecipare alle guerre per l'unificazione dell'Italia.\nCon l'unit\u00e0, che trova Colle gi\u00e0 accorpata nella provincia di Siena dal tardo XVIII secolo, a causa della confusione che regnava nei toponimi, Colle, in base a una delibera del Consiglio Comunale e con Regio Decreto del 21 settembre 1862, varia la propria denominazione dal semplice Colle in Colle di Val d'Elsa.\nNel 1863 nasce la biblioteca popolare circolante, a cura della Societ\u00e0 Operaia di Mutuo Soccorso, il primo nucleo della Biblioteca Comunale colligiana, una delle pi\u00f9 antiche biblioteche pubbliche d'Italia.\nNel 1867 Giuseppe Garibaldi visita la citt\u00e0 ed in quella occasione verr\u00e0 fondata la \u201cSociet\u00e0 Democratica\u201d la cui vice presidenza viene offerta da Ettore Capresi proprio all'eroe dei due mondi e che, insieme alla \u201cSociet\u00e0 Operaia\u201d intendeva organizzare la classe proletaria.\nLa citt\u00e0 \u00e8 animata da fermenti culturali che prendono avvio dalle lotte sociali dei numerosi operai delle industrie e si afferma il socialismo, che nel 1897 porter\u00e0 un proprio rappresentante (Antonio Salvetti) alla guida della citt\u00e0, facendo di Colle uno dei primi comuni socialisti d'Italia. In citt\u00e0 si stampano periodioci politici come \"L'Elsa\", di ispirazione socialista, il cui posto sar\u00e0 poi preso da La Martinella che diverr\u00e0 l'organo ufficiale del socialismo toscano.\nEsclusa dai nuovi tracciati della Cassia e della linea ferroviaria Empoli-Siena, nel 1885 viene inaugurata la ferrovia Poggibonsi-Colle Val d'Elsa.\nStemma cambiato pi\u00f9 volte.\nLo stemma di Colle di Val d'Elsa \u00e8 cambiato molte volte nel corso degli anni. In alcuni periodi la testa di cavallo ha avuto il giglio, in altri \u00e8 stato privo del giglio. Nel 1881, le famiglie di Gracciano dell'Elsa, proposero al comune di mettere l'asinello con lo storico drappo di Gracciano dell'Elsa (il pilastro romano con i due gigli) al posto della testa di cavallo, ma il comune non accett\u00f2 quella proposta. L'ultima variazione dello stemma \u00e8 avvenuta nel 2000, quando il consiglio comunale decise di mettere solo la testa di cavallo senza il giglio, ma gran parte dei colligiani contestarono quella variazione fatta dal consiglio comunale e chiesero al comune di rimettere il giglio vicino alla testa del cavallo. Attualmente, lo stemma \u00e8 una testa di cavallo rossa in campo bianco, senza il giglio.\nStoria contemporanea.\nMolti i caduti colligiani durante la prima guerra mondiale, tanto che nel 1925 Sua Maest\u00e0 Re Vittorio Emanuele III inaugurer\u00e0 il monumento ai caduti in Piazza Arnolfo.Il 29 luglio 1943 una manifestazione popolare viene repressa dalle forze di polizia, che sparano uccidendo un dimostrante e ferendone altri 11.\nIl 15 e 16 febbraio 1944 ha subito i bombardamenti aerei alleati, con 62 morti. Un tributo di sangue \u00e8 stato donato anche alla lotta partigiana che si svolgeva sulla Montagnola (Eccidio di Montemaggio) in Berignone e sulle Carline.Il dopoguerra vede Colle di Val d'Elsa alle prese con la ricostruzione. Nel referendum tra Monarchia e Repubblica, quest'ultima ottenne 6.541 voti contro 945.Nel febbraio 1952, avvenne un episodio che ebbe vasta risonanza. Si era in pieno periodo di lotta dei contadini che portavano avanti le loro rivendicazioni e lottavano contro gli sfratti dei mezzadri. Vi erano state delle manifestazioni di protesta che seguirono ad alcuni sfratti, tra cui quello della famiglia Bugno dall'Azienda di Mugnano. Alcuni colpi partiti accidentalmente dal mitra del Comandante della Stazione dei Carabinieri di Colle Val d'Elsa, ferirono tre persone. Subito sal\u00ec la protesta e ne seguirono scioperi in diverse citt\u00e0 e scontri con le forze dell'ordine.\nDal 2001 l'amministrazione comunale ha concesso in uso un terreno per la costruzione del nuovo centro culturale islamico (moschea). Ci\u00f2 ha portato a molte polemiche di una parte della popolazione che ha richiesto, nell'agosto 2006 anche un referendum, giudicato inammissibile dal consiglio comunale.\nIl 25 ottobre 2013 \u00e8 stata inaugurata la nuova moschea di Colle Val D'Elsa. Un luogo di preghiera per il mondo islamico che sorge dopo anni di polemiche e roventi dibattiti nella pubblica opinione, che videro coinvolti tra gli altri anche Oriana Fallaci e Mario Borghezio. Il centro islamico \u00e8 stato costruito a San Lazzaro, alla periferia della citt\u00e0, in un parco su terreno concesso in diritto di superficie per 99 anni all'associazione islamica, che paga un affitto di 11\u00a0000 euro all'anno. Fondi per la realizzazione sono stati messi a disposizione dalla Fondazione Mps (300.000 euro), dalle comunit\u00e0 italiane (1 milione e 600\u00a0000 euro) e ancora da una fondazione del Qatar.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2016 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nFesta patronale di San Marziale.\nSi svolge il 1\u00ba luglio di ogni anno a San Marziale e Gracciano la festa patronale di San Marziale. Gi\u00e0 vescovo di Limoges, in Francia, nel III secolo, dopo la visita a Roma e durante il viaggio di ritorno, proprio a Gracciano dell'Elsa, mor\u00ec un suo compagno di viaggio, Austricliniano, che san Marziale avrebbe resuscitato. Oltre agli appuntamenti di carattere religioso, presenta un aspetto pi\u00f9 prosaico con stand gastronomici, dimostrazione pratica dei madonnari, corsa ciclistica, gara goliardica di imbarcazioni sul fiume Elsa e l'immancabile spettacolo pirotecnico. Una vecchia tradizione territoriale, durata fino al 1950, era quella di far passeggiare un asinello con in groppa lo stemma di Gracciano dell'Elsa (il pilastro romano con i due gigli), questo asinello veniva simpaticamente coccolato e accompagnato dalle famiglie di Gracciano dell'Elsa per tutto il tratto della festa, ed era uno dei tanti modi, adottati dalle famiglie locali, per rimarcare l'appartenenza alla tradizione cristiana-cattolica di questo territorio.\nFesta del Sacro Chiodo.\nA Colle di Val d'Elsa, si conserva, secondo la tradizione, uno dei chiodi della crocifissione di Cristo. Si conserva nella cattedrale di Colle di Val d'Elsa in un tabernacolo opera di Domenico Rosselli. Ha la lunghezza di ventidue centimetri, ad un'estremit\u00e0 ha la capocchia ancora ben arrotondata e all'altra \u00e8 appuntito e piegato. La sacra reliquia arriv\u00f2 a Colle nel IX secolo, dopo essere passata da molte mani: portato in Italia dalla Palestina nel 326 da sant'Elena, madre dell'imperatore Costantino, entr\u00f2 a far parte del tesoro dei papi e fu proprio un papa a donare la sacra reliquia a un vescovo o cardinale francese perch\u00e9 lo portasse nella sua patria. L'alto prelato per\u00f2 mor\u00ec durante il viaggio, non senza prima avere affidato il chiodo a un prete del contado di Colle. Venerato nel corso dei secoli, viene portato in solenne processione ogni anno.\nIstituzioni, enti ed associazioni.\nVolontariato.\nSul fronte del volontariato la citt\u00e0 \u00e8 molto attiva in quanto sono presenti numerose associazioni che operano nei campi pi\u00f9 svariati. Tra le pi\u00f9 importanti, anche per il tipo di servizio svolto, l'Associazione di pubblica assistenza e la Venerabile confraternita di Misericordia, che sono attive nel trasporto sanitario e nel 118; entrambe si occupano anche di attivit\u00e0 sociali e di aggregazione, di promozione del volontariato, hanno distinte sezioni di donatori di sangue e distinti servizi di protezione civile. \u00c8 presente nel territorio cittadino il gruppo scout AGESCI Valdelsa1. Altra importante associazione di promozione sociale di recente origine \u00e8 \"La Scossa\" indirizzata verso l'animazione di campi estivi ed eventi per i bambini. A Colle Val d'Elsa \u00e8 presente anche la sede nazionale di AFS-Intercultura, onlus che conta circa cinque mila volontari attivi in tutta Italia.\nCultura.\nIstruzione.\nScuole.\nOltre alla scuola dell'infanzia, a quella primaria (o \"scuola elementare\") ed a quella secondaria di primo grado (Scuola Media inferiore \u201cArnolfo di Cambio\"), a Colle di Val d'Elsa troviamo, tra gli Istituti d'Istruzione della Scuola secondaria di secondo grado: il Liceo Statale \u201cAlessandro Volta\u201d, con la sezione Scientifica, Classica e Sportiva (che collabora con la Scuola Normale Superiore di Pisa per i corsi di Orientamento Universitario) e Sportiva, il Liceo delle Scienze Socialii \u201cSan Giovanni Bosco\u201d, con annesso Liceo Linguistico, e l'Istituto Professionale \u201cCennino Cennini\u201d (con corsi per operatori nei settori elettrico e meccanico, del turismo e della moda).\nDal 2015 \u00e8 presente l'Istituto Professionale Enogastronomico.\nUniversit\u00e0.\nDal 2003, sulla base di una convenzione tra il comune di Colle, la Banca Monte dei Paschi di Siena e l'Universit\u00e0 degli Studi di Siena, \u00e8 stato istituito, il Polo Universitario Colligiano. All'inizio sede di un corso di laurea dell'Ateneo senese, ora invece sede del Centro di Ricerca Energia e Ambiente (C.R.E.A.).\nMedia.\nStampa.\nNel 1843 nasce la \"Societ\u00e0 dei Curiosi della natura\", per la costituzione di un museo di storia naturale. Nasce anche la biblioteca pubblica (una delle prime in Italia e antenata dell'odierna Biblioteca Comunale \u201cMarcello Braccagni\u201d) come biblioteca circolante collegata alla Societ\u00e0 Operaia. Con l'affermarsi della vocazione sempre pi\u00f9 industriale della citt\u00e0, Colle fu teatro di lotte sociali ed operaie anche aspre che videro la nascita di iniziative culturali e sociali importanti, come il giornale \"La Martinella\" che diverr\u00e0 l'organo dei socialisti toscani, fino a fare di Colle il primo comune toscano (e tra i primi in Italia) a guida socialista (fu eletto sindaco il pittore e architetto Antonio Salvetti). Scontri, scioperi e repressioni si alternarono alla nascita delle leghe operaie, alle contrattazioni sindacali, ed alla nascita della coscienza di classe. A Colle di Val d'Elsa, si stampavano anche altri periodici liberali come \u201cL'Elsa\u201d e \u201cLa Giustizia Sociale\u201d, che alimentavano il dibattito politico e sociale.\nIl Selvaggio.\nI fermenti culturali sono continuati anche nel novecento e sono culminati con Mino Maccari che a Colle (di cui era originaria la famiglia e dove ha abitato fin da bambino) dette vita a \"Il Selvaggio\", una pubblicazione inizialmente di stampo fascista (ma che tratt\u00f2 il regime sempre con spirito critico fino ad osteggiarlo) che ha dato risalto ad artisti, allora sconosciuti, che poi avrebbero fatto la storia dell'arte italiana contemporanea: da Guttuso a Soffici, da Rosai a Carr\u00e0, a De Pisis, a Morandi, per finire con lo scrittore colligiano Romano Bilenchi. \nLetteratura.\nSono state ambientate a Colle di Val d'Elsa le seguenti opere letterarie:\nTeatro.\nRassegne teatrali si svolgono presso il Teatro del Popolo e presso il Teatro dei Varii, con rassegne di teatro sperimentale e d'avanguardia.\nRappresentazioni occasionali invece si svolgono presso il Cinema Teatro Sant'Agostino.\nL'Associazione TheatriKos, Centro Ricerca Teatro Arti e Culture, nata a Milano nel 1993 \u00e8 attiva a Colle di Val d'Elsa dal 2001 nel settore della sperimentazione teatrale e di altre forme artistiche.\nSono attive tre compagnie teatrali di attori dilettanti, il Gruppo Teatrale Francesco Campana (nato nel 1971 ed impegnato in un repertorio in vernacolo, soprattutto di tradizione fiorentina), ed i Teatranti Colligiani (il gruppo \u00e8 nato nel 1995 ed ha con repertorio pi\u00f9 classico in lingua italiana di commedie brillanti e comiche di autori sia italiani sia stranieri), nel capoluogo e l'Accademia dei Rintronati nella frazione di Quartaia.\nCinema.\nSono tre le sale cinematografiche di Colle Val d'Elsa: il Cinema Teatro del Popolo, Cinema Teatro Sant'Agostino ed il Teatro dei Varii. In estate le proiezioni cinematografiche si svolgono anche presso l'Arena della Piscina Olimpica.\nA Colle di Val d'Elsa sono state girate diverse scene di film, fra cui:\nEventi.\nMolti sono gli eventi e le manifestazioni che vengono organizzati ogni anno a Colle Val d'Elsa.\nTutti gli anni, in settembre, durante i primi tre fine settimana, si svolge la manifestazione \"Cristallo tra le mura\", mostra del cristallo colligiano, giunta, nel 2007 alla 30\u00aa edizione. Durante la manifestazione, che si svolge nel centro storico, dimostrazioni pratiche di lavorazione a caldo del cristallo, lavorazione a freddo del cristallo, intaglio, molatura, incisione, incisione su stampi per cristallo, lavorazioni orafe su cristallo, esposizioni di pezzi, esposizioni e proiezioni tematiche, degustazione comparata dei vini, degustazioni itineranti e apertura straordinaria dei musei cittadini.\nAl fine di valorizzare il presepe come simbolo di pace e di fratellanza fra i popoli, ogni anno la Pro Loco di Colle di Val d'Elsa, con il patrocinio del Comune, organizza, dal 2004, una mostra di presepi collegata al concorso \"Primo Presepe di Arnolfo di Cambio\", dal nome dell'insigne scultore ed architetto che ebbe i natali a Colle di Val d'Elsa e che, tra il 1290 ed il 1292, esegu\u00ec nella basilica di San Giovanni in Laterano a Roma il primo presepe scolpito della storia.\nLa manifestazione LiberaCollArte, che si svolge all'inizio di settembre, \u00e8 nata per rappresentare al meglio il consolidato rapporto tra amministrazione comunale e associazioni artistiche, culturali, di volontariato e di artigianato che operano nella citt\u00e0. La kermesse, si svolge nella parte bassa della citt\u00e0, con installazioni artistiche, musicisti ed artisti di strada, concerti di gruppi musicali, espositori di artigianato locale ed internazionale, rappresentazioni teatrali, e spazi dedicati alle pi\u00f9 varie espressioni in campo artistico e culturale. La kermesse, che si svolge dal mattino sino a notte inoltrata, si conclude con un concerto finale al quale hanno partecipato anche artisti importanti come la Bandabard\u00f2, Max Gazz\u00e8 e gli Afterhours, Roy Paci e Aretuska.\nLa fiera (anche nota come fiera di San Matteo) si tiene il 21 settembre, ha origini risalenti al XIII secolo) e rappresentava l'appuntamento annuale con il mondo contadino e dei cacciatori. Oltre al mercato vi sono stands espositivi di artigianato e gastronomia, dimostrazioni dal vivo dei \"fischiatori\" che imitano alla perfezione il canto degli uccelli.\nLa manifestazione, curata dall'Associazione Arte Continua di San Gimignano in collaborazione con la Regione Toscana, vuole promuovere l'arte contemporanea in tutte le sue forme; il progetto che interessa diversi comuni della provincia senese tra cui Colle di Val d'Elsa, Buonconvento, Poggibonsi, San Gimignano e Siena vede coinvolti artisti di fama internazionale; gli artisti che hanno interessato il territorio di Colle di Val d'Elsa troviamo Sol LeWitt, Ilya Kabakov, Tobias Rehberger, Alberto Garutti, Cai Guo-Qiang, Marisa Merz, Jimmie Durham, Tadashi Kawamata.\nGeografia antropica.\nColle di Val d'Elsa presenta una conformazione urbanistica particolare. Il centro storico si \u00e8 formato dall'unione del terzo di Castello con il terzo di Santa Caterina ed a questi si aggiungeva il Piano (il Borgo San Iacopo) nella parte bassa della citt\u00e0. I terzi nati e fortificati in tempi diversi avevano dato luogo a una serie di cinte murarie, di cui rimane solamente la parte di castello mentre della restante cinta muraria \u00e8 visibile solamente qualche traccia tra le abitazioni. Lungo la cinta muraria si aprivano una serie di porte.\nNel Castello: la Porta a Ripa (in corrispondenza del Palazzo Campana) e la Porta al Canto (demolita nel 1876, sopra Il Baluardo); nel Borgo di Santa Caterina: la Porta Passerina (di lato al Palazzo Campana sulla via sottostante), la Porta Fontanelle (di fronte alla Chiesa di Santa Caterina), la porta Selva (distrutta nel 1479 adiacente alla porta Nova), la porta Vecchia (in prossimit\u00e0 del torrione e dell'attuale Porta Nuova) e la porta Nova (ancora esistente che ha sostituito la porta Vecchia); nel Piano erano invece ubicate la porta Vallisbona (demolita nel 1820, all'interno della cinta muraria nell'attuale Piazza Bartolomeo Scala), la porta Fiorentina (demolita nel 1880, tra le attuali Via Botroni e Via Cesare Battisti), la porta Oliviera (demolita nel 1820, all'interno della cinta muraria tra le attuali Via Mazzini e Via dei Fossi), la porta Orlandi (all'interno della cinta muraria nell'attuale Via delle Carbonaie), la porta Riccia (anch'essa interna, demolita nel 1835 ed ubicata nell'attuale Viale Matteotti) e la porta Guelfa (tuttora esistente ed ubicata alla congiungimento tra Via Garibaldi, Viale Matteotti e Via della Pieve in Piano, vicino alla Chiesa di Sant'Agostino).\nNella parte alta della citt\u00e0, troviamo la suggestiva Via del Castello, che si apre con l'arco rinascimentale di Palazzo Campana che permette l'accesso a quello che una volta era chiamato il \"Castello di Piticciano\". Nel cuore di Colle si trovano numerosi edifici medievali e rinascimentali di grande valore artistico, come il Palazzo del Capitano (poi Palazzo Luci), il Palazzo Morozzi, il Palazzo Giusti, il Palazzo Dini, il Palazzo del Comune o dei Priori, il Palazzo Pretorio. Nei pressi di Piazza del Duomo di lato alla cattedrale, si trova il Palazzo del Podest\u00e0, che oggi ospita il Museo Archeologico intitolato all'archeologo \"Ranuccio Bianchi Bandinelli\". Proseguendo per Via Francesco Campana troviamo altri significativi palazzi patrizi di epoca medievale e rinascimentale, come il Palazzo Renieri, il Palazzo Buoninsegni, il Palazzo Apolloni, il Palazzo Palazzuoli, il Palazzo Ceramelli e il Palazzo Portigiani, un edificio tardo-rinascimentale che ospita l'attuale sede comunale. Nella parte alta di Colle erano anche numerose le torri sui palazzi delle famiglie pi\u00f9 in vista ma attualmente, ne rimangono, oltre alla torre del Duomo, solo due, quella di Arnolfo e quella dirimpettaia dei Pasci; delle altre sono visibili solo i tronconi addossati ai palazzi, come per la torre del Comune svettante sul Palazzo Pretorio.\nAltre localit\u00e0 del territorio.\nNel territorio comunale di Colle di Val d'Elsa si trovano numerose localit\u00e0. Le pi\u00f9 rilevanti sono: Boscona, Buliciano, Coneo, Dometaia, Lano, Le Ville, Montegabbro, Molino d'Aiano, Onci, Partena, Paurano, Sant'Andrea e Scarna.\nEconomia.\nL'economia di Colle di Val d'Elsa poggia sull'industria terziaria. Dal lato manifatturiero la citt\u00e0 \u00e8 molto attiva nel settore del cristallo, nel quale \u00e8 a vertici nazionali ed internazionali, e riceve una grande spinta dal turismo, grazie al centro storico e alla posizione strategica al centro della Toscana, vicino a importanti mete turistiche come Siena, Firenze, San Gimignano e Volterra.\nIn passato l'attivit\u00e0 principale era l'agricoltura. Il sorpasso del numero degli addetti all'industria su quello degli addetti all'agricoltura avvenne nel 1951.Situata lungo la Via Francigena \u00e8 a partire dal XII e XIII secolo che Colle si sviluppa economicamente e vede fiorire, grazie anche alle gore, canali artificiali tuttora esistenti che, alimentati dalle acque del fiume Elsa, portavano energia motrice ai molini, alle numerose cartiere ed alle altre attivit\u00e0 manifatturiere. Le gore hanno quindi favorito lo sviluppo di tutte le attivit\u00e0 industriali fino a pochi decenni fa.\nNel periodo Mediceo, perse di consistenza l'industria della lana, e si svilupp\u00f2 l'agricoltura con la bonifica di terreni e l'utilizzo di quelli prima destinati al pascolo. Molto importante \u00e8 stato il settore della carta sia dal punto di vista economico sia dal punto di vista culturale. A Colle si stampavano libri di ogni genere gi\u00e0 a partire dal 1400, anche per conto di studiosi ed Universit\u00e0 importanti come quelle di Pisa e Firenze. Dopo le distruzioni dovute all'assedio del 1479, l'arte della stampa subisce un brusco stop per riprendersi solo successivamente (verso la fine del Settecento) mentre l'industria della carta si riprende prontamente: alla met\u00e0 del Settecento le cartiere erano 18 ed aumentarono, alla fine del secolo, a 23. Per oltre due secoli alcune cartiere hanno avuto il monopolio regionale della produzione di carta da bollo. Poi il numero delle cartiere si \u00e8 gradatamente ridotto soprattutto per l'eliminazione dei privilegi.\nAlle porte dell'era contemporanea la produzione cartaria \u00e8 stata soppiantata dalle nuove industrie del ferro e del vetro, attivit\u00e0 che assursero a dimensioni tali da far definire Colle, alternativamente, come la Biella della Toscana (la definizione \u00e8 del ministro Luigi Luzzatti, in visita a Colle di Val d'Elsa nel 1872) o la Boemia d'Italia.\nNel 1820, per iniziativa del francese Fran\u00e7ois Mathis, nasce la prima vetreria dell'epoca moderna, mentre nel 1855, per iniziativa di Stefano Masson, un savoiardo trapiantato a Colle, nascono le Ferriere Masson.\nNel 1870 il comune di Colle contava circa 8.500 abitanti e di questi oltre 1.400 erano impiegati nell'industria e nelle imprese artigianali. Colle diventa quindi uno dei maggiori centri industriali della Toscana Le Ferriere Masson danno lavoro a centinaia di operai e sono uno dei principali poli siderurgici della Regione. Il comparto vetrario che dal Mathis era nel frattempo passato nelle mani di un industriale boemo, G. B. Schmid, ha uno sviluppo continuo, grazie soprattutto all'abilit\u00e0 dei maestri vetrai che si faranno valere in campo nazionale. Nasce in quegli anni un'altra azienda storica, la Fonderia Bertini, vi sono cartiere, lanifici, pastifici, ceramiche e nascono aziende che operano in tanti altri settori.\nLe esigenze delle industrie fanno nascere la \u201cBanca Popolare di Colle\u201d nel 1868 e la Scuola Professionale nel 1874, che ha enormemente contribuito a formare maestranze ed imprenditori anche fuori da Colle di Val d'Elsa e che \u00e8 tuttora attiva.\nAlla fine dell'Ottocento l'industria colligiana vive un periodo di crisi dovuto alla carenza di manodopera specializzata ed alla mancanza del necessario rinnovamento. A ci\u00f2 si aggiungevano il sospetto con il quale i danarosi proprietari terrieri vedevano gli investimenti nell'industria e l'insufficiente collegamento alla rete dei trasporti (stradali e ferroviari) ed il timore della ricca borghesia ad intraprendere attivit\u00e0 industriali in considerazione delle lotte operaie che iniziavano proprio in quegli anni. \u00c8 del 1873 il primo sciopero a Colle di Val d'Elsa, dovuto alla minacciata riduzione delle paghe nella Ferriera Masson; numerosi erano anche gli infortuni sul lavoro.\nAnche all'inizio del XX secolo a Colle di Val d'Elsa, come nel resto del territorio nazionale, esplodono le lotte operaie dovute soprattutto alla paura che la sempre maggiore introduzione della meccanizzazione avrebbe portato a una massiccia disoccupazione; in pi\u00f9 si inserirono le rivendicazioni salariali portate avanti dalla manodopera specializzata come erano i maestri vetrai.\nLa fase di sviluppo industriale subisce poi un brusco colpo per la chiusura delle Ferriere, avvenuta nel 1905, e per le corpose ristrutturazioni delle vetrerie cittadine.\nSolo a partire dal 1921 con la Vetreria Boschi e la nascita di numerose altre attivit\u00e0 artigianali ed industriali l'economia colligiana torner\u00e0 ad espandersi, pur con alti e bassi, dovuti anche alla crisi nel periodo tra le due guerre ed alla seconda guerra mondiale stessa.\nNel dopoguerra (negli anni1947/48) 1.500 risultano impiegate nelle 43 industrie cittadine (di queste oltre 500 nella sola Vetreria Boschi) e ben 180 sono le imprese artigiane.\nCon la chiusura delle \u201cVetrerie Boschi\u201d nel 1953, la situazione occupazionale della citt\u00e0 si aggrava (nel 1951 erano ben 1.100 i disoccupati) e per sanarla non bastavano i successi del Lanificio Canovai, delle Officine Bertini e della Ceramica Vulcania, come di altre aziende cittadine.\nContestualmente alla chiusura delle \u201cVetrerie Boschi\u201d si ha per\u00f2 la nascita di altre aziende vetrarie, come la VITAC, la VAV e la CALB, cui se ne aggiunsero altre nel prosieguo del tempo.\nSar\u00e0 infatti soprattutto la produzione del vetro prima e del cristallo poi, a caratterizzare l'attivit\u00e0 industriale di Colle di Val d'Elsa che oggi \u00e8 diventata la vera \u201cCitt\u00e0 del Cristallo\u201d con circa il 15% di tutta la produzione mondiale ed oltre il 95% di quella italiana. Per l'importanza che riveste il settore \u00e8 stato istituito il Museo del cristallo, unico nel suo genere in Italia.\nDal 1987 fa parte dei \"100 Comuni della Piccola Grande Italia\".\nIl centro \u00e8 stato inserito nell'elenco delle Citt\u00e0 del Bio e delle Citt\u00e0 del Vino.\nInfrastrutture e trasporti.\nColle di Val d'Elsa si trova al centro della Toscana, a 20\u00a0km da Siena ed a circa 40\u00a0km da Firenze.\nFerrovie.\nLa citt\u00e0 \u00e8 stata collegata dal 1885 al 1987 con Poggibonsi con una breve linea di circa 8 Km. Dopo che il servizio passeggeri era gi\u00e0 cessato nel 1982, rimase attivo il trafficvo merci fino al 1987. In quegli anni iniziarono i lavori per un collegamento diretto con Poggibonsi e Siena, interrottii met\u00e0 anni '80. Il tracciato della ferrovia era molto tortuoso con due curve di raggi di 100 m., dentro il tessuto urbano di Colle di Val d'Elsa, fra le pi\u00f9 strette d'Italia. Un primato riguardo alla lentezza: per percorrere 8 km. gli ultimi treni passeggeri impiegavano 25 minuti.\nLe stazioni pi\u00f9 vicine si trovano a Siena e Poggibonsi sulla Linea ferroviaria Empoli-Chiusi.\nScalo aereo,.\nGli aeroporti pi\u00f9 vicini sono quelli di Firenze, di Pisa e quello di Siena.\nPresso Mensanello lungo la Strada statale 541 Traversa Maremmana, in direzione Grosseto nel Pian dell'Olmino, vi \u00e8 l'Aviosuperficie Mensanello.\nStrade.\nColle di Val d'Elsa si trova sul Raccordo autostradale Firenze-Siena: vi sono due svincoli, Colle di Val d'Elsa Nord, recentemente ammodernata al fine di consentire l'ingresso e l'uscita in e da entrambe le direzioni, e Colle di Val d'Elsa Sud. \u00c8, quindi, facilmente raggiungibile la Autostrada A1 al casello di Firenze Impruneta. Il collegamento da e per la costa avviene attraverso la ex Strada statale 68 di Val Cecina, ora Strada Regionale 68, che raggiunge Volterra e termina a Cecina.\nMobilit\u00e0 urbana.\nLa citt\u00e0 \u00e8 collegata con autobus di linea con Firenze e Siena e numerosi sono i collegamenti giornalieri. Altri collegamenti con autobus di linea sono attivi da e per Volterra, San Gimignano, Casole d'Elsa e Radicondoli. Vi sono inoltre collegamenti con le maggiori localit\u00e0 italiane (tra cui Roma, Milano, Puglia e la Sicilia).\nI trasporti urbani sono garantiti dalla societ\u00e0 Tiemme Toscana Mobilit\u00e0\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nMolteplici le associazioni sportive presenti sul territorio colligiano, che si avvalgono di adeguati impianti sportivi.\nPallacanestro.\nL\"'A.S. Colle Basket\" \u00e8 nata nel 1988, ed esattamente il 15 marzo, dalla fusione tra le due squadre di basket di Colle di Val d'Elsa, la Polisportiva Olimpia e la P.G.S. Pietro Larghi. Subito si \u00e8 affermata come una bella realt\u00e0, tanto da ottenere diverse promozioni, prima alla Serie C1 e poi alla Serie B2, affermandosi come una delle pi\u00f9 importanti squadre della Provincia di Siena, dopo due societ\u00e0 storiche come la Mens Sana Siena e la Virtus Siena.\nDal gennaio 2002 utilizza l'impianto di gioco del PalaFrancioli, il nuovo Palazzetto dello Sport di Colle di Val d'Elsa. Dopo la partecipazione alla Serie B2, attualmente la Colle Basket milita nel campionato di Serie C1.\nPallavolo.\nLa pi\u00f9 antica societ\u00e0 sportiva di Colle di Val d'Elsa \u00e8 la P.G.S. Pietro Larghi che milita stabilmente in Serie D e vanta un nutrito settore giovanile. Svolge la sua attivit\u00e0 presso il palazzetto di Viale dei Mille e ha come colori sociali storici il bianco e l'azzurro.\nNuoto e tuffi.\nMolto attiva la Polisportiva Olimpia con attivit\u00e0 di nuoto, tuffi e pallanuoto, che vengono svolti negli impianti della Piscina Olimpia, in Via 25 aprile, che comprende una vasca natatoria scoperta, di 50 per 18 metri, e una coperta.\nGolf.\nSi svolge presso il Golf Club dell'Abbadia che dispone di una struttura di Campo Promozionale Pubblico composto da un driving range di 220 metri, con 20 postazioni di cui 6 coperte, putting-green, pitching-green ed un percorso di 6 buche.\nTiro a segno.\nL'impianto di Tiro a Segno \u00e8 prossimo agli impianti sportivi dell'Abbadia, \u00e8 un tiro a segno Nazionale ed \u00e8 omologato per armi lunghe e corte con 8 linee di tiro e bersagli fino a 200 metri.\nAtletica leggera.\nPolisportiva Olimpia e Libertas Atletica Valdelsa (che si occupa anche di orienteering) per quanto riguarda il settore giovanile e Atletica 2005 per quanto riguarda il settore assoluto sono le societ\u00e0 attive nella pratica dell'atletica leggera, che viene svolta con risultati di prestigio in campo regionale e nazionale. ne \u00e8 esempio la velocista colligiana Irene Siragusa che si allena presso lo Stadio Comunale Gino Manni.\nPattinaggio.\nDi livello internazionale l'attivit\u00e0 della Polisportiva Olimpia nel pattinaggio artistico a rotelle, che si avvale delle piste dell'Abbadia.\nMotociclismo.\n\u00c8 molto attivo il Moto Club Garganella, nelle categorie Enduro (nel 2008 ha organizzato una prova dei campionati nazionali assoluti, oltre a numerose gare a livello regionale F.M.I. e a numerose giornate sociali), Cross, Trial, velocit\u00e0 e epoca. il Moto Club, tra le altre manifestazioni, ha organizzato per molti anni la motocavalcata nazionale Colle-Follonica che richiama migliaia di partecipanti da ogni parte d'Italia e anche dall'estero.\nAltri sport.\nTra gli altri sport praticati, il pugilato, presso la palestra di Gracciano, il tennis, la cui pratica \u00e8 svolta presso il Circolo del Tennis dell'Abbadia, il j\u016bd\u014d, che ha avuto il suo massimo esponente nel pi\u00f9 volte nazionale Stefano Panteri, ed altre arti marziali, il tiro con l'arco, il ciclismo, con la Polisportiva Olimpia e l'Unione Ciclistica 2000, il calcetto ed il triathlon, sempre con la Polisportiva Olimpia. L'automobilismo vede attiva la Squadra Corse Valdelsa che organizza gare di regolarit\u00e0 e rally. Esibizioni acrobatiche di \"quad\" sono state organizzate a livello nazionale dal \"Free Style Quad. Il Rugby, con la Colligiana Rugby presso lo stadio Gino Manni .\""}
{"id": "33821", "revid": "123627938", "url": "https://it.wikipedia.org/wiki?curid=33821", "title": "Fumane", "text": "Fumane (\"Fum\u00e0ne\" in veneto) \u00e8 un comune italiano di abitanti della provincia di Verona in Veneto. Geograficamente localizzato in Valpolicella, si estende per circa 34\u00a0km\u00b2 di superficie, con un'altitudine che va da un minimo di 156 ad un massimo di m s.l.m. Situato a circa 18 chilometri da Verona in direzione nord ovest, \u00e8 circondato dalle sue frazioni di Mazzurega, Cavalo, Verago di Sotto e Verago di Sopra, Molina e Breonio.\nLa presenza umana nel territorio risale alla preistoria; sono stati rinvenuti reperti che datano dal paleolitico all'et\u00e0 del bronzo. Nella frazione Molina \u00e8 stato portato alla luce un sito archeologico preistorico considerato tra i pi\u00f9 importanti d'Europa. In epoca romana, Fumane fu centro amministrativo degli Arusnati, una popolazione autoctona che, in Valpolicella, aveva il proprio \"pagus\". Durante l'alto medioevo la zona era chiamata \"Val de sala\", un toponimo risalente al dominio dei longobardi. Un privilegio concesso nel 1151 da Federico Barbarossa conferma la presenza di un castello. Con la venuta dei veneziani, Fumane viene a far parte del vicariato della Valpolicella, sorretto da un proprio statuto che gli riconferma autonomia amministrativa e fiscale gi\u00e0 concessagli durante il periodo scaligero. Questo \u00e8 un periodo di particolare prosperit\u00e0, testimoniato dalla costruzione di ville per i ricchi nobili cittadini che qui si recano per affari o villeggiatura. Passato indenne il tumultuoso periodo che vede il passaggio del territorio dalla Serenissima alla Francia napoleonica prima e all'impero asburgico poi, durante l'Ottocento si assiste ad una costante crescita demografica, tuttavia frenata da frequenti carestie e da epidemie che colpiscono la popolazione pi\u00f9 povera.\nGeografia fisica.\nFumane fa parte della Valpolicella e dista circa 18 chilometri da Verona, in posizione nord ovest rispetto al capoluogo di provincia. Confina con i comuni di Dolc\u00e8, Marano di Valpolicella, San Pietro in Cariano, Sant'Ambrogio di Valpolicella, Sant'Anna d'Alfaedo. Il territorio comunale \u00e8 caratterizzato da un'estensione pianeggiante posta a sud e da una restante zona montuosa, che si estende verso i monti Lessini. Complessivamente l'altitudine varia da un minimo di 156 ad un massimo di 1.128 , mentre la superficie totale \u00e8 di circa 34\u00a0km\u00b2.\nIl grado di sismicit\u00e0 della zona \u00e8 considerato basso.\nTerritorio.\nIl territorio fumanese si estende in una vallata sulla quale predominano a nord il Corno d'Aquilio e a nord-ovest il Monte Pastello, mentre ai fianchi alcuni rilievi collinari la separano dalla valle di Gargagnago ad occidente, e da quella di Marano ad oriente. In direzione da nord verso sud, la vallata si apre gradualmente su una pianura alluvionale, alternata tuttavia da qualche modesto rilievo, che prosegue con il territorio di San Pietro in Cariano, fino ad lambire il fiume Adige che delimita a meridione la Valpolicella.\nLe zone pianeggiante e collinare sono intensamente coltivate, seppure in parte urbanizzate. Vi si trovano principalmente ampi vigneti, ma non mancano ciliegeti e oliveti. I vitigni pi\u00f9 pregiati giacciono in collina, su ameni terrazzamenti, chiamati in dialetto \"\"marogne\". Frequenti fino alla met\u00e0 del XX secolo, i campi di cereali e di gelso sono oramai totalmente scomparsi. Nella zona montuosa, oltrepassati i quattro-cinquecento metri, il territorio \u00e8 essenzialmente caratterizzato da boschi e prati utilizzati per il pascolo.\nLa valle di Fumane \u00e8 percorsa da alcuni torrenti (chiamati in dialetto \"progni\"\") che confluiscono nel progno di Fumane. La sorgente pi\u00f9 elevata si trova a sud-est del monte Loffa (a circa ) in una zona chiamata valle di Gravazzo. Scendendo di poco, altre piccole sorgenti alimentano il corso d'acqua, che dopo poco si ingrossa presentandosi come un torrente di portata discreta che sgorga verso valle, attraversando suggestivi e intricati passaggi, come le cascate di Molina. Proseguendo, il torrente viene alimentato da altri corsi d'acqua che lo intersecano, scendendo via via dalle colline laterali della valle; da sinistra confluiscono il progno di Spiazzo e il rio Mandrago, da destra il torrente che nasce da Paroletto e quello che scende da forte Masua, attraverso il vaio Brunesco (una stretta insenatura nella roccia formata dall'erosione dell'acqua). Da qui in poi, il torrente prende ufficialmente il nome di \"progno di Fumane\". Ormai arrivato quasi allo sbocco della valle, riceve le acque dei torrenti Resentera e Pangoni, entrambi originatisi a Molane. Nel tratto finale, dopo aver percorso quasi 22 chilometri, e aver attraversato il territorio pianeggiante di Fumane e di San Pietro in Cariano, termina il suo corso riversandosi nell'Adige nel comune di Pescantina.\nLa grande valle di Fumane \u00e8 la pi\u00f9 profonda delle tre che compongono la Valpolicella, e assume, nella territorio pi\u00f9 alto, il nome di \"Valle dei Progni\", essendo profondamente scavata nei calcari giurassici del Vaio di Gravasso sin sopra a Breonio. La maggior parte delle formazioni rocciose risalgono all'era mesozoica, e traggono origine da sedimenti marini. Nella zona si riscontra anche la presenza di rocce del cretaceo. In tutto il territorio si possono ritrovare numerosi fossili.\nClima.\nIl clima \u00e8 complessivamente mite durante tutto il periodo dell'anno, soprattutto durante la stagione invernale, grazie alla protezione a nord dei monti Lessini; la buona esposizione al sole verso sud lo fa avvicinare di molto a quello di tipo mediterraneo, che favorisce la crescita di numerose piante di cipresso ed ulivo. Nei mesi invernali, la temperatura generalmente risulta pi\u00f9 bassa nelle zone pianeggianti rispetto alla collina, ma raramente scende di molti gradi sotto lo zero (ad eccezione della zona montuosa). D'estate, invece, le temperature massime si aggirano mediamente tra i 25-30 gradi mentre le minime gravitano tra i 18 e i 20, con una lieve escursione termica tra la collina (generalmente pi\u00f9 fresca e ventilata) e la zona pianeggiante.\nI giorni di nebbia sono circa 25-30 nelle zone di fondo valle, mentre non superano i 15 in quelle collinari fino ad un'altezza di 500 metri.\nLa piovosit\u00e0 media annua \u00e8 di 850\u00a0mm nella zona pi\u00f9 pianeggiante, di 1.200\u00a0mm nella zona tra i 500 ed i 700\u00a0m e infine di \u00a0mm nella zona montana. Le precipitazioni sono concentrate soprattutto in primavera ed autunno, mentre in estate si possono verificare intensi fenomeni temporaleschi, talora accompagnati da grandine. La neve \u00e8 rara, e generalmente non vi si mantiene a lungo. I venti invernali dominanti sono la bora, che soffia da nord-est, e lo scirocco, proveniente da sud-est. Occasionalmente si manifesta anche il vento di f\u00f6hn, caratterizzato da raffiche molto elevate. D'estate si hanno, di norma, leggere brezze. Dal punto di vista legislativo, il comune ricade nella \"Fascia climatica E\" con 2.618 gradi giorno.\nDi seguito si riportano i dati della stazione meteorologica di Verona Boscomantico, situata a pochi chilometri a sud-est rispetto al capoluogo e quindi sufficientemente significativi almeno per quanto riguarda la parte in pianura del territorio.\nStoria.\nPreistoria e antichit\u00e0.\nIl territorio comunale \u00e8 ricco di testimonianze della presenza dell'uomo fin dalla preistoria, con reperti che vanno dal paleolitico all'et\u00e0 del bronzo. Nella frazione Molina \u00e8 presente il Riparo Solinas (attualmente ridenominato \"Grotta di Fumane\"), un riparo abitato in epoca preistorica considerato tra i siti pi\u00f9 importanti d'Europa per il suo lungo periodo di utilizzo. Gli studi effettuati nel sito da parte dei tecnici del Museo civico di storia naturale di Verona, hanno dimostrato che fu abitato, seppur con alcune interruzioni, da circa anni fa a circa anni fa. I reperti pi\u00f9 antichi, riconducibili al paleolitico medio, sono stati attribuiti a neanderthaliani dediti alla caccia, mentre quelli pi\u00f9 recenti sono riconducibili alla cultura aurignaziana del paleolitico superiore. Il passaggio tra le due culture \u00e8 oggetto di un grande interesse scientifico, e ci\u00f2 spiega l'importanza della Grotta di Fumane.\nIn seguito ad una inondazione avvenuta nel 1926, sono state casualmente rinvenute alcune sepolture di epoca neolitica, che gli archeologi hanno attribuite alla cultura dei vasi a bocca quadrata. Grazie a successivi scavi, effettuati negli anni 1950, si \u00e8 ipotizzato che a nord della frazione di Cavalo vi fosse un insediamento risalente alla media et\u00e0 del bronzo, simile ad altri villaggi fortificati (castellieri) posti sulla sommit\u00e0 di rilievi, che sorsero numerosi in quei secoli in svariate zone dell'attuale territorio comunale e in altre posizioni arroccate nella Valpolicella e sulla Lessinia.\nIn epoca romana il \"pagus Arusnatium\", una circoscrizione amministrativa autonoma abitata da una popolazione autoctona, aveva il proprio centro amministrativo in zona di Fumane, mentre \"San Giorgio\" rimaneva il luogo di riferimento religioso. Le iscrizioni del periodo degli Arusnati, popolazione di probabile origine etrusca o comunque italica che si stanzi\u00f2 nella zona gi\u00e0 a partire dal V secolo a.C., si possono ammirare in gran numero al Museo Lapidario Maffeiano di Verona. Allo sbocco della piana di Fumane, verso San Pietro in Cariano, \u00e8 nota la presenza di una casa romana con annessi rustici: il grande complesso \u00e8 legato al toponimo \"ruine\", tuttora in uso, ma gi\u00e0 testimoniato in documenti del secolo decimoprimo. Altri toponimi di probabile origine romana rimangono nel capoluogo: Degnano (da \"Dignus\"), Osan (da \"Voxius\"), Marzane (da \"Martius\"), Carcirago (da \"Carcirius\"). A Cavalo \u00e8 degna di menzione la dedica a Lualda, divinit\u00e0 arusnate, venuta di recente alla luce nel pavimento della \"chiesa vecchia\".\nStoria medievale.\nNell'Alto Medioevo Fumane fu sottoposta a dominio longobardo. Grazie al testamento del Vescovo di Verona Nokterio, datato 15 novembre 927, sappiamo che la valle era chiamata \"Val de sala\", un toponimo proveniente dalla lingua longobarda. Un rogito notarile del 24 maggio 1054 menziona la presenza nella vallata di un castello, i cui limitrofi campi furono donati da alcuni abitanti all'Abbazia di San Zeno di Verona. Non \u00e8 mai stata trovata traccia di alcun resto di questo \"castrum\", anche se la sua presenza \u00e8 attestata da altri documenti in cui viene nominato \"castello di \"Monteclo\"\".\nIl feudo monastico dell'Abbazia di san Zeno si estendeva nella parte meridionale del comune, e comprendeva la chiesetta di Santa Maria del Degnano, in localit\u00e0 \"Vaio\", edificio religioso romanico sorto su un precedente luogo sacro pagano, del quale si ha notizia gi\u00e0 a partire dal 1163. Riedificata integralmente nel XV secolo, dell'edificio originale rimangono solo poche tracce. All'inizio del XII secolo il toponimo \"Fumane\" inizia a comparire sui documenti ufficiali. Si ritiene che il paese sia inizialmente sorto nei pressi della localit\u00e0 Banchette, sul colle \"Fumana,\" ove doveva essere presente un castello menzionato, tra l'altro, su un privilegio concesso nel 1151 da Federico Barbarossa alla chiesa vescovile. A quel tempo, per preservare dai pericoli innescati dalle inondazioni del progno Fumane che minacciavano case e campi, gli insediamenti abitativi erano posti ai lati della vallata, mentre la zona pi\u00f9 centrale era lasciata libera per permettere alle acque di defluire senza causare danni. Risultavano perci\u00f2 abitati i paesi di fondovalle di Volpare, Casterna, Degnano, Osan, Fumane (l'attuale Banchette) e Montecchio (probabilmente l'attuale Marega), oltre agli insediamenti di Mazzurega, Cavalo e Molane, questiultimi posti in quota.\nGrazie ad un verbale di un consiglio comunale giunto fino a noi, si pu\u00f2 stimare che la popolazione di Fumane del 1341 contasse tra i trecentocinquanta e i quattrocento abitanti. I paesi di Cavalo e Mazzurega erano abitati da circa 150 persone ognuno. La sussistenza degli abitanti delle zone pi\u00f9 pianeggianti era garantita dalla coltivazione della vite e dei cereali, nonch\u00e9 di alberi da frutto, mentre chi viveva nella zona collinare era dedito all'allevamento e alla raccolta della legna dai boschi.\nSe pochi sono i resti dell'Alto Medioevo giunti fino a noi, pi\u00f9 numerose si fanno le presenze monumentali risalenti al Basso Medioevo. Quando i veneziani misero in vendita i beni della Fattoria Scaligera, i Maffei acquistarono qui case e campi che passarono poi, a met\u00e0 del secolo XVI, ai Della Torre, i quali vi costruirono l'attuale monumentale villa. I documenti del secolo XV parlano gi\u00e0 di un \"palazzo\" e di una \"chiesa di Santa Maria della Corte\" che qui preesistevano alla villa; recenti restauri hanno messo in luce preesistenze trecentesche. Lo stesso toponimo \"Vicarie\" \u00e8 assai indicativo, avendo appunto Federico della Scala il titolo di Vicario, oltre che di Conte della Valpolicella.\nAnche la chiesa di San Zeno a Fumane, assieme all'annesso cimitero, risale ai primi decenni del Trecento; nel secolo successivo verr\u00e0 ricostruita ed elevata a chiesa parrocchiale affrancandola dalla pieve di San Floriano, e dotata di fonte battesimale riportante incisa la data del 1\u00ba giugno 1442. In origine, nella nuova parrocchia risiedeva un rettore, e solo saltuariamente vi si recava un sacerdote per celebrare le funzioni religiose; bisogner\u00e0 aspettare i primi anni dell'XV secolo per averne uno stabile. Nella struttura della diocesi veronese, Cavalo e Mazzurega dipendevano dalla pieve di San Giorgio di Valpolicella.\nStoria moderna.\nCol passaggio sotto il dominio veneziano, sancito dalla dedizione di Verona a Venezia del 24 giugno 1405, Fumane entr\u00f2 a far parte del Vicariato della Valpolicella, sorretto da un proprio statuto e con sede a San Pietro in Cariano. La Serenissima riconferm\u00f2 alla popolazione locale tutti i diritti e privilegi che le erano stati concessi durante il periodo scaligero, garantendole cos\u00ec una propria autonomia amministrativa e l'esenzione da alcuni gravami fiscali.\nFenomeno tipico negli anni fra Quattro e Cinquecento \u00e8 l'edificazione di numerose ville, in Valpolicella e anche nella vallata fumanese: Villa Della Torre in localit\u00e0 Banchette; Villa Salle-Jenna in localit\u00e0 La Volta; Villa Marchiori-Cer\u00f9-Cicogna nella piazza del Capoluogo.\nNella prima met\u00e0 del XVI secolo, l'odierno territorio del comune Fumane contava complessivamente circa 1300 abitanti in crescita costante. La pressione demografica spinse alla formazione di nuove contrade, come La C\u00e0, Verago e Molane. Un censimento datato 1555 e redatto per volont\u00e0 del comune riferisce che la popolazione era dedita all'allevamento massivo di pecore e capre (se ne contano complessivamente oltre ), mentre i pochi animali di grossa taglia presenti venivano utilizzati prevalentemente per i lavori agricoli nei campi e nei prati, che producevano circa 270 carri da fieno. I cortili erano popolati da conigli, maiali, oche, galline e molti piccioni, mentre i boschi offrivano abbondante selvaggina. Grazie a questo apporto, alla popolazione era garantita una corretta alimentazione.\nNel 1576 un'epidemia di peste provoc\u00f2 un brusco decremento della popolazione, un infausto preludio a quello che avverr\u00e0 pi\u00f9 tardi con la peste del 1630, che decimer\u00e0 gli abitanti portando il computo totale a solo poco pi\u00f9 di 500 persone. Oltre ai devastanti effetti sulla demografia, la peste manzoniana paralizz\u00f2 la realizzazione di importanti lavori che proseguivano da alcuni anni, come quelli relativi al riassesto idrogeologico del territorio o quelli di una progressiva trasformazione fondiaria di recupero di zone paludose, causando anche un rallentamento della diffusione di colture specializzate, e comportando un grave impatto sull'economia che si protrarr\u00e0 per decenni.\nSar\u00e0 necessario attendere la fine del XVII secolo per vedere nuovamente una consistente crescita demografica, che porter\u00e0 la popolazione a superare per numero quella antecedente alle epidemie di peste. Per sfamare tutti gli abitanti vengono realizzati dei terrazzamenti (che qui prendono il nome di \"marogne\") al fine di incrementare la superficie da dedicare all'agricoltura. Nuove attivit\u00e0 imprenditoriali si sviluppano grazie alla coltivazione del gelso per il baco da seta. In questo periodo la zona conosce, dunque, un grande sviluppo su pi\u00f9 fronti.\nDurante il Settecento si registra un rinnovamento dell'edilizia religiosa. A Fumane e a Mazzurega si riedificano le due chiese parrocchiali (vecchie di qualche secolo) mentre a Cavalo e a Breonio se ne costruiscono due di completamente nuove, in posizione diversa dalle due antiche.\nStoria contemporanea.\nNel 1796 l'esercito francese, con a capo Napoleone Bonaparte, conquist\u00f2 Verona ponendo di conseguenza anche Fumane sotto il proprio dominio. In seguito al trattato di Campoformio, che decretava la scomparsa della repubblica di Venezia, venne soppresso il Vicariato della Valpolicella, che tuttavia venne ristabilito per un breve periodo in seguito alla cessione del Veneto all'Austria, per poi scomparire definitivamente in seguito alla pace di Presburgo del 1805, quando tutto il Veneto torn\u00f2 sotto il dominio napoleonico. Con la Restaurazione e il Congresso di Vienna del 1814-15, Fumane pass\u00f2 stabilmente sotto il controllo dell'impero austro-ungarico. Nonostante questo continuo susseguirsi di mutamenti politici e militari il comune, grazie alla sua posizione defilata, riusc\u00ec a tenersi in disparte da queste travagliate vicende, mantenendo una propria continuit\u00e0 amministrativa, anche se dovette per\u00f2 rinunciare a parte della propria autonomia ed ai privilegi con il tramonto del Vicariato.\nParticolarmente ardua \u00e8 la vita dei contadini fumanesi per tutto il XIX secolo. I prodotti pi\u00f9 pregiati, come olio, frumento, vino, seta, sono destinati esclusivamente al mercato esterno, mentre gli abitanti pi\u00f9 poveri devono accontentarsi di una alimentazione incompleta basata sul consumo del mais e dei suoi derivati. Questo tipo di alimentazione, povera di vitamine, unita alla carenza dell'approvvigionamento idrico, fece s\u00ec che tra la popolazione malnutrita si diffondessero epidemie di vaiolo e colera, mentre molti si ammalarono anche di tubercolosi e di pellagra. Nonostante ci\u00f2, Fumane assistette ad un costante incremento demografico. I dati forniti dai registri parrocchiali raccontano che l'odierno territorio comunale contava, nel 1841, una popolazione di 1879 abitanti che salgono a 2070 solamente un decennio pi\u00f9 tardi.\nCome se non bastasse, la gi\u00e0 arretrata e poco produttiva agricoltura di sussistenza vede decimare i raccolti a causa delle malattie. In particolare si ricorda l'epidemia di peronospora, che minacci\u00f2 i fumanesi nel 1859 e port\u00f2 alla costruzione del santuario della Madonna de La Salette come offerta votiva, e il diffondersi dello ioidio. La popolazione di fine ottocento era prevalentemente formata da manovali e da contadini, quasi tutti piccoli e piccolissimi proprietari terrieri, e come in altre realt\u00e0 simili questa perdurante crisi del settore agricolo contribu\u00ec a quel fenomeno diffuso in tutto il Veneto di immigrazione in altri paesi.\nAllo scoppio della prima guerra mondiale la popolazione, che allora contava circa abitanti, si mostr\u00f2 inizialmente favorevole alla scelta di entrare nel conflitto. Tuttavia, dopo le prime notizie del fronte che parlavano di caduti e di una situazione di stallo, inizi\u00f2 a serpeggiare una certa paura tra i fumanesi, in quanto il comune si trovava non molto distante dalle zone di combattimento. Alla fine, la popolazione di Fumane dovette contare 28 caduti in battaglia, 7 per malattia, 6 dispersi e 2 soldati deceduti a seguito di malattie.\nGli anni successivi al conflitto furono caratterizzati da una certa instabilit\u00e0 sociale, con scontri tra socialisti, cattolici e, pi\u00f9 tardi, fascisti. La comparsa in paese del primo fascio da combattimento avvenne precocemente rispetto al resto della provincia di Verona, risultando operante fin dai primi anni 1920. L'11 marzo del 1929, tramite regio decreto, venne soppresso il comune di Breonio, e il capoluogo con Molina e Gorgusello vennero aggregati a Fumane. Con l'inizio degli anni 1930 la situazione politica inizi\u00f2 a stabilizzarsi, con il fascismo che ormai aveva ottenuto il pieno potere e consenso sociale in Italia, instaurando un regime.\nNegli anni immediatamente successivi alla seconda guerra mondiale si assiste invece al declino del settore agricolo e del conseguente reddito prodotto. La vitalit\u00e0 della popolazione, espressa nei secoli trascorsi, porta alla nascita nel dopoguerra della piccola e media industria, assieme al fiorire altres\u00ec di tutte quelle attivit\u00e0 del settore terziario ad essa connesse. Lo sviluppo demografico del Paese d\u00e0 impulso a interventi a carattere residenziale, che si susseguono ad ondate nei vari decenni, con un picco negli anni ottanta, quando il paese raggiunge l'attuale sviluppo demografico e planimetrico.\nSimboli.\nLo stemma comunale \u00e8 rappresentato dalla chiesa a base ottagonale del complesso di Villa Della Torre, con a destra il campanile a torre merlata su prato verde con sfondo azzurro e nuvola retrostante la torre. Il gonfalone \u00e8 costituito da un drappo rosso con al centro lo stemma.\nMonumenti e luoghi d'interesse.\nArchitetture religiose.\nNel territorio fumanese si possono ritrovare numerosi edifici religiosi, alcuni dei quali di pregevole interesse. I pi\u00f9 antichi che vi si possono ammirare risalgono all'epoca tardo medievale, e rappresentano squisiti esempli dell'architettura romanica veronese. Dalla met\u00e0 del XVIII secolo si assiste alla costruzione di molte delle odierne chiese, talvolta realizzate su preesistenti opere medievali. Infatti, nel settecento a Fumane e a Mazzurega si riedificano le due chiese parrocchiali, mentre a Cavalo e a Breonio se ne costruiscono due di completamente nuove, in posizione diversa dalle due antiche.\nVille.\nIl territorio fumanese vanta la presenza di ville venete di ragguardevole pregio storico-artistico. L'edificazione di queste dimore risale perlopi\u00f9 all'epoca della dominazione veneziana e nasce dall'esigenza dei ricchi proprietari terrieri veronesi di trasferirsi saltuariamente in campagna per seguire la produzione agricola oppure per villeggiatura.\nSociet\u00e0.\nEvoluzione demografica.\nUfficialmente il censimento della popolazione \u00e8 iniziato nel 1871, tuttavia, grazie a documenti storici, possiamo ricostruire l'andamento demografico anche nei secoli precedenti. Uno dei pi\u00f9 antichi documenti giunti fino a noi \u00e8 un verbale di un consiglio comunale del 1341. da cui si \u00e8 potuto stimare che vi fosse un numero di abitanti compreso tra le trecentocinquanta e le quattrocento unit\u00e0. Due secoli pi\u00f9 tardi, secondo il resoconto di una visita pastorale del Vescovo di Verona Gian Matteo Giberti del 1532, Fumane aveva 660 residenti, mentre a Cavalo e a Mazzurega circa 400 e 250 rispettivamente. Nel 1573, nel capoluogo, si contano 130 nuclei famigliari, per complessivi 685 paesani. La crescita demografica subisce un brusco rallentamento quando, nel 1576, il territorio \u00e8 martoriato da un'epidemia di peste che porter\u00e0 la popolazione, l'anno successivo, a ridursi a soli 328 abitanti a Fumane, 50 a Mazzurega e 152 a Cavalo. In pochi anni, tuttavia, si registra una consistente ripresa tanto che, sul finire del XVII secolo, Cavalo torna a contare 233 abitanti e il capoluogo 604. In seguito, la peste del 1630 porta ad un nuovo crollo demografico, tanto che nel 1631 la popolazione di Fumane \u00e8 composta da sole 346 individui, Cavalo 81 e Mazzurga 88.\nGrazie ad un periodo di particolare crescita economica e stabilit\u00e0 sociale, tra la fine del seicento e il settecento il territorio fumanese \u00e8 protagonista di un vero boom demografico che, nonostante qualche flessione, perdurer\u00e0 anche nel secolo successivo. Tra il 1771 e il 1841, Fumane passa da 785 abitanti a 1082, Mazzurega da 163 a 249 e Cavalo da 305 a 548. Dieci anni dopo, stando ai registri parrocchiali, si assiste ad un'emigrazione dai paesi di altura a favore del capoluogo a valle, tanto che 1851 Fumane \u00e8 abitato da 1450 unit\u00e0, mentre la popolazione di Mazzuerega e Cavalo scenda rispettivamente a 260 e 360.\nUn decennio dopo l'unificazione del Veneto al Regno d'Italia del 1866, le svantaggiose condizione economiche che si erano verificate portarono al fenomeno dell'emigrazione veneta che, tuttavia, coinvolse marginalmente gli abitanti della valle di Fumane. Nei primi secoli del XX secolo la popolazione cresce lentamente, fino ad arrivare ad un lieve diminuzione tra gli anni 1950 e 1970, quando parte della popolazione contadina preferisce inurbarsi alla ricerca delle offerte di lavoro provenienti dalla nascente grande industria. Con l'inizio del XXI secolo, la popolazione torna ad aumentare considerevolmente, non tanto per l'aumento della nativit\u00e0, quanto per il trasferimento di famiglie provenienti da altri comuni. in particolare dalla citt\u00e0 di Verona, che qui cercano una migliore qualit\u00e0 della vita.\nEtnie e minoranze straniere.\nA partire dagli ultimi decenni del secolo scorso, si \u00e8 assistito ad un progressivo aumento della presenza di cittadini stranieri, che qui sono immigrati per trovare lavoro nell'agricoltura e nell'assistenza alla terza et\u00e0. Al 31 dicembre 2014 nel territorio comunale risultavano presenti 264 cittadini non italiani, prevalentemente europei. Nel capoluogo si contavano anche 34 cittadini provenienti dall'Africa, 8 dall'America e 17 dall'Asia.\nCultura.\nIstruzione e biblioteche.\nL'istruzione \u00e8 affidata all'Istituto Statale Comprensivo Bartolomeo Lorenzi che gestisce, sull'intero territorio comunale, due scuole dell'Infanzia situate a Breonio e a Fumane, due scuole Primarie a Breonio e a Fumane, e una scuola secondaria di Primo Grado nel capoluogo.\nFumane possiede una propria biblioteca, inserita nel sistema bibliotecario della provincia di Verona, ospitata presso il centro socioculturale in viale Verona. A completamento del servizio, negli anni 1990 sono stati istituiti due centri lettura a Cavalo e Breonio.\nTeatro e musica.\nOgni anno, presso il teatro parrocchiale del capoluogo, si tiene la manifestazione \"Sabato a Teatro\", rassegna teatrale di commedie brillanti, giunta nel 2016 alla 27\u00aa edizione.\nDal 1970 \u00e8 attivo il \"Coro Amici della Musica\", vincitore nel 1975 del primo premio assoluto al Concorso Nazionale di Vittorio Veneto. Nel corso degli anni ha partecipato a festivals e si \u00e8 esibito in moltissime citt\u00e0 europee. Tra i suoi direttori si ricordano Giorgio Croci, Sebastian Korn e Daniela Candiotto.\nCucina.\nTra i piatti tipici della cucina fumanese si possono gustare i \"gnochi sbatui\", fatti semplicemente con farina, acqua, burro e sale, un piatto semplice da cucinare per i malgari o i pastori all'alpeggio, polenta e \"musso\" (carne d'asino) oltre ai vari formaggi della Lessina come il monte Veronese. Il tutto viene accompagnato dai celebri vini che qui si producono, il Valpolicella (vino) (nelle varianti Superiore, Ripasso, e Classico), l'Amarone e il Recioto, quest'ultimo adatto come vino da dessert.\nEventi.\nCome \u00e8 tradizione in tutta la provincia di Verona, anche Fumane ospita diverse sagre, feste popolari della durata di alcuni giorni, caratterizzate da musica dal vivo e chioschi enogastronomici. Un appuntamento storico del capoluogo \u00e8 la \"Fiera di marzo\", dedicata allo scambio di prodotti ed attrezzature agricole, e dell'artigianato. A Breonio, invece, la terza domenica di ottobre si tiene l'\"Antica Fiera del Rosario\", con l'obiettivo di valorizzare le produzioni biologiche locali.\nGeografia antropica.\nFrazioni.\nOltre al capoluogo (distinto nelle localit\u00e0 Banchette, Fumane, Bertarole, C\u00e0 Melchiori, Casetta, Casterna, Isola, Osan, Piani, Vaio e Volta, Marega), il comune \u00e8 composto anche dalla frazioni di Mazzurega (con Cavarena e la C\u00e0), Cavalo (con Straval, Cesa Vecia, Casa Maur e Piazzi), Verago di Sotto e Verago di Sopra, Molina (con Manune) e Breonio (con Gorgusello di sopra, Gorgusello di Mezzo e Gorgusello di sotto, Sottosengia, Paroletto, Camporiondo, Forte Masua e Ruinal, Pizzolana, Togni, Moccoli, Sengiarossa e Bottesela).\nBreonio e Molina appartengono al comune di Fumane soltanto dal primo giugno 1929, il periodo della grande ristrutturazione degli enti locali, quando furono annesse a Fumane dal comune soppresso di Breonio. Al tempo. il comune della Lessinia Occidentale si chiamava Breonio. e aveva sede in Sant'Anna d'Alfaedo dopo essere stato come sede anche a Fosse, tantoch\u00e9 lo stemma del vecchio comune, con i tre monti defilati, \u00e8 passato a quello di Sant'Anna.\nMolina.\nMolina \u00e8 siutata ad un'altezza di 600 e ad una distanza di 8,22\u00a0km dal capoluogo. Conta 114 abitanti, di cui tre di cittadinanza europea non italiana. Le prime notizie sulla presenza di un edificio di culto (inizialmente si parla di un modesto oratorio) si hanno in occasione dei resoconti di una visita pastorale del XVI secolo. Un nuovo edificio viene ultimato nel 1553 e intitolato a Sant'Urbano. Divenuto ormai vecchio e fatiscente, l'attuale chiesa parrocchiale venne edificata, in stile neoclassico, tra il 1904 e il 1910 ad opera dell'architetto Flaminio Fraccaroli.\nMolina, famosa per il suo parco delle cascate, vanta anche il museo botanico della Lessinia, inaugurato il 15 settembre 1981.\nMazzurega.\nA 1,96\u00a0km dal capoluogo e a circa 460 , lungo la strada provinciale n. 33, si trova la frazione di Mazzurega. Nel 2017, la popolazione dell'abitato \u00e8 costituita da duecentonovantotto persone, di cui dieci stranieri.\nLa chiesa parrocchiale venne realizzata nel XVI secolo, e profondamente ristrutturata nel Settecento. All'interno, contiene un dipinto di Antonio Badile. Le case, perlopi\u00f9 racchiuse intorno al centro della frazione, sono in gran parte realizzate con muro in sasso e tetto in cotto.\nCavalo.\nLa frazione di Cavalo si trova a 3,6\u00a0km dal capoluogo, ed \u00e8 posta tra Mazzurega e Breonio a circa 600 La si raggiunge attraverso la strada provinciale n. 33 oppure con la n. 33/c, che scende verso il comune di Sant'Ambrogio di Valpolicella. Al 2017, Cavalo risulta abitato da trecentosessantasei persone, di cui sedici sono di provenienza straniera.\nMolti degli edifici sono stati costruiti prima della met\u00e0 del XX secolo e sono realizzati con muri a sasso e tetto in cotto. Fuori dall'abitato, sorge l'antica chiesa vecchia, mentre la nuova parrocchiale, posta al centro del paese, fu eretta a partire dal 1784 e consacrata nel 1789. Essa risulta adorna di affreschi di Marco Marcola.\nSul lato occidentale, l'abitato termina improvvisamente con una profonda insenatura, nota come \"vaio di Cavalo\".\nBreonio.\nLa frazione di Breonio sorge ad una altitudine di 860 metri s.l.m. e a circa 9,46 chilometri dalla casa comunale. \u00c8 la frazione pi\u00f9 a nord del territorio di Fumane. A Breonio vi sono 252 abitanti, tra cui si contano tre con cittadinanza non italiana: 2 europei e 1 proveniente dall'Africa.\nParticolare \u00e8 la vicissitudine della Chiesa parrocchiale di Breonio: abbandonata la vecchia chiesa di San Marziale perch\u00e9 evidentemente troppo piccola, un nuovo grandissimo tempio fu costruito fuori del paese sopra Gorgusello e Molina in modo da servire meglio anche quelle due localit\u00e0. L'atto di donazione del terreno da parte del parroco \u00e8 del 1758. I lavori perdurarono fino al 1835, ma pochi anni dopo la consacrazione della chiesa, per eccessivo peso della costruzione gravante su terreno di natura franosa, cominciarono ad apparire crepe e fessurazioni nelle murature e nella volta del tempio, aggravatesi dopo il sisma del 1882, tant'\u00e8 che la chiesa venne chiusa a tempo indeterminato nel 1890. Successivamente, dopo tre anni di restauri, la chiesa nel 1893 fu riaperta al culto, ma nel 1949 il riapparire di fessurazioni condusse alla dolorosa decisione di chiudere definitivamente al culto la chiesa nel 1952, che venne minata nel 1958 per recuperare materiale necessario alla costruzione della nuova parrocchiale di San Marziale in Santa Maria Regina, che accoglie quasi tutto il patrimonio artistico della \"cesa vecia\".\nEconomia.\nDa territorio esclusivamente agricolo, Fumane si \u00e8 trasformato in un centro con economia imperniata nell'industria e nel terziario, affiancato da un'agricoltura altamente specializzata in prodotti di qualit\u00e0. \u00c8 zona di produzione del vino Valpolicella classico DOC, dell'Amarone classico DOC e del Recioto classico DOC. Al 2016, Fumane contava 452 societ\u00e0 (in particolare 43 societ\u00e0 di capitali, 91 societ\u00e0 di persone e 313 imprese individuali) in leggera flessione del 2,6% rispetto all'anno precedente; tuttavia, il 3% di queste imprese risultava inattivo. Tra le imprese registrate, 125 erano artigianali, 91 a conduzione femminile e 15 aperte da cittadini extracomunitari.\nCome si vede dal grafico a destra, nel 2016 a Fumane tra le imprese registrate il 16% operava nel settore dei servizi, il 14% nel commercio e altrettante nelle costruzioni, l'11% aveva carattere industriale, il 7% dedicate all'alloggio e alla ristorazione, mentre ben il 36% erano imprese agricole.\nSettore primario.\nPer tutta la sua storia, l'agricoltura e l'allevamento, hanno rappresentato per Fumane la centralit\u00e0 della sua economia. Qualche dato storico ci viene da un censimento comunale risalente al 1555, da cui sappiamo che nel capoluogo vi erano 115 prati su cui pascolavano 36 bovini da giogo, 25 cavalli da tiro e pecore. A Cavalo e Molane si producevano 80 carri di fieno (contro i 160 di fumane) e gli allevatori potevano contare su 600 pecore e 200 capre, oltre che 18 bovini e 8 cavalli da tiro. Anche Mazzurega vantava numeri simili, anche se leggermente inferiori. Nei cortili dei paesi si trovavano oche, galline, conigli, maiali e vi erano numerose torri colombaie.\nDalla met\u00e0 del XIX secolo, l'attivit\u00e0 agricola a Fumane, in particolare quella inerente alla vite, appare arretrata e inefficiente. Per far fronte a periodi di scarsit\u00e0, i contadini ricorrono all'ampliamento delle terre coltivate, piuttosto che investire in rinnovamento e nella specializzazione agricola. Sono questi i decenni in cui le culture subiscono devastazioni da fenomeni naturali e, soprattutto, dalle epidemie di peronospora, filossera e oidio; basti pensare che solo negli anni 1860 si inizier\u00e0 a trattare le viti con il rame al fine di proteggerle da quest'ultimo parassita (al tempo, con uno scopino di saggina, intinto in una bacinella).\nQuesta arretratezza causer\u00e0 carestie e malattie nella popolazione pi\u00f9 povera ma, di contro, porter\u00e0, seppur molto lentamente, a cercare di porre dei miglioramenti nelle coltivazioni al fine di migliorare la produttivit\u00e0 e la qualit\u00e0 dei prodotti. Oggi, Fumane pu\u00f2 vantare una eccellente produzione di uve, in particolare le qualit\u00e0 di Molinara, Rondinella e Corvina, con cui si realizzano il \"Valpolicella\", il \"Recioto\", l\"'Amarone\", pregiati vini apprezzati sui mercati internazionali. Dagli anni 2000 si \u00e8 assistito ad un sensibile calo nella coltivazione del ciliegio (spesso la sua coltivazione \u00e8 stata soppiantata da quella della vite) che aveva avuto il suo apice negli anni 1980 e 1990. Diversa sorte per l'olivo, inizialmente raro, a partire dagli anni 2000 ha conquistato sempre pi\u00f9 interesse anche da parte delle aziende vinicole, che cos\u00ec possono offrire anche olio locale ai propri clienti. Nel 2006 nel comune di Fumane si contavano 162 imprese agricole registrate, in leggero calo con le 169 registrate alla camera di commercio due anni prima.\nAttivit\u00e0 estrattiva e industriale.\nNelle frazioni montane del comune di Fumane, l'estrazione e la lavorazione della pietra (pietra della Lessinia) ha origini antiche. A causa tuttavia della lontananza dal centro urbano, per secoli tale attivit\u00e0 non venne valorizzata, rimanendo dedicata al solo soddisfacimento delle esigenze edilizie locali. Bisogner\u00e0 aspettare la costruzione delle prime strade e l'introduzione dei veicoli a motore affinch\u00e9 questo settore inizi a progredire. Cos\u00ec, a partire dagli anni 1920, sul monte Pastello iniziano a comparire le prime cave dove si inizi\u00f2 il processo estrattivo non solo in galleria, ma anche a cielo aperto, che continua tutt'oggi (2018).\nNel 1962, nella valle di Progni viene costruito un importante cementificio per consentire lo sfruttamento dell'ottima qualit\u00e0 della marna che si poteva estrarre dalle colline. L'opificio arriver\u00e0 a produrre fino a quintali di cemento al giorno nel 2007, quando inizier\u00e0 il suo declino che si concluder\u00e0 con la chiusura e l'abbandono della struttura, avvenuta a novembre 2016, in seguito alla sentenza del Tribunale Amministrativo Regionale del Veneto, che impedisce la costruzione di una torre con funzione di inceneritore di rifiuti. Il settore industriale, che ha visto anche la chiusura nel 2015 di una fabbrica di batterie per automobili, \u00e8 oggi cos\u00ec ridotto quasi esclusivamente ad attivit\u00e0 correlate con l'attivit\u00e0 vinicola.\nCommercio, turismo e servizi.\nIl turismo ha un rilevante peso nell'economia del paese, con presenza di numerose strutture ricettive che vanno dai pi\u00f9 semplici \"Bed and breakfast\" fino ad alberghi di gran lusso, situati il pi\u00f9 delle volte in antiche ville venete. L'attivit\u00e0 alberghiera \u00e8 favorita in particolar modo dai numerosi eventi che avvengono a Verona, come il Festival lirico areniano e le fiere \"Marmomacc\" e \"Vinitaly\". Al 2016 si contano 30 attivit\u00e0 di alloggio e ristorazione.\nLa crescita sostenuta dell'economia del paese ha portato ad un incremento del settore dei servizi, tuttavia limitato dalla decentralizzazione della valle rispetto al resto della Valpolicella. Nel capoluogo vi \u00e8 uno sportello bancario. Nel 2016 si registravano in tutto 65 imprese commerciali e 72 dedicate ai servizi.\nInfrastrutture e trasporti.\nLa conformazione della valle di Fumane, stretta e allungata da sud a nord, ha influito sullo sviluppo del sistema viario. Nel periodo di massima produzione del cementificio posto a nord del capoluogo, nella valle dei Progni, gli abitanti di Fumane hanno dovuto fare i conti con un notevole traffico, soprattutto di mezzi pesanti, che ha messo a dura prova la viabilit\u00e0 del paese. Con la chiusura dello stabilimento la circolazione \u00e8 tornata ad essere moderata e la rete di strade appare oggi pi\u00f9 che sufficiente.\nLa strada provinciale n.33 del Pastello \u00e8 il principale asse viario che attraversa il comune. Parte da San Pietro in Cariano e sale verso la Lessinia attraversando prima il centro del capoluogo per poi raggiungere Mazzurega, Cavalo e Breonio. Prende il nome dal Monte Pastello.\nSul territorio comunale non transita alcuna linea ferroviaria. La pi\u00f9 vicina stazione \u00e8 quella di Domegliara, posta a circa 8\u00a0km dal capoluogo. Nella prima met\u00e0 del 1900 e era in funzione la ferrovia Verona-Caprino-Garda che attraversava il vicino comune di San Pietro in Cariano; la linea venne soppressa nel 1959. Fumane \u00e8 servita da un servizio di trasporto pubblico su autobus, gestito dall'azienda ATV, che fornisce un collegamento diretto con la citt\u00e0 di Verona.\nAmministrazione.\nGemellaggi.\nNel corso degli anni, l'amministrazione comunale di Fumane ha siglato gemellaggi con i seguenti comuni italiani ed esteri:\nAltre informazioni amministrative.\nFa parte della Comunit\u00e0 montana della Lessinia e dell'area del Parco della Lessinia.\nSport.\nA Fumane vi sono diverse realt\u00e0 sportive. Presso i campi sportivi del capoluogo, gioca l'A.S.D. Fumanese Calcio e la squadra locale di tamburello. Nel 2002 \u00e8 nata la societ\u00e0 di pallacanestro Fumane Basket che nel 2007 si \u00e8 unita con la societ\u00e0 Sant'Ambrogio Basket e ora \u00e8 denominata ASD Basket Fu.Sa. Nella valle dei progni vi sono delle piscine dove si allena una societ\u00e0 di nuoto sincronizzato. Dal 1985 opera l'associazione sportiva dilettantistica Fumane triathlon."}
{"id": "33822", "revid": "767487", "url": "https://it.wikipedia.org/wiki?curid=33822", "title": "Peter Erskine", "text": "Biografia.\nPeter Erskine \u00e8 nato a Somers Point, New Jersey, (USA), ha iniziato a suonare la batteria all'et\u00e0 di 4 anni. Ha cominciato la sua carriera all'et\u00e0 di 18 anni con la Stan Kenton Orchestra, con la quale ha collaborato per 3 anni. Successivamente ha militato nei Weather Report per quattro anni, registrando 5 dischi, compreso un premio Grammy Award con \"8:30\". Dopo questa esperienza ha iniziato a suonare con Mike Brecker, Mike Mainieri, Don Grolnick e Eddie Gomez degli Steps Ahead.\nPeter Erskine \u00e8 presente in oltre 600 dischi, fra cui si possono citare i lavori con le big band di Maynard Ferguson, Bob Mintzer, la Word of Mouth Big Band di Jaco Pastorius e Kenny Wheeler, le orchestre come la BBC Symphony Orchestra, l'Ensemble Modern, la London Symphony e la Los Angeles Philharmonic. Ha inoltre registrato con musicisti quali Steely Dan, Lyle Mays, Joni Mitchell, gli Yellowjackets, Diana Krall, Chick Corea, Pino Daniele, Rita Marcotulli, Freddie Hubbard, Gary Burton, Pat Metheny, Massimo Colombo, Sadao Watanabe, Eliane Elias, Mike Stern, Miroslav Vitous, Jan Garbarek, John Scofield, John Martyn, Ralph Towner.\nPeter Erskine \u00e8 laureato alla Interlochen Arts Academy (Michigan, USA) e ha studiato percussioni con George Gaber alla Indiana University. Egli conduce seminari per batteristi in tutto il mondo ed \u00e8 autore di libri e DVD didattici di grande successo. Insegna alla University of Southern California ed \u00e8 consulente per la batteria jazz alla Royal Academy of Music di Londra. Ha vinto ben 7 primi posti al sondaggio di 'Modern Drummer Reader' nella categoria Mainstream Jazz Drummer, ed ha ricevuto un dottorato onorario di musica al Berklee College of Music.\nDiscografia.\n\"Da solista\":\n\"In collaborazione\":"}
{"id": "33823", "revid": "125715718", "url": "https://it.wikipedia.org/wiki?curid=33823", "title": "Garda (comune)", "text": "Garda (\"G\u00e0rda\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nGarda dista circa 35 chilometri da Verona. Rispetto al capoluogo \u00e8 in posizione nord ovest.\n\u00c8 situato sulla costa veronese del Lago di Garda, anticamente conosciuto come Ben\u00e0cus o Ben\u00e0co.\nIl paese sorge al centro dell'omonimo golfo, che in parte si allunga fino a formare una piccola penisola, che comprende Punta San Vigilio e la Baia delle Sirene.\nConfina a sud con Bardolino, a nord con Torri del Benaco, a est con Costermano sul Garda, mentre ad ovest con i comuni bresciani di San Felice del Benaco e Manerba del Garda.\nGarda \u00e8 facilmente raggiungibile percorrendo l'autostrada A22 del Brennero, uscendo al casello di Affi-Lago di Garda Sud (dal quale dista circa 9\u00a0km) oppure percorrendo la SR 249 Gardesana Orientale, in direzione di Riva del Garda. Fino al 1956 esisteva anche un collegamento con la linea ferroviaria Verona-Caprino-Garda.\nClima.\nA Garda, come in tutti i comuni sulle coste del Lago di Garda si assiste ad un clima pi\u00f9 mite rispetto all'entroterra, grazie all'azione mitigante della grande massa d'acqua. Questo clima viene definito sub-mediterraneo.\nStoria.\nIl toponimo Garda \u00e8 l'evoluzione della voce longobarda \"warda\" (guardia, luogo elevato atto ad osservazioni militari o castelliere di sbarramento), un'evidente allusione alla fortezza eretta contemporaneamente alle prime invasioni barbariche sulla Rocca di Garda, la collina che sovrasta il paese, dove vi era la presenza di un castello ed una chiesa dedicata a San Colombano, la zona come corte (\"Curtis Gardensis\") faceva parte fin dall'epoca longobarda della corte del Monastero di San Colombano del Priorato di Bardolino, assieme alla Valpolicella e vari feudi Benacensi e veronesi, dipendente dall'Abbazia di San Colombano di Bobbio (PC) e del grande feudo monastico di Bobbio; la prima testimonianza \u00e8 data dal diploma del re Liutprando in favore del monastero bobbiense e in successivi come le \"Adbreviationes\" dell'abate Wala, cugino di Carlo Magno (833) e nei diplomi imperiali di Lodovico II (860) e di Berengario I (11 settembre 903). I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali.\nGarda \u00e8 celebre fin dal Medioevo proprio per la sua Rocca, nella quale fu imprigionata la regina Adelaide di Borgogna, che nel 947 aveva sposato Lotario di Provenza, re d'Italia poi deceduto per avvelenamento. In seguito, Adelaide rifiut\u00f2 la proposta di matrimonio del figlio del duca di Ivrea Berengario, il quale, per questo, la fece imprigionare sull'altura. La regina, secondo alcune fonti storiche, riusc\u00ec a fuggire, divenendo poi moglie di Ottone I, sceso in Italia nel 953. Durante il regno di Ottone la Rocca fu smantellata per ragioni ignote.\nGarda fu, nel periodo medioevale, il centro del distretto amministrativo che esercitava il suo potere su tutti i comuni rurali della zona. Deriva dal comune rurale la Corporazione degli Antichi Originari, nata nel 1452 sotto tutela della Repubblica di Venezia, che le confer\u00ec i diritti sulla pesca nelle acque del lago. I diritti furono in seguito rispettati da Napoleone e dallo stesso Regno d'Italia. Ancora oggi della Corporazione fanno parte i discendenti degli Originari del luogo, che ogni anno si spartiscono le quote del ricavato dell'affittanza della pesca.\nMonumenti e luoghi d'interesse.\nGarda \u00e8 ricca di ville e di percorsi nella natura. Il centro abitato \u00e8 dominato dalla Rocca, fin dai tempi dei Longobardi.\nArchitetture religiose.\nLa pieve di Garda \u00e8 una delle pi\u00f9 antiche della zona, perch\u00e9 nel secolo X aveva gi\u00e0 un capitolo di canonici facenti vita comune, nonch\u00e9 chierici dislocati a Torri del Benaco e a Bardolino. Nel 1522 venne unita all'Ospedale Maggiore di Brescia. Dedicata a santa Maria, la pieve fu ricostruita dopo il terremoto del 1117 e quindi rimodernata e modificata nel 1824. Il suo campanile fu costruito nel 1571. Dell'antica costruzione medievale della pieve rimangono tracce murate nel campanile e nel chiostro. Notevole il concerto di Campane alla veronese della parrocchiale, in tonalit\u00e0 di Mib3.\nLa chiesa di S. Stefano \u00e8 a fianco della strada che attraversa il paese, vicino al torrente della SS. Trinit\u00e0. Esisteva di certo prima del 1687, data scolpita su una parete esterna. Nel 1877 fu innalzata e restaurata.\nPunta San Vigilio.\nPunta San Vigilio, di propriet\u00e0 dei conti Guarienti di Brenzone, forma una penisola che chiude a nord ovest il golfo di Garda. Sono presenti in questa piccola prominenza una villa, una chiesetta, una storica locanda, un porticciolo, la Baia delle Sirene. San Vigilio \u00e8 sempre stato meta di visitatori illustri, tra i quali Maria Luigia duchessa di Parma, il re di Napoli, l'imperatore Alessandro di Russia, il Nobel Otto Hahn e la sua consorte, la pittrice Edith Junghans, Winston Churchill, gli attori Laurence Olivier, Vivien Leigh e il principe Carlo d'Inghilterra.\nCultura.\nNel mese di luglio si svolge il \"Premio Riviera Laurence Olivier e Vivien Leigh\" dedicato ai due grandi attori che soggiornavano negli anni '50 a San Vigilio, incantevole localit\u00e0 facente parte del territorio del comune di Garda.\nGarda \u00e8 gemellata con il comune di Beilngries dal 2003.\nEconomia.\nL'economia si basa essenzialmente sul turismo, quindi su attivit\u00e0 commerciali ed alberghiere. Molto elevata la presenza tedesca.\nAmministrazione.\n \nSport.\nVoga.\nA Garda \u00e8 presente la pi\u00f9 grande scuola di voga in piedi e voga alla veneta d'Italia, che si occupa di trasmettere alle nuove generazioni la tradizione remiera gardesana. Ogni anno partecipa attivamente alla coppa Italia e ai campionati italiani di voga in piedi 750. \u00c8 anche l'organizzatrice del tradizionale palio dell'Assunta, dove le contrade del paese si sfidano in una regata carica di grande significato e orgoglio paesano, per aggiudicarsi la statua lignea della madonna.\nL'associazione bisse la rocca \u00e8 una societ\u00e0 sportiva che si occupa di formare atleti e di concorrere nell'annuale competizione remiera del lago di Garda, denominata bandiera del Lago, nel quale si utilizzano le tradizionali imbarcazioni (bisse). \u00c8 una delle quattro fondatrici della Lega bisse del garda e partecipa fin dalla prima edizione del 1968. Ad oggi \u00e8 la detentrice del primato per il maggior numero di vittorie (12 vittorie totali).\nCalcio.\nLa principale squadra di calcio della citt\u00e0 \u00e8 l\"'A.C. Garda Calcio\", nata nel 1946, che milita nel girone A veneto di Eccellenza."}
{"id": "33825", "revid": "1410376", "url": "https://it.wikipedia.org/wiki?curid=33825", "title": "Grezzana", "text": "Grezzana (\"Gress\u00e0na\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nGrezzana \u00e8 un comune che si colloca a met\u00e0 strada tra la Valpantena e la Lessinia. Dista circa 9\u00a0km dal capoluogo provinciale ed \u00e8 situato a 169 m sul livello del mare.\nConfina a nord con Erbezzo, a nord-est con Bosco Chiesanuova e Cerro Veronese, ad est con Rover\u00e8 Veronese, a sud con Verona, ad ovest con Negrar di Valpolicella e a nord-ovest con Sant'Anna d'Alfaedo.\nIl territorio grezzanese si estende nella parte centro-settentrionale della Valpantena, che a nord della frazione di Lugo si divide in 3 profondi vaj: il vajo della Marciora, il vajo dei Falconi ed il vajo dell'Anguilla. \nA nord di queste insenature svettano alcuni tra i pi\u00f9 importanti massicci lessinici, come il \"Monte Tomba\", il \"Corno d'Aquilio\" e il \"Corno Mozzo\".\nNella parte meridionale del comune prevalgono le coltivazioni di viti ed ulivi, con zone di collina alternate a zone di pianura, mentre nelle parti centrale e settentrionale sono presenti i primi rilievi lessinici, con ampie zone di pascoli.\nIl punto comunale pi\u00f9 alto \u00e8 localizzato sul \"Monte Santa Viola\" a 830 m sopra la frazione di Azzago, mentre quello pi\u00f9 basso a 143 metri nella zona confinante con Verona in Valpantena.\nStoria.\nSono incerte le notizie che riguardano la nascita della prima comunit\u00e0 cristiana nella Valpantena.\nSembra (abbastanza attendibilmente) che la religione cristiana sia giunta nella Valpantena verso il IV secolo, cio\u00e8 quando si ebbero le prime conversioni ad opera di missionari provenienti da S. Giustina di Illasi (in onore della pi\u00f9 nobile martire veneta di origine padovana e morta nel 304), che ricopriva allora l'incarico di oratorio per la evangelizzazione di tutta la provincia di Verona.\nIn seguito (fine IV secolo) furono istituiti altri oratori per l'evangelizzazione, le cosiddette \"pievi pagensi\" (della campagna, dette poi anche \"pievi mariane\"). In questo periodo se ne nota una anche a Grezzana. Infatti, nella nostra provincia, in questo arco di tempo si era passati da due soli centri per l'educazione cristiana (S. Giustina di Palazzolo Sommacampagna e S. Giustina di Illasi) a ben 7 luoghi da cui veniva diffusa e accresciuta la fede dei primi cristiani, i quali trovavano difficolt\u00e0 in una valle in cui molto fiorente era il culto pagano (anche perch\u00e9 era una zona molto frequentata dai patrizi romani della citt\u00e0 a anche per i numerosi tempietti, caverne, fontane e boschi che i nobili romani nel tempo pi\u00f9 splendido dell'impero avevano costruito), basta ricordare il \"lucus\" (bosco sacro agli dei) presso Lugo e il tempietto dedicato a Venere presso Vendri.\nVerso il V secolo si comincia ad avere notizie di qualche conversione al cristianesimo.\nVerso l'800 si ha notizia della costituzione a Grezzana (la cui origine \u00e8 data da un certo patrizio romano Lucio Curio Antilio net II secolo a.C.) di un pieve (l'attuale parrocchia), sufficiente per soddisfare le esigenze dei credenti.\nNell'839 il vescovo di Verona Rotaldo conferisce la \"plebem S. Martini de Gretiana\" (forse il nome del santo san Martino viene tirato in causa da una deformazione, nel tempo, di \"mariana\", anche considerato che san Martino era il protettore dei militari e siamo al tempo delle invasioni barbariche) al diacono Audone.\nFu in questo periodo che frequenti si registrarono i casi di giovani che si consacrarono a Dio a alla Chiesa. Un esempio \u00e8 offerto dal vescovo Notkerio, figlio di un Ademario, nativo di Grezzana la quale a quel tempo aveva anche un grandioso castello o rocca fortificata. Notkerio divenuto vescovo di Verona con l'approvazione del re Berengario \"senza che ci sia stato prima un vincolo feudale (un servizio), ma solo per benevolenza\", cio\u00e8 senza aver sborsato un soldo e senza essere passato attraverso gli uffici di corte, dove di solito si faceva carriera. La sua nomina a vescovo pu\u00f2 essere posta attorno al 900, succedendo direttamente ad Adalardo. Fond\u00f2 un ospedale, don\u00f2 ai canonici della cattedrale parecchi possessi nella vane, prodigo con i poveri, mor\u00ec in edificante povert\u00e0 nel 928 e fu sepolto nella cattedrale di Verona. Il suo testamento \u00e8 il primo documento nel quale si legge il nome di Grezzana: \"dono la mia fattoria nel territorio di Grezzana (in loco Graciana)... e la mia parte di castello\". La sua iscrizione nel duomo dice di lui che \"sal\u00ec al cielo spogliato di ogni cosa\", compresi i suoi servi, ai quali concedeva non solo la libert\u00e0, ma anche un piccolo patrimonio perch\u00e9 non vivessero in miseria.\nNel medioevo quindi Grezzana appartenne al Capitolo (specie di confraternita di sacerdoti presso il Vescovado della citt\u00e0) di Verona, poich\u00e9 il vescovo Nokterio aveva posto il paese sotto la cura e l'amministrazione dell'arciprete a dell'arcidiacono della chiesa Cattedrale di Verona, mentre nel castello gli abitanti potevano rifugiarsi nel pericolo.\nIl primo sacerdote addetto al paese del quale si parli \u00e8 un certo Ademperto o Adremperto esistito intorno all'anno 1010.\nNel 1214 Grezzana si liber\u00f2 dalla amministrazione del capitolo della Cattedrale. La parte superiore del campanile \u00e8 di quest'epoca, la base invece \u00e8 dell'epoca romana.\nFu poi sotto dominazione della Repubblica di Venezia.\nNel 1411 viene costruito nella piazza un ospedale (opera eccezionale per quel tempo): l'ospedale di S. Bartolomeo.\nVerso il 1500 cominciano a staccarsi le prime frazioni (Azzago 1578; Bosco 1612; Erbezzo 1672).\nNel 1630 ci fu la terribile peste ricordata anche dai Promessi Sposi. Vi sono poi prepotenze di conti e signorotti che si servono di un certo bandito Falasco.\nPerfino la rivoluzione francese si fa sentire: il comune di allora retto da fanatici sopprime l'ospedale S. Bartolomeo e si appropria dei beni.\nTestimonianze dell'epoca e di quelle seguenti mostrano un profondo attaccamento ai valori religiosi della vita e un senso di serenit\u00e0 anche di fronte ad avvenimenti \"internazionali\" di allora (caduta di Napoleone e impero austriaco).\nNel 1866 Grezzana entr\u00f2 a far parte del regno d'Italia come comune autonomo.\nMonumenti e luoghi d'interesse.\nFortificazioni.\nNelle cavit\u00e0 delle bastionature rocciose si trovano i resti di un rifugio che era utilizzato da una banda di delinquenti. La torre e il riparo risalgono all'epoca medievale, quando fungevano da rifugio, luogo di guardia per il controllo degli accessi alla valle e base per scorrerie banditesche.\nCultura.\n\u00c8 presente nel territorio del comune di Grezzana il Centro Giovanile \"Peraro\" (NOI Associazione).\nDi notevole interesse \u00e8 Il centro culturale Eugenio Turri. \u00c8 principalmente frequentato da studenti ma propone eventi culturali aperti a tutta la cittadinanza\nAutomobilismo.\nDal 1958 al 1968 il territorio comunale \u00e8 stato teatro della prestigiosa gara automobilistica denominata \"Stallavena-Boscochiesanuova\", anche conosciuta come la \"Cronoscalata pi\u00f9 veloce d'Europa\", che si svolgeva sulla strada provinciale del Monti Lessini.\nEconomia.\n\u00c8 zona di produzione del vino Valpolicella DOC con l'appellativo Valpantena, dell'Amarone della Valpolicella e del Recioto DOC.\nDistretto della lavorazione del Marmo nella zona di Stallavena/Lugo.\nInfrastrutture e trasporti.\nGrezzana si trova sulla direttrice che porta ad Erbezzo e a Bosco Chiesanuova. A Stallavena, che \u00e8 nel comune di Grezzana, comincia la strada che porta a Sant'Anna d'Alfaedo e a Negrar. Grezzana \u00e8 attraversata dalla SP 34b \"di Montecchio\", che collega Negrar a Grezzana e dalla SP 6 \"dei Lessini\", strada provinciale che mette in comunicazione Verona con Camposilvano.\nQuest'ultima, fra il 1922 e il 1958, ospit\u00f2 il binario della tranvia Verona-Grezzana la quale faceva parte di un insieme di tranvie elettriche che caratterizzarono la provincia veronese e rappresent\u00f2 un importante strumento di crescita per la Valpantena. Nel 1958 la tranvia fu sostituita da una filovia sullo stesso percorso, a sua volta chiusa nel 1980.\nGrezzana \u00e8 collegata all'autostrada A4 (casello di Verona Est) tramite la tangenziale est, il raccordo autostradale che costeggia la parte orientale del comune di Verona e collega la Bassa Veronese (tangenziale sud e autostrada A4, nei pressi del comune di San Martino Buon Albergo) alla Valpantena.\nAmministrazione.\nIl territorio comunale \u00e8 situato nel Parco della Lessinia."}
{"id": "33827", "revid": "125487395", "url": "https://it.wikipedia.org/wiki?curid=33827", "title": "Monteriggioni", "text": "Monteriggioni \u00e8 un comune italiano di abitanti della provincia di Siena in Toscana. Fa parte della cosiddetta Montagnola Senese.\nGeografia fisica.\nTerritorio.\nIl territorio di Monteriggioni presenta al suo interno tratti fisici molto differenziati: si pu\u00f2 infatti notare facilmente come attorno al rilievo del Montemaggio siano presenti alcune piccole pianure come Pian del Lago e pian del Casone, il Canneto, alternate ad una serie di piccole valli formate da torrenti e ruscelli che caratterizzano la parte centrale e orientale del territorio.\nStoria.\nIl Medioevo.\nLe origini.\nIl Castello di Monteriggioni fu costruito dai senesi, per ordinanza del podest\u00e0 \"Guelfo da Porcari\", in un periodo compreso tra il 1213 e il 1219. Il terreno, acquistato dalla famiglia nobile \"Da Staggia\", era la sede di un'antica fattoria longobarda (la denominazione di \"Montis Regis\" probabilmente indicava un fondo di propriet\u00e0 regale o che godeva di esenzioni fiscali da parte della corona).\nLa costruzione del castello ad opera della Repubblica di Siena ebbe principalmente scopo difensivo, in quanto il borgo sorse sul monte Ala in posizione di dominio e sorveglianza della Francigena, per controllare le valli dell'Elsa e dello Staggia in direzione di Firenze, storica rivale di Siena.\nL'edificazione praticamente \"ex novo\" di un castello rappresentava una novit\u00e0 nella politica espansionistica senese: in precedenza, infatti, la citt\u00e0 aveva acquistato castelli gi\u00e0 esistenti, come quello di Quercegrossa.\nIl tracciato circolare delle mura fu ottenuto semplicemente seguendo l'andamento naturale della collina.\nNon c'\u00e8 accordo degli storici sull'eventuale presenza del ponte levatoio. Certa \u00e8 invece la presenza delle saracinesche, ovvero spesse porte di legno ricoperte di ferro che venivano azionate tramite carrucole. Anche oggi le due porte presentano i segni dei cardini e delle buche causati dalle stanghe di chiusura. Sulla porta San Giovanni si possono anche notare i segni del rivellino, un'altra struttura difensiva di forma rettangolare collocata di fronte alla porta e anch'essa dotata di un ponte levatoio o di una seconda porta.\nIl Castello di Monteriggioni era inoltre circondato dalle cosiddette carbonaie, ovvero fossati pieni di carbone che veniva incendiato per respingere gli assalti.\nEventi successivi.\nDopo l'edificazione del castello i fiorentini e i senesi si batterono per il suo possesso nel 1244, quando i guelfi fiorentini espulsi dalla loro citt\u00e0 entrarono a Monteriggioni, ma raggiunti dai ghibellini aiutati dai senesi furono catturati e uccisi, e nel 1254, quando rientrati i guelfi a Firenze misero sotto assedio Monteriggioni che resistette sino a che la guarnigione tedesca, mal pagata e raggiunta dalla notizia della morte del loro re Corrado IV a Napoli, si fece corrompere e consegn\u00f2 il fortilizio. Ma gi\u00e0 nel 1234 i Fiorentini misero a ferro e a fuoco le terre senesi e papa Gregorio IX si adoper\u00f2 per la pace allo scopo di evitare che l'imperatore Federico II intervenisse per aiutare la citt\u00e0 ghibellina di Siena. Il trattato di pace venne firmato a Monteriggioni e si definirono i nuovi confini tra le due citt\u00e0 rivali: Siena dovette cedere Poggibonsi, liberare Montalcino e riconsegnare Chianciano.\nNel 1269, dopo la battaglia di Colle (ricordata da Dante nel XIII canto del \"Purgatorio\"), i senesi sconfitti si rifugiarono a Monteriggioni, assediato, ma invano, dai fiorentini.\nIn seguito alla peste del 1348 - 1349 i senesi decisero di far risiedere a Monteriggioni un capitano con alcuni fanti per proteggere la popolazione dai malfattori che imperversavano nella zona.\nNel 1380, secondo quanto si pu\u00f2 leggere negli \"statuti del comune et uomini di Monteriggioni\", gli abitanti di Monteriggioni erano considerati \"cittadini di Siena\".\nNel 1383 un gruppo di esuli senesi si impadron\u00ec del Castello con l'inganno, ma si arrese poco dopo.\nL'et\u00e0 moderna.\nTra il 1400 e il 1500 furono interrate le mura per resistere meglio ai colpi dell'artiglieria. Si rese quindi inutile anche l'utilizzo delle carbonaie.\nNel 1526 i fiorentini assediarono Monteriggioni con 2000 fanti e 500 cavalieri, bombardando le mura con l'artiglieria.\nIl Castello di Monteriggioni per\u00f2 resistette e, il 25 luglio di quello stesso anno, nella battaglia di Camollia, i senesi sconfissero l'esercito pontificio, alleato dei fiorentini, che interruppero immediatamente l'assedio.\nIl 27 aprile del 1554 Monteriggioni venne ceduto a tradimento, senza alcun combattimento, dal capitano Bernardino Zeti, fuoriuscito fiorentino, al Marchese di Marignano che nel 1555 sconfisse definitivamente la Repubblica di Siena. Questo episodio \u00e8 considerato dagli storici come l'evento che segna il termine dell'epoca comunale in Italia.\nCosimo I dei Medici impose la sua sul territorio e gli abitanti di Monteriggioni vennero portati schiavi a Firenze.\nMonteriggioni fu poi ceduta dai Medici alla famiglia Golia di Siena, che a loro volta lo cedettero ai Batta. Fu poi incluso nel ducato di Gian Galeazzo Visconti, pervenendo poi ai Fabbroni, ai Daddi e nel 1704 agli Accarigi, che passarono il vitalizio alla famiglia Griccioli, che tuttora mantiene possedimenti nel castello e nelle campagne circostanti.\nMonteriggioni e la Via Francigena.\nNegli ultimi anni Monteriggioni ha assunto maggiore rilevanza turistica essendo stata inserita all'interno del percorso della Via Francigena dal Consiglio D'Europa, fa quindi parte degli Itinerari Culturali. In questo contesto costituisce la tappa 32. Si tratta di un percorso a piedi che parte da Piazza Roma di Monteriggioni e arriva a Piazza del Campo di Siena, per un percorso di 20,6\u00a0km. Per questa sua rilevanza nell'ambito della Via Francigena \u00e8 stato inserito all'interno di un progetto di ricostruzione territoriale del paesaggio medioevale.\nSimboli.\nStemma.\nLo stemma del Comune rappresentato, \"su fondo rosso, da tre torri merlate alla guelfa, la centrale aperta di nero, unite da mura racchiudenti due altre torri, la destra torricellata di un pezzo e finestrata di nero, l'altra sormontata da una guardiola merlata, nel centro una chiesa, il tutto al naturale e fondato su una campagna di verde.\"\nGonfalone.\n\"Drappo di rosso, riccamente ornato di ricami d'argento e caricato dello stemma del comune, con l'iscrizione centrata in argento: \u00abComune di Monteriggioni\u00bb\"\n(Decreto del presidente della Repubblica del 14 gennaio 1970. La descrizione presente nel decreto \u00e8 relativa al solo gonfalone).\nMonumenti e luoghi d'interesse.\nArchitetture religiose.\nNel territorio di Monteriggioni si trovano numerosi centri di importanza storico-artistica; da ricordare:\nArchitetture civili.\nCasa Giubileo sul Montemaggio.\nCasa Giubileo sorge sul luogo in cui il 28 marzo del 1944 avvenne l'eccidio di Montemaggio durante il quale furono uccisi diciannove giovani partigiani.\nArchitetture militari.\nMura.\nDal 2005 \u00e8 possibile percorrere due tratti degli antichi camminamenti di ronda sulle mura, dai quali si godono stupendi panorami sul Chianti e sulla Montagnola Senese.\nLa torre della bonifica.\nLa pianura ai piedi di Monteriggioni era occupata da una palude, ai margini della quale si fronteggiavano Monteriggioni e l'antica Abbadia a Isola, che dipendeva dal vescovo di Volterra.\nQuando i monaci dell'Abbazia cominciarono la bonifica idraulica della palude scavando una galleria per far defluire le acque, i senesi la riempivano nottetempo perch\u00e9 la palude era una protezione naturale contro gli eserciti nemici. La questione and\u00f2 avanti per molto tempo, finch\u00e9 nel 1246 si giunse a un compromesso: i monaci ultimarono la galleria, e i senesi conservarono una consistente area a ridosso del castello. Ancora oggi, nella pianura bonificata, emerge una vecchia torre, situata proprio sopra la galleria sotterranea: serviva da sfiatatoio e da ingresso per la manutenzione della galleria, che oggi non \u00e8 pi\u00f9 percorribile, perch\u00e9 intasata da detriti.\nAree naturali.\nParco turistico sulla via Francigena.\nPercorso lungo la via Francigena con pannelli di spiegazione della flora e della fauna locale, della storia e delle leggende.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 693 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nMuseo delle armature.\nA Monteriggioni \u00e8 stato allestito un Museo delle armi e delle armature, che ospita fedeli\nriproduzioni artigianali di armi e armature medievali e rinascimentali.\nCinema.\nA Monteriggioni sono state girate anche diverse scene di numerosi film, fra i quali:\nGeografia antropica.\nUrbanistica.\nIl nucleo di Monteriggioni \u00e8 un piccolo borgo fortificato.\nIl castello \u00e8 circondato da una massiccia cinta muraria di forma ellittica dello spessore di ben 2 metri, intervallata da 15 torri e due porte, che cinge un colle chiamato monte Ala. Le torri, oggi, si elevano al di sopra delle mura per 6,5 metri, con uno spessore di 4x6 metri, e ne sono visibili soltanto 11: le altre quattro sono state ridotte al livello delle mura (sono state cimate) le 11 rialzate sono state, per cos\u00ec dire, restaurate negli anni venti, in occasione del centenario dantesco del 1921, perch\u00e9 visibili dall'allora via di transito principale, la Cassia. Sopra la cinta muraria correva un camminamento che percorreva l'intero perimetro. Nel 2005 sono state ricostruite alcune parti del camminamento, da cui \u00e8 possibile osservare il panorama.\nLa Porta Franca o Romea (orientata verso Siena) sorge alla base di un torrione mentre quella verso Firenze, porta di sotto, si apre nelle mura ed \u00e8 a fianco da una delle torri del perimetro fortificato.\nEntrando dalla Porta Franca o Romea, che in origine era dotata di una pesante cancellata che veniva abbassata in caso di pericolo, si accede a Piazza Roma, il cuore del borgo. La piazza in origine era \"a sterro\", ovvero senza pavimentazione, ma fu lastricata negli anni settanta con pietra proveniente dalle cave di Rosia (detta \"Pietra da Torre\"). A tutt'oggi la piazza \u00e8 circondata da giardini e orti, molto importanti in passato per permettere la sopravvivenza della popolazione anche in caso di assedio.\nSulla piazza si affaccia la chiesa di Santa Maria Assunta.\nUno dei borghi pi\u00f9 antichi del territorio \u00e8 quello di Abbadia a Isola, oltre Abbadia \u00e8 possibile visitare Strove, un antichissimo borgo di poco posteriore al VI secolo, con una preziosa pieve a capanna. All'interno delle ex paludi del Canneto e nei pressi di Scarna si trova una necropoli etrusca, risalente al IV secolo a.C.\nAltri luoghi di notevole importanza sono il trecentesco Castello della Chiocciola e la villa di Santa Colomba che, a cavallo fra XV secolo e XVI secolo, fu la residenza del signore di Siena Pandolfo Petrucci.\nFrazioni.\nNel territorio comunale di Monteriggioni si trovano le seguenti frazioni:\nAltre localit\u00e0 del territorio.\nTra le altre localit\u00e0 notevoli si ricordano: Acquaviva, Bivio Santo Stefano, Bracciano, Campo di Fiori, Cannuccio, Carpineta, Casa Nuova, Case Operaie, Casone, Castiglionalto, Ceppo, Colle Ciupi, Colombaio, Corpo Santo, Ficareto, Fontebecci-Montecelso, Fornacelle, Fungaia, Gabbricce, La Colonna, La Ripa, La Villa, Monteresi, Pieve a Castello, Poggiolo, Riciano, San Dalmazio, San Martino, Santa Barbara-Miniera, Santa Lucia, Santo Stefano, Scorgiano, Sensano, Stomennano, Vignaglia, Villa Parigini.\nEconomia.\nAgricoltura e allevamento.\nNel passato l'economia di Monteriggioni era a carattere prevalentemente agricolo e pastorale. Prosperavano infatti coltivazioni di viti ed olivi alternate a zone boschive che erano in grado di offrire il nutrimento necessario all'allevamento di bovini e suini, oltre al legname ed al carbone.\nAttualmente del settore agricolo rimangono solamente la coltivazione di cereali e dell'uva, mentre si \u00e8 avuto uno sviluppo in senso industriale nel settore enologico, chimico, alimentare, della lavorazione del ferro e dell'arredamento. Sono presenti anche aziende artigiane che producono ceramiche, lavori in legno, in marmo e in granito. Inoltre, la localit\u00e0 \u00e8 rinomata per l'arte del ricamo e del merletto.\nAll'interno del borgo, inoltre, operano molte rivendite di vino Chianti e negozi di artigianato e antiquariato.\nInfrastrutture e trasporti.\nFerrovie.\nIl paese \u00e8 servito da due stazioni ferroviarie poste sulla linea Empoli - Siena. La stazione di Castellina in Chianti-Monteriggioni si trova nella frazione di Castellina Scalo, distante dal capoluogo circa 4\u00a0km, e la stazione di Badesse si trova nella frazione di Badesse, circa 6\u00a0km distante dal capoluogo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33832", "revid": "125202496", "url": "https://it.wikipedia.org/wiki?curid=33832", "title": "Grottazzolina", "text": "Grottazzolina (; \"La Grotta\" in dialetto fermano) \u00e8 un comune italiano di abitanti della provincia di Fermo nelle Marche.\nStoria.\nNel cuore della Provincia di Fermo, a met\u00e0 strada tra il Mare Adriatico e i Monti Sibillini, su una dolce collina a 227 metri s.l.m., sorge Grottazzolina (3400 ab.), paese a storica vocazione artigianale ed imprenditoriale.\nLa sua storia ha origini molto antiche. Gli scavi archeologici della necropoli picena, effettuati tra il 1948 ed il 1953, testimoniano primi insediamenti nel territorio nell'VIII secolo a. C.. Poi il territorio pass\u00f2 al controllo dei Romani (del periodo romano alcune tombe nella stessa area della necropoli picena) e sub\u00ec le invasioni barbariche. Verso met\u00e0 del X secolo d. C. fu edificato dai monaci Farfensi il castello, primo nucleo abitato del paese, denominato Montebello; poco dopo pass\u00f2 sotto la dominazione dei Canonici della Cattedrale di Fermo, che ne mutarono il nome in Grotta dei Canonici (Crypta Canonicorum).\nIl nuovo nome di Grotta Azzolina, ha origini nel Basso Medioevo: fu Azzo VII, detto Azzolino, a ribattezzare cos\u00ec il paese dopo aver preso possesso della Marca Fermana nel XIII secolo. Dal XIV secolo Grottazzolina fu sotto il dominio della citt\u00e0 di Fermo, retta da un governo libero sotto lo Stato della Santa Sede. Il castello di Grottazzolina sub\u00ec ripetuti saccheggi e occupazioni nel corso degli anni e solo dopo il 1465 fu riportato l'ordine da parte del Senato Fermano. Grottazzolina fu fortificata dal Signore di Fermo Oliverotto Euffreducci, il quale vi istitu\u00ec una fonderia di cannoni: di qui si narra derive la grande passione grottese per gli spari, i tonanti, e poi per i fuochi artificiali, tipici della storica festa patronale.\nIl centro fu eretto a libero Comune nel 1537, ma dopo 10 anni torn\u00f2 sotto la giurisdizione di Fermo per ordine del Papa Paolo III. Dal 1600 Grottazzolina fu poi governata, come altri 47 Castelli dalla citt\u00e0 di Fermo, attraverso Podest\u00e0 e Vicari. Infine, dopo la battaglia di Castelfidardo, la sua storia si fonde con quella del Regno d\u2019Italia ed inizia l\u2019autonomia comunale.\nLa sua vivacit\u00e0 anche politica ha fatto s\u00ec che sulla sedia di primo cittadino sedessero personaggi del calibro del baritono Francesco Graziani (1895 - 1901) e Vincenzo Monaldi (negli anni \u201920 fino all\u2019avvento del fascismo che lo costrinse violentemente all\u2019abbandono della vita politica) professore di fama mondiale e primo ministro della Sanit\u00e0 della Repubblica Italiana.\nL\u2019ultimo secolo grottese \u00e8 caratterizzato da un importante sviluppo artigianale e dalle piccole e medie imprese. Ancora oggi il territorio \u00e8 capace di conciliare i mestieri di una volta con le moderne tecniche produttive.\nMonumenti e luoghi d'interesse.\nArchitetture religiose.\nChiesa del Santissimo Sacramento e Rosario.\nLa chiesa del Santissimo Sacramento e Rosario, posta prospetticamente al colmo del rettifilo ascendente del corso, fu eretta dalle due confraternite che le danno il titolo, nel secondo '700, con i fondi del lascito Alfonso Verzieri, un operoso e pio compaesano che nel '600 aveva legato i propri beni al fine di ingrandire la pi\u00f9 antica ma angusta chiesa di S. Petronilla, patrona di Grottazzolina. Su quel sito sorse la nuova Chiesa, presumibilmente sotto la direzione dell'architetto Pietro Agustoni, comasco, che operava a Fermo. La nostra chiesa, dalla semplice pianta rettangolare absidata, ha la tradizionale facciata a cortina di mattoni, organizzata con coppie di paraste su due ordini sovrapposti; il coronamento \u00e8 a timpano triangolare. Il campanile, con cella campanaria coronata da un cupolino costolonato, affianca l'abside sulla destra. La forte sorpresa si ha non appena entrati, quando dalle sei alte finestre vediamo la luce naturale inondare l'interno, compiutamente e armonicamente decorato nel secondo '800 da Luigi Fontana e aiuti. La luce diffusa valorizza ogni dettaglio cromatico e plastico stabilito dal Fontana nell'unitariet\u00e0 dello spazio, tutto godibile senza cesure d'ombra. Le pale degli altari laterali, dovute ai Ricci di Fermo e al Liozzi di Penna San Giovanni, pur collocate prima della decorazione, risultano inserite con tutta naturalezza nell'insieme. Il partito decorativo orna gli alzati con paraste di finto alabastro, dal caldo colore ambrato, che inquadrano i detti tre altari e due nicchie per ciascuna parete lunga.\nI capitelli di stile composito reggono un fregio con iscrizione a capitali romane. Sopra il cornicione aggettante, deambulabile, si aprono i vani delle finestre, raccordati alla volta con vele triangolari. La volta, dalla generosa ed elastica curvatura, \u00e8 dipinta con tonalit\u00e0 pastello, in modo da non gravare sugli alzati; nell'asse centrale, in tre cornici mistilinee, sono dipinte le Virt\u00f9 teologali, in forma di giovani donne. Il programma figurativo ha la sua maggiore consistenza negli affreschi della zona absidale: sul catino, l'Ultima Cena con la Comunione degli Apostoli; nell'abside, ai lati dell'altare maggiore, entro finti arazzi, a sinistra la Consegna delle chiavi a San Pietro, a destra la Lavanda dei piedi. Anche la pala d'altare \u00e8 di mano del Fontana, tela che raffigura San Domenico che riceve il rosario dalla Madonna col Bambino. Retrostante alla pala d'altare, una nicchia ospita una seicentesca Madonna lignea con Bambino, detta \"Madonna della Neve\", commissionata dal suddetto Alfonso Verzieri e realizzata nel 1612 dallo scultore napoletano Aniello Stellato. Sulla controfacciata una grande lunetta sovrasta la cantoria con l'organo Callido, e vi risulta dipinta l'Annunciazione. Ai piedi della Vergine, al margine sinistro, inginocchiato, \u00e8 ritratto idealmente il donatore Alfonso Verzieri. I quattro Evangelisti nelle nicchie sono gessi, maggiori del vero, abilmente plasticati dallo stesso Luigi Fontana. La chiesa del SS. Sacramento custodisce inoltre una Madonna \u00abdei coppetti\u00bb di legno intagliato e dorato e, in sacrestia, canterani di noce con paramenti sacri. In una sala a pianterreno della casa parrocchiale si conservano dipinti barocchi e una pala con Santa Monica proveniente dall'omonima chiesa del quartiere Castello.\nChiesa di San Giovanni Battista.\nLa facciata della parrocchiale di San Giovanni Battista (secondo '600), con due ordini sovrapposti di paraste abbinate, ha un coronamento rettilineo a balaustrini. Il semplice campanile, che si innesta sul fianco destro, ha, sopra la cella campanaria, un cupolino a \u00abcipolla\u00bb. Queste caratteristiche sono comuni a molte chiese del fermano, ma il nostro San Giovanni si distingue nettamente per l'interno: che presenta una pianta mossa da un'espansione ovoidale, con l'asse maggiore nel senso della lunghezza (ingresso-abside). Dei quattro altari laterali prospettanti obliquamente verso il centro dell'ovato, un rifacimento del 1926 ne sacrific\u00f2 due, conservando quelli prossimi al presbiterio, con i dipinti raffiguranti S. Antonio di Padova (a destra) e le Anime purganti (a sinistra). I lati dei due altari demoliti ospitano due confessionali di legno di buona fattura, mentre nella parte alta delle rispettive pareti campeggiano le tele rimosse: un Transito di San Giuseppe a destra e un Angelo custode a sinistra, attribuiti ai pittori Ricci di Fermo (XVII-XVIII sec.). Fermana \u00e8 pure la cospicua pala dell'altare maggiore, con il Battesimo di Ges\u00f9 (1694), assegnata ad Ubaldo Ricci che, nelle robuste forme del Cristo e del Battista, echeggia i modi del Pomarancio.\nIl rimaneggiamento del 1926 ha comportato nuova dipintura delle pareti e del soffitto a volta ribassata, dove campeggia l'Agnello mistico. Il pavimento \u00e8 in graniglia di cemento gettato alla veneziana. Integri, al colmo delle pareti, gli stucchi barocchi con girali vegetali a forte rilievo, che evidenziano in quota l'andamento dinamico della pianta, certo derivata da quella del San Carlino del Borromini. Alla fine dell' '800, gi\u00e0 forte in paese il culto della Madonna del Soccorso, raffigurata col Bambino in una tela di Suor Giovanna Ricci, fu aperta sul fianco sinistro del San Giovanni - tra i due altari laterali - una cappella, riccamente ornata in stile neorinascimentale, sul cui altare venne posata la venerata immagine. Con la sua ricca cornice raggiata, di legno intagliato e dorato, alla vigilia della festa di giugno, l'immagine viene traslata in processione solenne e affollatissima nell'altra Chiesa del SS. Sacramento; la sera dell'ultimo dei tre giorni di festa, l'icona compie il percorso inverso. La processione \u00e8 preceduta dai confratelli della Misericordia e da altri fedeli, portatori di numerosi ex-voto, ciascuno in cornice con asta e drappo, offerti dai cittadini grottesi alla Vergine tra il XIX e l'inizio del XX secolo. Tali ex-voto costituiscono, insieme con bei paramenti sacri conservati nel canterano della sacrestia, il Tesoro della parrocchiale. Pur non restaurato e muto da decenni, notevole importanza storico-artistica riveste l'organo a mantici della cantoria (autore Vincenzo Paci), collocato nella controfacciata, sopra l'ingresso. La cella campanaria ospita tre campane, suonate a concerto nelle maggiori festivit\u00e0.\nEdicola Papa Giovanni XXIII.\nNel 1975 Umberto Catalini ebbe in sogno l'apparizione del beato Angelo Giuseppe Roncalli. Dopo alcuni mesi il Sindaco gli affid\u00f2 l'incarico di raccogliere la somma necessaria per costruire una rete idrica nel quartiere. I residenti decisero di destinare il residuo alla realizzazione di un'edicola in onore del 261\u00ba vescovo di Roma e papa della Chiesa Cattolica. Il busto bronzeo del Papa Buono \u00e8 stato realizzato dall'artista locale Valerio Valeri.\nTeatro.\nNel 1919 il pittore bolognese Antonio Mosca esegue lavori di decorazione all'interno del Teatro di Grottazzolina. Lavori che lo tengono impegnato per i primi sei mesi del 1919 ed oltre.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come l'arte del merletto rinomata in tutta Italia.\nSport.\nPallavolo.\nLa squadra di pallavolo maschile, Videx Grottazzolina, ha recenti trascorsi in Serie A2. Attualmente milita nel gruppo bianco di Serie A3.\nCalcio.\nLa squadra di calcio del paese \u00e8 la Grottese dai colori sociali giallorossi e militante in Prima Categoria marchigiana. Altra squadra \u00e8 la U.S.G Grottazzolina che milita in Seconda Categoria."}
{"id": "33833", "revid": "124948353", "url": "https://it.wikipedia.org/wiki?curid=33833", "title": "Lapedona", "text": "Lapedona (\"La P\u00ebdona\" in dialetto locale) \u00e8 un comune italiano di abitanti della provincia di Fermo nelle Marche.\nFa parte dell'Area Vasta n. 4 di Fermo, dell'Azienda Sanitaria Unica Regionale delle Marche (A.S.U.R. Marche).\nGeografia fisica.\nIl territorio comunale confina da nord ad est con quello di Fermo, il fiume Aso e Altidona a sud e ad ovest con Moresco e Monterubbiano. Il suo paesaggio \u00e8 prevalentemente collinare, eccezion fatta per la frazione Valdaso, quasi del tutto pianeggiante.\nGran parte degli abitanti risiede in campagna. Il centro storico conserva la sua struttura originaria di castello medioevale, cinto da mura e con due porte d'accesso: Porta da Sole e Porta Marina, quest'ultima \u00e8 ornata di merli \"a coda di rondine\" ed \u00e8 la sola carrabile.\nMonumenti e luoghi d'interesse.\nLe chiese del centro storico sono:\nChiese fuori le mura:\nAll'interno delle mura si trovano inoltre: la scuola elementare, costruita nella prima met\u00e0 del Novecento sui resti del convento di frati di Fonte Avellana; il palazzo comunale, realizzato alla fine del XVI secolo, ristrutturato recentemente, che espone nel suo portico un cippo funerario risalente all'epoca romana imperiale; la fontana principale di Lapedona, situata in piazza Giacomo Leopardi, costruita nel 1900, all'inaugurazione dell'acquedotto, che port\u00f2 l'acqua nelle abitazioni del paese.\nEventi culturali.\nDal 2004 viene organizzato con successo il festival \"Musica in collina\". La manifestazione si avvale, sin dall'origine, della direzione artistica del violinista Walter Daga e si colloca nel mese di agosto con sede in piazza San Lorenzo. Negli anni il Festival ha ospitato numerosi artisti di rilevanza nazionale tra i quali il basso Luca Dall'Amico, il regista Marco Bellussi e la pianista Leonora Armellini.\nGeografia antropica.\nContrade.\nIl territorio \u00e8 suddiviso in contrade, con nomi mutuati da chiese, antichi prediali o dalle caratteristiche del luogo. Le contrade lapedonesi sono: Acquarello, Aso, Coste da sole, Fonte Antonucci, Fonte Balzana, Madonna Bruna, Madonna Man\u00f9, Montepregnano, Monti, Piemarano, Saltareccio, San Girolamo, San Martino, San Michele, San Quirico, Santa Elisabetta.\nSport.\nCalcio a 11.\nA Lapedona c'\u00e8 una sola squadra di calcio, l'ASD Lapedonese, che milita in terza categoria.\nCalcio a 7.\nLapedona ha anche una squadra di calcio a 7 che gioca in Serie B"}
{"id": "33835", "revid": "110157", "url": "https://it.wikipedia.org/wiki?curid=33835", "title": "Magliano di Tenna", "text": "Magliano di Tenna (\"Maj\u00e0\" in dialetto fermano, o anche Majanittu per le sue piccole dimensioni territoriali) \u00e8 un comune italiano di abitanti della provincia di Fermo nelle Marche.\nFa parte della Zona Territoriale n. 11 di Fermo dell'Azienda Sanitaria Unica Regionale delle Marche (in sigla Z.T. n. 11 - A.S.U.R. Marche).\nStoria.\nSecondo una tradizione non documentata venne fondato da tal capitano di ventura Mayano.\nMagliano di Tenna \u00e8 un piccolo centro della media valle del Tenna che conserva tutte le caratteristiche di un paese medioevale: la cinta muraria, i torrioni, i blocchi di case che li uniscono seguendo l'andamento delle mura, case a doppia schiera nell'interno del castello che si affacciano sui vicoli silenziosi.\nSul lato nord-ovest si trova la Porta da Bora, antico ed unico ingresso al castello. Successivamente \u00e8 stata aperta un'altra porta, sul lato est, che d\u00e0 sulla piazza principale.\nDifficile \u00e8 risalire alla fondazione del castello, \u00e8 certa per\u00f2 la sua esistenza nel 1030, anno in cui viene menzionato per donazioni fatte nel territorio di Magliano. Pi\u00f9 interessante \u00e8 la donazione dell'ottobre 1065 da parte di Adalberto del fu Longino al Vescovo Ulderico in cui si dice che Magliano si trova nel ministero di San Severino. Il termine \"castrum\" riferito a Magliano lo troviamo in un documento del 1199 che tratta della restituzione dei castelli di Magliano, Alteta, Ripe Cerreti, Grotta al visdomino Adenolfo da parte del Castello di Montegiorgio che li aveva ricevuti al tempo di Marcovaldo. Quindi Magliano era stato castello di Fermo, passato a Montegiorgio e poi restituito a Fermo. Pur essendo un castello \"minores\" Magliano era conteso, per la sua posizione strategica, sia da Montegiorgio che da Fermo. Nel 1413 Magliano viene conquistato dai Malatesta prima e dagli Sforza poi, per ritornare nel 1416 sotto il dominio del comune di Fermo.\nSi ha notizia di una controversia tra Magliano e Grottazzolina riguardante i pascoli della bovara, risolta a favore di Magliano: era il 1428.\nNel 1456 sono stati definiti i confini tra il territorio di Montegiorgio e il castello di Magliano. Per tutto il Cinquecento e il Seicento la sorte del castello di Magliano \u00e8 legata alle vicende di Fermo, che ha quarantotto castelli dipendenti.\nDurante l'occupazione napoleonica Magliano \u00e8 incluso nel \"Cantone\" di Montegiorgio. Dopo la caduta napoleonica le Marche tornano a far parte dello Stato Pontificio e vi restano fino all'Unit\u00e0 d'Italia. Fino agli anni cinquanta del secolo scorso l'attivit\u00e0 prevalente della popolazione era l'agricoltura. Vi erano anche piccole imprese edilizie, artigiani dediti alla realizzazione di contenitori per cereali, come corvelli e cesti di vimini o di paglia, le scope di saggina. Negli anni sessanta \u00e8 cominciato lo sviluppo industriale e anche a Magliano sono sorte fabbriche di calzature e per la lavorazione della plastica. L'agricoltura \u00e8 cambiata, \u00e8 diminuito il numero degli addetti, \u00e8 aumentata la meccanizzazione e sono sorte aziende agricole.\nMonumenti e luoghi d'interesse.\nArchitettura religiosa.\nNella chiesa di San Gregorio, la cui costruzione risale al 1700 sulle rovine di una struttura preesistente, \u00e8 possibile ammirare delle tele appartenenti ai fratelli Ricci di Fermo, a Litterio Ricciardelli da Messina, ad allievi del Gandolfi. Inoltre vi \u00e8 un affresco, rappresentante la Madonna con Santa Caterina d'Alessandria e Santa Lucia, del 1400 attribuito a Vincenzo Pagani.\nNella sacrestia della Madonna delle Grazie vi \u00e8 un affresco della seconda met\u00e0 del Quattrocento; \u00e8 costituito da due scene raffiguranti un \"Adorazione\" e una \"Crocifissione\". L'affresco \u00e8 stato attribuito a Giacomo Cola e Pietro Alima allievi di fra Marino Angeli (scuola farfense).\nNella chiesa di San Filippo Neri vi \u00e8 il monumento funebre del famoso architetto Giovanbattista Carducci realizzato, su disegno di questi, dallo scultore fermano Salomoni.\nCome molti paesi della provincia fermana Magliano di Tenna si caratterizza per la sua struttura circolare sorretta da mura di cinta e torrioni, due dei quali sono ancora visibili e ben conservati.\nCultura.\nNel 1995 nasce, per volont\u00e0 di alcuni appassionati di musica del paese, la Corale San Gregorio Magno. Nata inizialmente con lo scopo di animare le liturgie, si \u00e8 nel corso degli anni intrapreso lo studio di brani polifonici. Attualmente la corale vanta circa 35 coristi, provenienti anche dai paesi limotrofi, ed un repertorio che spazia dal sacro al profano. Evento ormai consueto \u00e8 \"Cantando sotto le stelle\", concerto che nei primi di luglio di ogni anno la Corale ripropone nella caratteristica piazzetta del centro storico, con brani di musica leggera e colonne sonore di film.\nSport.\nCalcio.\nLa squadra di calcio locale gioca in Seconda Categoria ed \u00e8 l'ASD Magliano calcio 2013.\nLa squadra locale di calcio a 5 fondata nel 2019 \u00e8 l\u2019ASD Futsal Magliano."}
{"id": "33837", "revid": "123652875", "url": "https://it.wikipedia.org/wiki?curid=33837", "title": "Massa Fermana", "text": "Massa Fermana \u00e8 un comune italiano di 903 abitanti della provincia di Fermo nelle Marche.\nFa parte della Zona Territoriale n. 11 di Fermo dell'Azienda Sanitaria Unica Regionale delle Marche (in sigla Z.T. n. 11 - A.S.U.R. Marche).\nLa futura deputata comunista Ada Natali (1898 - 1990) fu il primo sindaco donna della storia d'Italia amministrando il piccolo centro allora in provincia di Ascoli Piceno.\nCultura.\nMusei.\nLa Pinacoteca \u00e8 un piccolo museo che conserva alcune opere di arte sacra. Nell'aula consiliare vi \u00e8 l'antico coro proveniente dall'ex convento francescano.\nIl Museo degli antichi mestieri di strada su bicicletta e moto d'epoca, che al suo interno raccoglie biciclette utilizzate per diverse attivit\u00e0 lavorative.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata lavorazione della paglia, del giunco e del truciolo, finalizzata alla realizzazione di borse e cappelli.\nSport.\nCalcio.\nLa squadra di calcio locale \u00e8 la Nuova San Lorenzo che gioca in Terza Categoria e disputa le partite casalinghe al campo sportivo San Lorenzo con il terreno di gioco in terra battuta, i colori sociali sono il blu e l'arancione. La squadra viene chiamata cos\u00ec per ricordare il loro patrono appunto San Lorenzo."}
{"id": "33838", "revid": "125415936", "url": "https://it.wikipedia.org/wiki?curid=33838", "title": "Isola Rizza", "text": "Isola Rizza (\"Isola Riza\" o \"Isola Rissa\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nIsola Rizza \u00e8 situato a circa 24\u00a0chilometri a sud-est rispetto al capoluogo di provincia Verona. \u00c8 attraversato dal Piganzo di Vallese che scorre parallelamente al corso del fiume Adige, e inoltre \u00e8 lambito dal fiume Buss\u00e8. Il territorio comunale \u00e8 di circa 17\u00a0km\u00b2 ed \u00e8 completamente pianeggiante e comprende oltre che al capoluogo, che sorge nella parte orientale, varie localit\u00e0 che corrispondono alle vecchie corti rurali di un tempo: Casalandri, Casalati, Casalino, Casari, Casotti, Mandella, Merle, Ormeolo, Rabbia e altre minori, poste ai confini con i comuni di Bovolone, Roverchiara e di San Pietro di Morubio.\nOrigini del nome.\nIl nome originario era \"Insula Porcaritia\". \"Insula\" in quanto l'abitato sorgeva in una spianata al di fuori dei boschi e delle paludi che circondavano la zona, \"Porcaritia\", inteso come \"recinto di porci\", in quanto questo era un luogo dove veniva praticato l'allevamento di questo animale. Nel corso dei secoli, \"Porcaritia\" divenne \"Porcarizza\". Nel 1872 gli \"isolani\" cambiarono il nome del paese in Isola Rizza, dimenticandosi del vecchio nome considerato quasi volgare. In seguito per\u00f2 recuperarono la \"scrofa con il riso in bocca\" nello stemma comunale del 1932, che riprendeva il vecchio simbolo della comunit\u00e0 che \u00e8 riprodotto ai piedi del campanile dal 1535.\nStoria.\nPreistoria.\nIsola Rizza fu abitata fin dalla preistoria. La sua storia \u00e8 stata condizionata dagli sconvolgimenti che dovette subire per le inondazioni dei fiumi che la attraversano. Ci\u00f2 non ha impedito ritrovamenti di antichi insediamenti. Presso il Museo Archeologico di Verona \u00e8 conservato l'attacco di un'ansa di un vaso di bronzo ritrovato nel 1889. Il reperto risale al periodo della civilt\u00e0 degli Etruschi (VI secolo a.C.). A Pieve a circa sessanta centimetri di profondit\u00e0, si ritrov\u00f2 un'urna fittile integra del periodo fra l'et\u00e0 del Bronzo e l'et\u00e0 del Ferro, conservata presso il Museo di Storia Naturale di Verona.\nProtostoria.\nA \"Casalandri\", nella necropoli dei Galli Cenomani, nel 1982 si ha avuto il rinvenimento d'alcune tombe del II secolo a.C. Complessivamente sono state portate alla luce centoundici sepolture. Casalandri fa parte di una folta serie di necropoli che partono dal padovano e finiscono a Valeggio sul Mincio. La tipicit\u00e0 di questo ritrovamento \u00e8 rappresentata dal biritualismo fra inumazione e cremazione. \u00c8 il punto centrale del lento e pacifico assorbimento delle popolazioni locali da parte di Roma. A proposito di questo rito misto, \"Luciano Salzani\" riporta, sottolineandone l'importanza\n\"II rito funebre \u00e8 misto, con una prevalenza del numero degli incinerati rispetto a quello degli inumati. Le ossa bruciate delle tombe a cremazione non sono deposte all'interno di un'urna, ma sono ammucchiate in un angolo della tomba. \u00c8 anche possibile che fossero contenute all'interno di un recipiente di legno o di cuoio che non ha lasciato tracce. Assieme alle ossa si trovano una o pi\u00f9 monete e le fibule. Il resto del corredo \u00e8 costituito da piccoli vasetti, ollette e da ciotole contenenti ossa d'animali. Le armi sono rappresentate da spade, coltellacci, punte di lancia e umboni di scudo. Le tombe ad inumazione non presentano un'orientazione ben definita. In queste tombe il corredo si trova di regola presso la testa del defunto\"\nStoria.\n\u00c8 dell'alto medioevo il ritrovamento del \"Tesoretto di Isola Rizza\", ora custodito al Museo di Castelvecchio, un gruppo di tredici oggetti di oro e di argento, ritrovati casualmente da un isolano mentre lavorava in un suo campo nell'inverno del 1873. Sono oggetti di fattura longobarda e probabilmente dell'inizio del VII secolo. Il pezzo pi\u00f9 importante \u00e8 un piatto in argento con un medaglione centrale a sbalzo con una scena di guerra, un cavaliere che trapassa con la sua lancia un guerriero.\nIl centro nel medioevo era di importanza relativa per la zona, del 1212 si trovano documenti che testimoniano la presenza di un arciprete col titolo di \"magister\", un'importante area di tributi e un clero numeroso, una forte presenza di chiese, una parte andate distrutte.\nUna figura centrale di questa fase fu l'arciprete \"Leonardo Auricalco\", che ricostru\u00ec la chiesa arcipretale e svolgeva il suo compito senza risiedervi, stipendiava in loco un cappellano in maniera che svolgesse il suo lavoro.\nLa fertilit\u00e0 del terreno ha portato ad una numerosa presenza di ville padronali specialmente nel periodo veneziano, da ricordare che l'introduzione del riso nella zona dipese dall'intervento della Serenissima.\nSimboli.\nLo stemma di Isola Rizza riprende uno degli emblemi della comunit\u00e0 nel XVI secolo, riprodotto alla base del campanile della parrocchiale, e viene ufficialmente adottato nel 1932, qualche decennio dopo la modificazione del nome del comune da Isola Porcarizza a quello di Isola Rizza. Il riso rappresenta il principale prodotto agricolo della zona.\nMonumenti e luoghi d'interesse.\nArchitetture religiose.\nParrocchiale dei Santi Pietro e Paolo - XVIII secolo.\nQuesta chiesa sorge su una gi\u00e0 preesistente della fine del Quattrocento che sub\u00ec modifiche e ammodernamenti nel corso del tempo.\nquesta chiesa fu costruita al di fuori del centro abitato del paese per servire alcune corti e residenze di Signori della zona.\nL'attuale struttura risale all'inizio del XVIII secolo. La chiesa \u00e8 dotata di un maestoso protiro sorretto da grandi colonne.\nAl suo interno contiene una pala del 1708 posta vicina all'altare maggiore denominata \"Madonna coi santi Pietro e Paolo\". L'edificio sacro \u00e8 costruito in stile neoclassico.\nChiesa di Santa Maria della Piazza - XV secolo.\nViene chiamata anche Santa Maria Janua Coeli. Risale al Quattrocento ma in quel luogo gi\u00e0 nel XII secolo si trovava una pieve appartenente ad un ordine religioso devoto ai santi Pietro e Paolo. La chiesa contiene vari affreschi di varie epoche (dal 1400 al 1800) raffiguranti vari santi, man mano adorati nel corso dei tempi. \u00c8 stata anche sede di un ospedale. Contiene oltre all'altare maggiore altri due altari minori dedicati a S. Agapito e a S. Michele.\nMonumenti.\nCroce del Gallo.\nNel centro del paese, una interessante croce votiva, molto particolare e ben conservata,era abbastanza comune sia nel veronese e nel mantovano. Sono caratteristiche dei cimiteri militari francesi delle guerre napoleoniche. Questo crocevia da inizio alla strada che congiunge Roverchiara con Isola Rizza, inoltre funge da incrocio con altre tre strade, due delle quali portano all'aperta e fiorente campagna isolana.\nVille e palazzi.\nVilla Pollettini - XV secolo.\nTra le numerose ville e corti di Isola Rizza, spicca villa Polentini, attualmente sede municipale e considerato uno degli edifici pi\u00f9 interessanti della Bassa veronese.\nLa struttura costruita nel Quattrocento, apparteneva ad un importante famiglia nobiliare della zona gi\u00e0 dal 1600.\nAl suo interno, rispettando le caratteristiche di antica casa veneta, troviamo un enorme salone dal quale lateralmente si pu\u00f2 accedere a quattro stanze, tutte affrescate e decorate con disegni floreali risalenti al Cinquecento.\nAnche i soffitti di tutte le stanze sono interamente decorati con dipinti vari.\nInoltre nel corso del XIX secolo sono stati aggiunti altri dipinti di notevole valore artistico, tra cui un grande affresco dal titolo \"La finta malata\".\nInfine l'edificio presenta esternamente sopra la porta di ingresso un elegante balcone e una recente merlatura sulla parte superiore della facciata.\nVilla Maffei Ferrari - XV secolo.\nL'inizio del dominio dei Maffei su una parte del comune \u00e8 riportato precisamente dal contratto. Il 9 settembre 1413, Daniele Maffei acquist\u00f2 per 1663 ducati d'oro una porzione della \"fattoria di Verona\", con tutte le sue decime, edifici e molini. Fu il primo seguito da altre famiglie nobili o estremamente ricche. Proprio la presenza di queste nuove famiglie acceler\u00f2 il cambiamento del toponimo, come si vede nella storia del nome.\nVilla Mandella - XVI secolo.\nNel 1589 il cavaliere Andrea della nobile famiglia Mandelli si insedi\u00f2 nel territorio di Isola Rizza con l'intenzione di costruirvi una tenuta. Nel 1813 la corte viene acquistata dal nobile Girolamo Maffei, la cui famiglia inizi\u00f2 a creare il proprio dominio in questo territorio a partire dal 1413.\nVisitata e celebrata nei secoli da illustri personaggi della storia e della cultura tra cui Benito Mussolini, Gabriele D'Annunzio e Maria Callas.\nEconomia.\nL'economia agricola che condiziona da sempre la vita degli abitanti del paese si sta modificando negli ultimi anni con l'insediamento di medio-piccole industrie legate alla meccanizzazione agricola e alla produzione del mobile classico vista la vicinanza con il distretto del mobile di Bovolone-Cerea. Inoltre il passaggio della superstrada SS434 \"Transpolesana\" ha fatto si di far crescere a ridosso di essa nuovi insediamenti industriali e attivit\u00e0 di vario genere.\nManifestazioni.\nSi tiene il terzo gioved\u00ec di cinque mesi nell'anno: febbraio, aprile, luglio, settembre e novembre.\nFra giugno e luglio.\nSi svolge in settembre. \u00c8 una sagra che si svolge la penultima settimana del mese, durante la manifestazione vengono presentati e serviti piatti tipici locale, come bolliti misti e la tradizionale salsa pear\u00e0, il sabato della sagra a mezzogiorno vengono servite varie specialit\u00e0 a base di maiale.\nAmministrazione.\nIl comune fa parte del movimento patto dei sindaci "}
{"id": "33839", "revid": "322321", "url": "https://it.wikipedia.org/wiki?curid=33839", "title": "Monticiano", "text": "Monticiano \u00e8 un comune italiano di abitanti della provincia di Siena in Toscana.\nGeografia fisica.\nTerritorio.\nIl territorio del comune si trova sulle Colline Metallifere, sul versante destro della valle del fiume Merse.\nStoria.\nLa sua comunit\u00e0 si origin\u00f2 come podesteria medievale e venne modificata nel XII e nel XIII secolo in seguito al suo infeudamento.\nLe prime notizie sul \"castello di Monticiano\" sono del 1189, quando era sottoposto alla giurisdizione del vescovo di Volterra, Ildebrando Pannocchieschi. Questa fu confermata nel 1224 dall'imperatore Federico II. Sul castello avanzava pretese anche la Repubblica di Siena che, a causa dell'ospitalit\u00e0 data da Monticiano ai fuoriusciti ghibellini sconfitti nella battaglia di Benevento (1266), lo occup\u00f2 con le armi e fece abbattere le mura e la rocca di Castelvecchio.\nNel 1554 Monticiano passa sotto il governo mediceo durante la Guerra di Siena, che capitoler\u00e0 nel 1555. Nel 1629 il granduca Ferdinando II lo distacca e lo offre in feudo al conte Orso Pannocchieschi d'Elci. Nel 1749 la signoria dei Pannocchieschi termina ma questi rimangono per\u00f2 proprietari di grandi estensioni di terre.\nIn occasione del plebiscito del 1860, tutti i 723 votanti si dichiararono favorevoli all'unione con il Regno d'Italia.\nSeconda guerra mondiale.\nDurante la Resistenza Monticiano fu la base per la prima organizzazione dei nuclei partigiani senesi e divenne zona di operazioni della brigata Garibaldi \"Spartaco Lavagnini\". La localit\u00e0 di Scalvaia fu teatro di una delle stragi pi\u00f9 efferate della zona: la fucilazione, in segno di rappresaglia per l'uccisione di un appartenente alla Guardia Nazionale Repubblicana, di 10 giovani renitenti alla leva che si erano dati alla macchia. Tra le azioni belliche, di particolare rilievo fu lo scontro avvenuto fra partigiani e tedeschi nella notte fra il 3 e il 4 giugno 1944 nella piazza del paese durante il quale rimasero uccisi due giovani monticianesi.\nNel referendum istituzionale del 1946 su 2016 votanti, i voti a favore della repubblica furono 1468, quelli a favore della monarchia 424, le schede nulle 121.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 370 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nAltre localit\u00e0 del territorio.\nOltre alle quattro frazioni maggiori, si trovano nel territorio comunale di Monticiano altre piccole localit\u00e0, tra le quali \u00e8 da ricordare soprattutto quella di Bagni di Petriolo, nota fin dall'et\u00e0 medievale per le propriet\u00e0 curative delle acque sulfuree. Le terme sono ancora oggi meta di numerosissimi turisti che seguono l\u00ec cure termali o si bagnano nelle acque che fuoriescono nelle pozze libere all'aria aperta.\nTra le altre localit\u00e0 si ricordano anche quelle de Il Santo, Luriano, Ponte a Macereto, Picchetto.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33840", "revid": "1888309", "url": "https://it.wikipedia.org/wiki?curid=33840", "title": "Massignano", "text": "Massignano \u00e8 un comune italiano di 1 643 abitanti della provincia di Ascoli Piceno nelle Marche.\nStoria.\nAbitato sin dall'epoca romana, secondo lo storico Colucci il suo territorio rientrava nell'amministrazione della citt\u00e0 di Cupra. Tra il VI-IX sec. conosce un lungo periodo di crisi contraddistinto da carestia, pestilenze e guerre. Nel 967 il latifondo di Massinius, signore che ha dato origine al nome del paese, viene donato dall'imperatore Ottone I all'abbazia laziale di Farfa. Esisteva nella zona anche il castello di Forcella (XII sec.), di cui si possono vedere i ruderi a circa 2\u00a0km dal paese. Nel 1208 compare Tebaldo di Masigniano, questo significa che gi\u00e0 esisteva un centro abitato indicato con tale appellativo. Durante il XIII secolo il territorio massignanese risulta sottomesso a Fermo, ma oggetto di continue contese con Ascoli. Nel 1532 fu tratto d'assedio da Muzio Colonna, corso in aiuto degli ascolani in guerra con la citt\u00e0 di Fermo. Nel 1567 si discute l'esenzione e la liberazione di Massignano dalla giurisdizione fermana e la dipendenza immediata dalla Santa Sede. Nel 1577 Gregorio XIII con bolla solenne restituisce Massignano alla citt\u00e0 di Fermo, rimanendo sempre sotto il dominio papale. I secoli XVII e XVIII sono caratterizzati da un lungo periodo di pace e tranquillit\u00e0, in seguito alla cessazione delle continue dispute tra Fermo e Ascoli, interrotto all'inizio del XIX secolo dall'arrivo delle truppe napoleoniche. Massignano entr\u00f2 a far parte del Dipartimento del Tronto (1805-1814), rientrando nel distretto di Fermo. Successivamente con la Restaurazione torna sotto il dominio pontificio sino al 1861, anno della proclamazione del Regno d'Italia.\nMonumenti e luoghi d'interesse.\nArchitetture religiose.\nChiesa di San Giacomo Maggiore.\nNella chiesa di San Giacomo maggiore \u00e8 esposta una tavola di Vittore Crivelli raffigurante la \"Madonna adorante il Bambino tra due angeli\".\nCultura.\nMusei.\nMuseo parrocchiale.\nSituato a fianco della chiesa di San Giacomo Maggiore, il museo ospita quadri del Sei-Settecento e una collezione di oggetti sacri. Tra le opere conservate nel museo: un piviale ungherese del Cinquecento, un ostensorio del Seicento e una croce astile realizzaza nel 1796 da Francesco Maria da Massignano. \nAmministrazione.\nGemellaggi.\nMassignano \u00e8 gemellato con:\nSport.\nMassignano vanta numerose associazioni sportive, culturali e del tempo libero presenti sul proprio territorio attraverso le quali \u00e8 possibile praticare:"}
{"id": "33841", "revid": "254059", "url": "https://it.wikipedia.org/wiki?curid=33841", "title": "Monsampietro Morico", "text": "Monsampietro Morico (\"Mor\u00ecco\") \u00e8 un comune italiano di 628 abitanti della provincia di Fermo nelle Marche.\nFa parte dell'Area Vasta n. 4 di Fermo, dell'Azienda Sanitaria Unica Regionale delle Marche (A.S.U.R. Marche).\nStoria.\nIl nome del borgo compare per la prima volta sotto il pontificato di papa Alessandro II in un documento del 1061, quando Malugero Melo, figlio del nobile normanno Drogone d'Altavilla conte delle Puglie, fond\u00f2 nel fermano tre castelli protetti da alte e solide mura: Monsampietro Morico, Sant'Elpidio Morico e Monte Rinaldo (Morico). Secondo la tradizione, Malugero chiam\u00f2 il suo possesso \"Morico\" in onore di sua moglie, il cui nome era Morica (pi\u00f9 probabilmente tale denominazione deriva dal termine latino \"murex\", riconducibile alla specie vegetale \"Medicago murex\" o al genere di molluschi \"Murex\", ambedue caratterizzati da aculei). Nel 1317, il borgo si sottomise volontariamente a Fermo seguendone le vicissitudini storiche, dopo che era stato pi\u00f9 volte assalito e conquistato. Nel 1407 il vicedelegato della Marca Bernardo da Varano lo occup\u00f2 con le sue truppe. Durante il breve periodo dal 1415 al 1416 fu sottoposto alla signoria di Carlo Malatesta.\nSimboli.\nLo stemma del Comune di Monsampietro Morico \u00e8 stato concesso con il decreto del Presidente della Repubblica del 26 aprile 1991.\nMonumenti e luoghi d'interesse.\nIl castello merlato al centro del paese risale al 1061, mentre la chiesa romanica di San Paolo, nel cimitero, \u00e8 del XIII secolo.\nQuesto castello fu completamente rifatto nel Quattrocento.\nDell'antica struttura difensiva \u00e8 interessante la torre, edificata in pietra con conci perfettamente squadrati.\nEssa \u00e8 posizionata a difesa della porta romanica sottostante.\nEra circondata sulla sommit\u00e0 da un aggetto che favoriva il tiro piombante.\nCultura.\nMonsampietro Morico \u00e8 noto per la Sagra de \"Lo Magn\u00e0 de 'na ota\",una delle sagre gastronomiche pi\u00f9 rappresentative del patrimonio culinario della tradizione contadina marchigiana.\nSi svolge tutti gli anni l'8 e il 9 Agosto all'interno del centro storico,dove la cucina si fonde con il folclore creando un'atmosfera unica nel suo genere. I piatti che l'associazione culturale e ricreativa \"Le Scalette\" (l'ente che da oltre vent'anni organizza l'evento) propone sono innumerevoli e vanno dai \"Moccolotti de lo vatte\" all'oca arrosto (piatti della ricorrenza della trebbiatura), dai frascarelli (tipica polenta di farina bianca) all'\"ove co la saciccia e la varbaglia\", dalle \"cucciole\" trovate in umido alla \"sporbatura\" con patate, dai maltagliati alla trippa.\nPer finire le tradizionali pizzette fritte monsampietrine, gustate dolci o salate.\nAmministrazione.\nIl comune di Sant'Elpidio Morico fu soppresso nel 1868 e aggregato, come frazione, dapprima a Monsampietro, poi (20 settembre 1870) a Monteleone di Fermo, per tornare definitivamente con Monsampietro il 1\u00ba maggio 1893.\nSport.\nLa squadra di calcio locale, U.S. Monsampietro, ha vinto il 5 maggio 2007 il campionato di Seconda Categoria, ottenendo la promozione in Prima Categoria. Dopo due stagioni \u00e8 tornato in Seconda Categoria ai calci di rigore contro la Settembrina, una squadra di Porto Sant'Elpidio (che ora per\u00f2 non esiste pi\u00f9). Il presidente del sodalizio calcistico \u00e8 Marco Brasili, uno dei presidenti pi\u00f9 giovani del calcio dilettantistico marchigiano; attualmente la squadra \u00e8 tornata in Prima Categoria."}
{"id": "33842", "revid": "746117", "url": "https://it.wikipedia.org/wiki?curid=33842", "title": "Murlo", "text": "Murlo \u00e8 un comune italiano di abitanti della provincia di Siena in Toscana.\nLa maggior parte della popolazione comunale risiede a Vescovado e Casciano. Vescovado \u00e8 anche sede della casa comunale.\nGeografia fisica.\nIl territorio, esclusivamente collinare, \u00e8 compreso tra la valle della Merse e la val d'Arbia. Il paesaggio presenta colline alte e boschive sul versante del fiume Merse andando verso la Maremma grossetana; invece, sul versante del fiume Arbia, le colline sono basse e pi\u00f9 morbide tipico delle crete senesi.\nOrigine del nome.\nIl toponimo deriva dal latino \"murulus\" (\"muretto\"), col significato di \"luogo murato\", ma sembra anche potrebbe derivare sempre dal latino \"mus\" (\"topo\") visti i topi rampanti sui pi\u00f9 antichi stemmi comunali.\nStoria.\nLa storia locale \u00e8 strettamente elgata a quella del suo feudo vescovile. Nel territorio di Murlo sono stati ritrovati numerosi reperti etruschi conservati presso il locale Museo \"Antiquarium di Poggio Civitate\" sito nel centro storico.\nDal 1189 al 1778 fu sede, dell'omonimo feudo vescovile, cio\u00e8 della signoria ecclesiastica retta in seguito dal'arcidiocesi di Siena-Colle di Val d'Elsa-Montalcino, di cui rimane il palazzo e l'attigua pieve di San Fortunato.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 268 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nMusei.\nAll'interno del Palazzo Vescovile \u00e8 ospitato il museo etrusco Antiquarium di Poggio Civitate.\nCucina.\nUn prodotto tipico di Murlo \u00e8 la Fagiola di Venanzio, una variet\u00e0 di fagiolo locale riconosciuta dalla Regione Toscana tra quelle in via di estinzione e che Slowfood ha inserito tra i prodotti dell'Arca del Gusto.\nGeografia antropica.\nIl comune di Murlo pu\u00f2 essere considerato per alcuni aspetti un comune sparso, in quanto il borgo che d\u00e0 il nome al comune non \u00e8 sede comunale, bens\u00ec lo \u00e8 la frazione di Vescovado. Il borgo di Murlo (317\u00a0m s.l.m., 23 abitanti) \u00e8 perlopi\u00f9 un centro turistico per la presenza delle mura medievali, il museo e la cattedrale; tutte le attivit\u00e0 comunali si svolgono invece nelle frazioni di Vescovado, dove si trova il municipio, e di Casciano, le due frazioni pi\u00f9 popolose.\nAltre localit\u00e0 del territorio.\nAltre localit\u00e0 minori del territorio sono Aiello, Belcano, Campeccioli, Campolungo, Campriano, Casanova, Crevole, Cucculeggia, Filetta, Fontazzi, Formignano, Frontignano, Gonfienti, Lupompesi, Macereto, Miniere di Murlo, Mocale, Montepertuso, Montorgiali, Olivello, Pacanino, Palazzaccio, Piantasala, Pieve a Carli, Poggiobrucoli, Poggiolodoli, Pompana, Resi, San Giusto, Santo Stefano, Tinoni, Vallerano.\nEconomia.\nFonte di sostentamento del territorio \u00e8 l'agricoltura, la pastorizia, la produzione di olio e di vino; in forte ascesa \u00e8 il turismo . Sviluppate sono le attivit\u00e0 della caccia e della pesca, .\nIl comune \u00e8 Bandiera arancione del Touring Club Italiano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33843", "revid": "1318658", "url": "https://it.wikipedia.org/wiki?curid=33843", "title": "Monsampolo del Tronto", "text": "Geografia fisica.\nCentro del subappennino marchigiano, Monsampolo sorge su un terreno collinoso a ridosso della Salaria sulla riva sinistra del fiume Tronto a 20\u00a0km da Ascoli Piceno e a 12\u00a0km da S. Benedetto del Tronto gode di un bel panorama che spazia per la vallata del Tronto, si apre sulle colline picene, sui monti Sibillini, sul Gran Sasso e sull'Adriatico.\nOrigini del nome.\nIl nome ha origine agiotoponimica, \"Monti Sancti Pauli\" (anno 1100), allude al titolare della prima chiesa castellana dalla quale il Comune prese il nome. Nel XIV secolo si pass\u00f2 dal Monte Santo Paolo al Monte Santo Polo e successivamente, per contrazione del toponimo, a Monsanpolo. Lo stemma del comune presenta tre colli che si ergono sul mare. In origine, sui tre colli era collocato l'apostolo Paolo.\nStoria.\nIn questa epoca si \u00e8 evidenziata la preferenza di quegli insediamenti sulla sommit\u00e0 dei colli per le scelte delle aree abitative. A Monsampolo sono stati sfruttati i terrazzi fluviali e la posizione dominate sulle vie di comunicazione.\nIl ritrovamento di ceramica micenea a Monsampolo sembrerebbe inquadrarsi in una rete commerciale di pi\u00f9 vasto raggio. Le foci del Tronto dovevano costituire uno scalo marittimo per l'approvvigionamento di viveri, nonch\u00e9 un centro di smistamento nelle fasi di lavorazione dell'ambra. La frequentazione micenea in Adriatico \u00e8 da mettersi in relazione con il commercio di questa resina fossile, che arrivava dal Mar Baltico per poi essere inoltrata verso altri mercati in tutto il Mediterraneo, lungo l'antichissima \"via dell'ambra\". Questo rinvenimento comprova l'esistenza di una rotta adriatica che collegava tutto il Mediterraneo, favorendo la possibilit\u00e0 di scambi e contatti culturali.\nTra il IX e il III secolo a.C. nel tratto di costa compreso tra i fiumi Foglia e Pesca e delimitato all'interno degli Appennini, si \u00e8 sviluppata la Civilt\u00e0 Picena. Il suo sviluppo \u00e8 stato condizionato dalle caratteristiche geomorfologiche con una conformazione orografica e idrografica particolare definita \"sistema a pettine\". Nella regione Marche sono presenti una serie di corsi d'acqua che scendono dalla dorsale appenninica verso il mare con vallate parallele tra loro, in direzione quasi perpendicolare alla costa.\nGi\u00e0 nella prima met\u00e0 del VI secolo a.C. una notevole crescita demografica interess\u00f2 il Piceno meridionale e la vallata del Tronto. A Monsampolo, Spinetoli, Colli del Tronto, una serie di necropoli disposte a raggiera intorno ai colli documenta una considerevole intensit\u00e0 insediativa, che presuppone una florida economia in quest'area.\nL'espansionismo di Roma alle soglie del III secolo condusse alla progressiva incorporazione dell'area medio-adriatica nello Stato romano. Il processo di incorporazione del Piceno crebbe progressivamente nel corso del III-II secolo a.C., attraverso un vasto sistema di prefetture, cio\u00e8 di distretti amministrativi comprensivi di pi\u00f9 centri. Agli inizi del I secolo a.C. divamp\u00f2 la Guerra sociale, che vide in Ascoli uno dei capisaldi della resistenza contro Roma, al fine di ottenere i diritti di cittadinanza.\nMonsampolo \u00e8 il luogo natale del letterato Nicola Gaetani Tamburrini, patriota, autore di studi danteschi e promotore della formazione scolastica nell'Italia postunitaria.\nCultura.\nMusei.\nIl Museo Civico del Convento di S. Francesco che ospita una collezione di arte sacra e alcuni tra i volumi provenienti dal fondo bibliografico della Biblioteca tomistica di Sant'Alessio.\nDi notevole importanza culturale \u00e8 il Museo della Cripta sotto la chiesa parrocchiale di Maria Ss. Assunta.\nNel 2003, durante lavori di restauro della Cripta della Chiesa di Maria SS. Assunta, sono stati portati alla luce oltre 30 corpi umani mummificati. La maggior parte sono mummie naturali, conservatisi per un processo spontaneo di mummificazione; \u00e8 stato anche osservato un caso di mummificazione antropogenica, ottenuta attraverso un procedimento chirurgico di eviscerazione. Il microclima della cripta ha favorito la disidratazione dei corpi portando alla prolificazione di diversi batteri e alla successiva mummificazione, mentre gli abiti realizzati in fibra vegetale si sono conservati grazie al pH basico delle mura.\nL'esame delle vesti ha messo in evidenza, oltre alla variet\u00e0 delle fogge riconducibili ad un ceto popolare del Piceno, lo straordinario stato di conservazione delle fibre tessili, canapa, lino e ginestra, solitamente sottoposte a completo disfacimento; gli abiti realizzati con tali fibre erano propri di gente povera, contadina, che non aveva possibilit\u00e0 di vestire capi in fibre pregiate quali lana e seta che, al contrario, solitamente si conservano. Tra i pezzi ritrovati: abiti femminili, gilet maschili, calze, cuffie, camicie.\nI corpi sono stati seppelliti con le vesti migliori da festa, ricostruite dove necessario in modo filologico dalla restauratrici tessili de \"La Congrega\" e la storica del costume Thessy Schoenholzer Nichols. Seppur povere le vesti sono ricche di particolari come bottoncini, preziosi merletti e ricami.\nQui si possono osservare, oltre ai corpi mummificati, gli abiti, i tessuti, i rosari, le medaglie, gli anelli e i vari oggetti rinvenuti nello scavo archeologico.\nEconomia.\nAgricoltura.\nFiorente \u00e8 la coltivazione di girasoli e la produzione di olio e vino.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come l'arte del mobile in stile artistico, rinomata soprattutto per le decorazioni di alta qualit\u00e0 che impreziosiscono l'oggetto.\nIndustria.\n\u00c8 prevalentemente caratterizzata dall'industria, importante \u00e8 quella del settore metalmeccanico, seguono quella del settore plastico, del legno e della distribuzione alimentare.\nA Monsampolo del Tronto vi \u00e8 uno stabilimento dell'industria di serrature CISA, specializzato in fabbricazione di chiavi e cilindri.\nGastronomia.\nVanto del paese \u00e8 il \"panetto\" (torrone di fichi) e \"lu frestinghe\" dolci a base di fichi bianchi secchi e canditi, olive ripiene all'ascolana, e \"li Kaggi\u00f9\" ravioli al forno ripieni di pecorino. Da non trascurare l'olio localmente prodotto e i vini tipici: il Rosso Piceno Superiore e il Bianco Falerio dei colli ascolani\nMobilit\u00e0 e trasporti.\nFerrovie.\nLa localit\u00e0 \u00e8 servita dalla fermata ferroviaria \"Monsampolo del Tronto\", posta lungo la ferrovia Ascoli Piceno-San Benedetto del Tronto, servita dalle relazioni regionali Trenitalia svolte nell'ambito del contratto di servizio stipulato con la Regione Marche.\nMobilit\u00e0 urbana.\nIl trasporto pubblico suburbano a Monsampolo \u00e8 gestito con autocorse svolte dalla societ\u00e0 START.\nSport.\nCalcio.\nLa squadra della frazione Stella \u00e8 denominata Vis Stella e gioca nel campionato di Seconda Categoria."}
{"id": "33844", "revid": "125415776", "url": "https://it.wikipedia.org/wiki?curid=33844", "title": "Lavagno", "text": "Lavagno (\"Lav\u00e0gno\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nLavagno \u00e8 un comune italiano sparso distante 16 chilometri da Verona.\n\u00c8 ad est del capoluogo provinciale, all'imbocco della valle di Mezzane. \u00c8 attraversato dal \"progno di Mezzane\".\nI confini comunali sono delimitati a nord da Mezzane di Sotto, ad ovest e a sud da San Martino Buon Albergo, a sudest da Caldiero e ad est da Colognola ai Colli ed Illasi.\nIl comune di Lavagno comprende tre frazioni: \"Vago\", \"San Pietro\" (capoluogo comunale) e \"San Briccio\". Vago si sviluppa lungo la SR11 Verona-Vicenza, San Pietro lungo la strada che va nella val di Mezzane, San Briccio su una collina a nord-ovest del capoluogo. Sempre nella frazione di Vago, in pianura, ha origine la SP16 della Via Cara che, per una lunghezza di circa 27\u00a0km, attraversa la parte iniziale della val di Mezzane per poi risalire l'altopiano lessinico e terminare nella localit\u00e0 Bettola di Velo Veronese.\nStoria.\nLe ipotesi sul nome sono concentrate su un termine retico: \"Lavaniu\".\nSono numerose le tracce archeologiche. Gli insediamenti pi\u00f9 antichi sono paleoveneti. Del periodo fra il VII e VI secolo a.C. si ipotizza un villaggio vicino all'attuale San Briccio, su un colle ed un castelliere a Lepia dell'et\u00e0 del bronzo.\nIn epoca romana aument\u00f2 la presenza umana, anche in presenza del passaggio della via Postumia, che favor\u00ec la nascita di due centri: \"Lavaneus ad Montem\" e \"Lavaneus ad Planum\".\nNel medioevo si rafforz\u00f2 il centro a nord da cui nacque il paese di San Briccio.\nLavagno riprende importanza nell'XI secolo: dapprima con una storia locale ed in seguito seguendo Verona. Lavagno venne attribuita da Corrado II il Salico al Vescovo di Verona. Dopo due secoli pass\u00f2 al Comune di Verona e poi agli Scaligeri, ai Visconti ed infine a Venezia, quando la Serenissima estese i suoi domini sul veronese.\nDal Medioevo numerose famiglie patrizie acquisirono terre nella zona, alcune legando il proprio nome a ville che costruirono.\nLa presenza monastica ed ecclesiastica fu notevole, specialmente nei due secoli passati sotto il vescovo di Verona. A San Giuliano di Lepia il monastero risale al XII secolo ed ospit\u00f2 il Papa Lucio III; San Giacomo di Grigliano \u00e8 del XIV secolo. La leggenda dice che nel luogo furono rinvenuti i resti mortali dell'apostolo Giacomo.\nMonumenti e luoghi d'interesse.\nLavagno presenta sul proprio territorio alcune belle realt\u00e0 di architettura sia religiosa che civile.\nArchitetture religiose.\nLe Chiese.\n\u00c8 un gioiello d'architettura sacra. La chiesa, gotica fu eretta dai veronesi alla fine del XIV secolo. Richiama nello stile le chiese coeve della citt\u00e0. Vi sono affreschi di Martino da Verona.\nCoeva della precedente, contiene opere antiche provenienti da chiese di Verona.\nCapitelli votivi.\nRealt\u00e0 spesso dimenticata, perch\u00e9 considerata arte povera, i capitelli fanno parte della cultura e della storia paesana, nel territorio si contano ben 11 croci, 28 capitelli alla Madonna e 10 dedicati ai santi. Alcuni risalenti al XVII secolo.\nCi sono ancora capitelli risalenti al 1600 carattere propiziatorio, mentre quelle del XIX secolo e XX secolo si identificano come ex voto.\nArchitetture civili.\nLe ville.\nConosciuta anche con il nome di Villa del Boschetto, edificata per Girolamo Verit\u00e0 da Domenico Curtoni (allievo del Sammicheli), la Villa presenta un pronao concluso da un timpano ornato di statue; all'esterno si notano i giardini pensili, le fontane e la peschiera, all'interno sono conservati affreschi di Filippino Maccari e Giorgio Anselmi.\nIl palazzo \u00e8 un notevole edificio di origine settecentesche. Si presenta armonioso nelle sue linee composte e si spiega in un lungo corpo orizzontale corretto nella parte centrale, prominente e frontonata. Le parti laterali sono adibite ad abitazione del personale dipendente e a rustici. L'architettura \u00e8 elegante soprattutto nella parte inferiore, dove si snoda a leggero bugnato liscio, con il bel portone incorniciato. Notevoli la balaustra delle finistre, la porta finestra del piano nobile, le chiavi che ingentiliscono i rettangoli delle finestre del piano terreno, le cornici nonch\u00e9 le pigne di pietra che rifiniscono il frontone. Nel centro del timpano terminale, decorato da acroteri, fa spicco lo stemma araldico della famiglia Da Porto, sostituita nella propriet\u00e0 della villa nei due secoli dagli Alberti e dagli Zannini. Splendido il parco, ampio e lambito dal torrente Mezzane. Esso conserva le spartiture settecentesche degli alberi, delle numerose aiuole, delle siepi e dei prati. Conserva anche un'antichissima ghiacciaia. Le lodi di questa villa sono cantate in un poemetto Anonimo, ma \u00e8 nota alla letteratura storica per l'eseguitovi arresto del patriota e poeta Carlo Montanari la sera dell'8 luglio 1852, dove segu\u00ec poi la condanna a morte. \nArchitetture militari.\nIl Forte di San Briccio \u00e8 una fortificazione eretta alla fine del XIX secolo dal Genio militare italiano: l'esproprio dei terreni per il forte inizi\u00f2 nel 1882 e la costruzione prese avvio l'anno seguente. Fu costruito su una chiesa del XV secolo. Il progetto si rif\u00e0 a quelli studiati da Andreas Tunkler, ufficiale del Genio austriaco. \nAnni or sono ospitava il Museo della Cultura Contadina e la Mostra della Preistoria; offriva inoltre ampi spazi utilizzati per mostre temporanee, rappresentazioni teatrali e riunioni.\nCultura.\nEventi.\nA settembre, l'ormai famoso evento enogastronomico \"Vino in Corte\" \nIl sabato dopo \"Venerd\u00ec gnocolar\"\nA giugno Festa patronale SS. Pietro e Paolo\nAd ottobre Festa patronale S. Francesco d'Assisi\nEconomia.\nLavagno nel passato fu esclusivamente agricolo. Oggi sono importanti le coltivazioni di cereali, oliveti e vitigni e la produzione di vino (Arcole DOC) e olio extravergine d'oliva; L'attuale posizione strategica ha portato allo sviluppo di imprese artigianali, industriali e commerciali e di attivit\u00e0 legate all'edilizia.\n\u00c8 zona di produzione del vino Valpolicella DOC, dell'Amarone della Valpolicella e del Recioto DOC e dell'olio extravergine d'oliva DOP Veneto-Valpolicella.\nAmministrazione.\nIl comune fa parte del movimento patto dei sindaci "}
{"id": "33845", "revid": "322321", "url": "https://it.wikipedia.org/wiki?curid=33845", "title": "Piancastagnaio", "text": "Piancastagnaio \u00e8 un comune italiano di abitanti della provincia di Siena in Toscana.\nCostituisce l'estremit\u00e0 meridionale della provincia d'appartenenza.\nStoria.\nLa zona di Piancastagnaio faceva parte dei terreni di cui era dotata, sin dall'VIII secolo, l'abbazia di San Salvatore, da cui ha preso nome il vicino paese. Alla fine del XII secolo a Piancastagnaio esisteva gi\u00e0 una piccola cinta muraria fortificata che racchiudeva la parte pi\u00f9 alta dell'attuale centro storico. Nel secolo seguente, con lo sviluppo economico e la nascita del Comune, l'abitato si estese molto oltre queste mura.\nPiancastagnaio, come altre zone appartenenti all'abbazia, fu ottenuto in feudo dai conti Aldobrandeschi di Sovana che, subito minacciati da Siena e da Orvieto, finirono col diventare feudatari di Siena nella seconda met\u00e0 del XIII secolo. Estintisi gli Aldobrandeschi (del ramo di Sovana) nel 1284, di nuovo Siena e Orvieto si contesero la zona. Orvieto prevalse nella prima met\u00e0 del XIV secolo, poi Siena, minacciata per\u00f2 dagli Orsini di Pitigliano. Non senza diffidenze e ostilit\u00e0, il comune di Piancastagnaio fini, nella prima met\u00e0 del XV secolo, a far parte della Repubblica di Siena (1440), che inviava un podest\u00e0.\nIl comune si era formato nel corso del XIII secolo, come espressione della comunit\u00e0 di interessi tra artigiani, allevatori e coltivatori (grande valore avevano i boschi di abeti di alto fusto, richiesti per gli alberi delle navi e per l'edilizia). Troppo debole per mirare ad una vera indipendenza politica, il comune si preoccup\u00f2 costantemente di avere una protezione che, in cambio di un tributo e dell'uso della rocca, lo difendesse militarmente, ma rispettasse l'autonomia amministrativa ed economica.\nPiancastagnaio rimase fedele a Siena, finch\u00e9 questa fu sopraffatta da Firenze (resa di Montalcino, 1559). Nel 1601 il granduca di Toscana concesse Piancastagnaio in feudo al marchese Giovanni Battista Bourbon del Monte, gi\u00e0 generale delle fanterie della repubblica veneta. Con lui ed i suoi successori il Marchesato di Piancastagnaio ebbe definiti i suoi confini territoriali che ancora oggi permangono. Il marchese concesse denari per gli interventi di riparazione della chiesa della Madonna di San Pietro e del convento di San Bartolomeo, fece impiantare cento castagni da frutto e realizz\u00f2 il suo palazzo granducale coronato da magnifici giardini. Il dominio dei feudatari cess\u00f2 nel 1777.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 234 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nDal 1954 il 18 agosto si tiene il Palio di Piancastagnaio, che viene assegnato mediante una corsa di cavalli a pelo tra le quattro contrade del paese (Borgo, Castello, Coro e Voltaia).Una tradizione molto importante \u00e8 quella della maga della sfera, figura mitologica greca che si festeggia il 15 maggio.. La competizione ha luogo presso lo stadio comunale di Piancastagnaio, che nella circostanza viene adibito a ippodromo mediante posa di una pista sabbiosa attorno al campo da calcio.\nCultura.\nTeatro.\nA Piancastagnaio \u00e8 situato il Teatro Comunale.\nGeografia antropica.\nIl comune di Piancastagnaio \u00e8 costituito dal capoluogo, a sua volta suddiviso in quattro contrade, da una frazione e da sei localit\u00e0.\nContrade.\nIl borgo di Piancastagnaio \u00e8 suddiviso in quattro contrade storiche:\nFrazioni.\nL'unico centro abitato del comune riconosciuto come frazione \u00e8 quello di Saragiolo (901\u00a0m s.l.m., 352 abitanti).\nDista 5\u00a0km dal capoluogo e segna il confine fra le provincie di Siena e Grosseto. Situato nei pressi delle miniere mercurifere del Monte Amiata, ma da sempre terra di emigrazione, ha raggiunto una popolazione di circa abitanti negli anni sessanta del XX secolo, ma in seguito alla crisi mercurifera del decennio successivo e alla chiusura degli impianti minerari la popolazione \u00e8 gradualmente diminuita. Il 27 gennaio 1973 a Saragiolo venne costituito dai sindacati confederali il Comitato Interprovinciale Federativo del Monte Amiata: nell'atto costitutivo dell'ente fu respinto il giudizio di crisi irreversibile del settore mercurifero con scarsi risultati finali.\nDipendenti da Saragiolo sono il piccolo nucleo abitato di La Valetta (930\u00a0m s.l.m., 44 abitanti) e la localit\u00e0 di Pietralunga.\nAltre localit\u00e0 del territorio.\nLe altre sei localit\u00e0 del comune di Piancastagnaio sono:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa maggior societ\u00e0 calcistica comunale \u00e8 la ; fondata nel 1930, ha militato lungamente nelle categorie dilettantistiche, accedendo per la prima volta alla Serie C (e dunque al professionismo) al termine della stagione 2018-2019. \nLe si affianca l'Atletico Piancastagnaio, societ\u00e0 fondata nel 2017 e mai spintasi oltre il dilettantismo.\nSede delle partite interne di ambedue le squadre \u00e8 il gi\u00e0 citato stadio comunale di piazza Spartaco Lavagnini."}
{"id": "33847", "revid": "254059", "url": "https://it.wikipedia.org/wiki?curid=33847", "title": "Montappone", "text": "Economia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata produzione di articoli per arredamento, in vimini o in midollino e l'arte del merletto apprezzata in tutta Italia.\nInoltre, Montappone \u00e8 famosa per la produzione del cappello. Nonostante il suo territorio e popolazione il paese vanta la presenza di numerose industrie per la produzione dei complementi di abbigliamento. Il cappello classico e artigianale prodotto in questa zona \u00e8 quello realizzato con paglia. Si producono anche borsette in\ntruciolo, giunco e altri materiali, oltrech\u00e9 per l'arte della ceramica."}
{"id": "33848", "revid": "1437331", "url": "https://it.wikipedia.org/wiki?curid=33848", "title": "Lazise", "text": "Lazise (\"Las\u00ecse\" in veneto) \u00e8 un comune italiano di abitanti della provincia di Verona in Veneto, situato lungo la sponda orientale del lago di Garda. Questa collocazione geografica gli conferisce una posizione di grande pregio paesaggistico, ma sono presenti anche elementi di grande pregio architettonico e di notevole importanza storica.\nOltre a queste peculiarit\u00e0 Lazise pu\u00f2 contare sulla presenza di una fonte termale a Col\u00e0, di parchi dei divertimenti (Canevaworld e Gardaland, quest'ultimo situato in parte sul territorio di Castelnuovo del Garda, dove ha sede, e in parte sul territorio di Lazise) e un esteso paesaggio agricolo collinare.\nLazise registra ogni anno circa 3,5 milioni di presenze ufficiali, cifre che la collocano al dodicesimo posto assoluto in Italia fra le destinazioni turistiche, e al primo come meta lacustre italiana.\nGeografia fisica.\nTerritorio.\nLazise, posta a circa 24 chilometri a ovest da Verona, capoluogo della provincia di cui fa amministrativamente parte, si trova sulla sponda orientale del lago di Garda, compreso tra i comune di Castelnuovo del Garda a sud e di Bardolino a nord, mentre confina a est con Pastrengo e Bussolengo. A ovest \u00e8 confinante con la provincia di Brescia (comuni di Sirmione e Padenghe sul Garda). Il comune lacisiense occupa una superficie di 64,96\u00a0km\u00b2, anche se le terre emerse impegnano solamente 30\u00a0km\u00b2.\nIl territorio di Lazise si sviluppa completamente all'interno del grande anfiteatro morenico del Garda: sorge su terreni costituiti da sedimenti depositati in ambiente glaciale e fluvio-glaciale durante il quaternario, depositi attribuiti principalmente alle glaciazioni Riss e W\u00fcrm e in seguito addolciti dai processi di denudazione e dilavamento dei versanti. Questi ultimi processi hanno provocato la formazione di una morfologia ondulata che degrada con delicatezza verso il lago.\nIl suolo presenta depositi morenici fino a diverse centinaia di metri di profondit\u00e0, come hanno confermato la perforazione di pozzi idrici, e questa composizione del suolo causa la media permeabilit\u00e0 dei terreni superficiali. Le falde freatiche presenti nei fondovalle sono spesso presenti a pochi metri di profondit\u00e0 sotto il piano di campagna, motivo per cui sono presenti nel territorio diversi toponimi che richiamano la presenza di ristagni idrici, difficolt\u00e0 di deflusso e falde superficiali. Questo territorio \u00e8 caratterizzato da una rete di piccoli corsi d'acqua e scoli che confluiscono nel lago di Garda: il Dugale, il Rio Bisaola, il Dugale dei Ronchi e del Pal\u00f9, il Dugale della Fontana, il Dugale della Figara e lo scolo Colombara.\nPer quanto riguarda la classificazione sismica regionale Lazise \u00e8 classificata nella zona 3, ovvero a bassa sismicit\u00e0, anche se storicamente la zona a est del lago di Garda, quindi il monte Baldo e la val d'Illasi, sono aree a sismicit\u00e0 piuttosto alta, essendovi stati eventi sismici di notevole intensit\u00e0.\nClima.\nIl territorio del comune di Lazise occupa una parte dell'Anfiteatro morenico, caratteristico della zona meridionale del Lago di Garda, che, a differenza del resto della Pianura Padana che denota un clima di tipo temperato umido, manifesta condizioni mitigate dalla massa d'acqua e che danno luogo ad un clima sub-mediterraneo. La primavera e l'autunno sono le stagioni pi\u00f9 piovose, mentre l'estate \u00e8 di tipo mediterraneo, quindi asciutta ma interrotta da intensi temporali, specialmente nel mese di agosto. In inverno le temperature sono meno rigide rispetto alle zone circostanti e le precipitazioni sono piuttosto scarse, mentre le nebbie solo in poche occasioni riescono a invadere il basso lago.\nNel comune di Lazise la temperatura media annua \u00e8 di circa 12-13\u00a0\u00b0C, con medie minime di 8\u00a0\u00b0C e medie massime di 18-18,5\u00a0\u00b0C, mentre le precipitazioni annuali variano da un minimo di 650\u00a0mm ad un massimo di 800\u00a0mm.\nOrigini del nome.\nIl nome Lazise deriva dal latino \"lacus\" che significa \"villaggio lacustre\", come sembrano confermare documenti dell'alto medioevo che riportano il paese sotto il nome di \"Laceses\". Un'altra ipotesi, poi scartata, voleva il nome del paese derivato da Antonio Bevilacqua di Loncis, Loncis dal suo castello in Baviera, divenuto nel 1014 governatore del lago, e che diede vita all'importante famiglia che mut\u00f2 poi nome in Bevilacqua-Lazise.\nStoria.\nStoria antica.\nIl ritrovamento di testimonianze di aggregati di abitazioni su palafitte dell'et\u00e0 del bronzo dimostrano la rilevanza che ebbe Lazise come centro preistorico.\nIn epoca romana il lago divenne un'importante via di comunicazione per le merci che arrivavano dalla Germania; amministrativamente a Lazise si presentavano le condizioni tipiche dei \"vicus\" e dei \"pagus\", anche se probabilmente capoluogo di questo \"pagus\", ovvero della circoscrizione territoriale rurale che si estendeva da Pacengo a sud sino a Lazise a nord, e nell'entroterra a est fino a Sandr\u00e0 e Pastrengo, non era Lazise bens\u00ec Col\u00e0.\nDel paese, sotto la dominazione degli Eruli, quindi degli Ostrogoti, e infine dei Longobardi, si hanno solo notizie frammentarie e piuttosto generiche, se non quasi assenti, e una delle poche testimonianze trovate sembra sostenere la tesi che in quel periodo Lazise fosse soggetta al conte di Verona. Sembra che la zona facesse parte fin dall'epoca longobarda della corte del Monastero di San Colombano del Priorato di Bardolino dipendente dall'Abbazia di San Colombano di Bobbio e del grande feudo monastico di Bobbio. I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni e aprendo vie commerciali.\nStoria medievale e libert\u00e0 comunali.\nNel 983 la comunit\u00e0 di Lazise chiese all'Imperatore del Sacro Romano Impero Ottone II la possibilit\u00e0 di difendere il borgo fortificando il \"castrum\" e il 7 maggio dello stesso anno Ottone II rispose con un diploma nel quale concedeva l'esazione di alcuni tributi (tra cui il teloneo e il ripatico), concedeva i diritti di transito e di pesca, e rilasciava ai cittadini lacisiensi la possibilit\u00e0 di fortificare il \"castrum\". A partire da quell'anno Lazise venne quindi organizzata a \"vicinia\", con 18 membri e ampie autonomie in questioni civili, economiche, ma anche religiose (e quindi a partire da quest'anno divenne sede di pievano), in modo da poter disciplinare liberamente pesca e commercio. Si trattava di una situazione piuttosto particolare rispetto a quella degli altri centri, e la concessione di queste ampie autonomie, oltre ovviamente all'assegnazione di incarichi, fa s\u00ec che Lazise venga considerata il primo libero Comune d'Italia. L'importanza data dall'imperatore al borgo dipese dalla possibilit\u00e0 di utilizzare una vasta prateria nella zona per l'eventuale sosta dell'esercito imperiale, dall'essere un ottimo centro per il vettovagliamento e perch\u00e9 era in via di definizione un primo nucleo fortificato per la difesa della milizia.\nLazise, pur facendo parte della Giudicaria Gardense (vasto territorio tra Adige e lago di Garda), ne era largamente indipendente. Nel 1077 Enrico IV con un atto conferm\u00f2 nuovamente l'esenzione da alcune imposte e in un atto privato del 1123 Lazise viene per la prima volta definita \"Patria\". Nel 1193 il podest\u00e0 di Lazise assistette, insieme ai rappresentanti di altri borghi della Giudicaria Gardense, alla consegna di Garda al Comune di Verona, che estese il proprio potere anche alle altre ville della Giudicaria, compresa Lazise, la quale mantenne comunque gli antichi privilegi.\nSotto gli Scaligeri vennero realizzati il castello e le mura cittadine e nel 1387, quando la Signoria Scaligera stava per cadere per mano degli eserciti dell'alleanza formata da Gian Galeazzo Visconti, Francesco I Gonzaga e Francesco I da Carrara, il borgo fortificato, che rimase fedele a Verona, chiuse le porte e si prepar\u00f2 all'assedio da parte delle truppe nemiche, il quale dur\u00f2 alcuni giorni. Lazise cedette alle armi da fuoco nemiche il 13 ottobre 1387, quindi pass\u00f2 sotto il dominio Visconteo, sotto il quale fu sede del vicariato di una giurisdizione piuttosto ampia, anche se poco tempo dopo pass\u00f2 sotto il dominio Carrarese.\nStoria moderna.\nNel 1405 vi fu la dedizione di Verona a Venezia, ma Lazise fu l'unico borgo in territorio veronese deciso a ribellarsi tanto da essere messa sotto assedio, arrendendosi all'esercito della Serenissima il 23 giugno dello stesso anno. Nonostante ci\u00f2 durante il dominio veneto Lazise divenne sede del vicariato di un'ampia giurisdizione e, nel 1409, venne ordinato da Venezia il restauro delle fortificazioni del paese e lo stabilirsi di un castellano che si occupasse della custodia delle stesse e di tutte le cose militari.\nNel 1439 il borgo venne preso di mira dalle truppe di Filippo Maria Visconti, il quale si trovava in guerra con la Repubblica Veneta, ma dopo questa breve parentesi di guerra prosper\u00f2 la pace fino agli eventi della guerra della Lega di Cambrai, durante la quale una galea veneziana si autoaffond\u00f2 per non finire in mano nemica davanti all'abitato, che pass\u00f2 in mano a Giovanni Gonzaga il 23 agosto 1510. Pure il Gonzaga conferm\u00f2 a Lazise gli antichi privilegi, ma il borgo torn\u00f2 sotto Venezia gi\u00e0 nel 1516, al termine della guerra. Questo fu un periodo continuo di lotte che si arrestarono per questa comunit\u00e0 solo dopo il saccheggio di Lazise da parte dei Lanzichenecchi nel 1529: dopo questo ultimo episodio vi fu un periodo di prosperit\u00e0 e pace che si protrasse per quasi due secoli, intervallato per\u00f2 dalla peste del 1631 che decim\u00f2 la popolazione, praticamente dimezzandola.\nStoria contemporanea.\nLa rivoluzione francese port\u00f2 considerevoli conseguenze anche a Lazise, a causa s\u00ec del passaggio dei soldati francesi che dovevano dirigersi in Tirolo ma soprattutto perch\u00e9 nell'abitato venne posto il quartier generale francese, cos\u00ec che i militi francesi ne approfittarono per saccheggiare l'abitato. Il 16 maggio 1797, inoltre, venne eretto l'albero della libert\u00e0 tra l'indifferenza dei paesani. Lazise pass\u00f2 quindi alla Repubblica Cisalpina e poi alla Regno d'Italia, sotto il quale divenne capoluogo del quinto distretto di Verona, ma nel 1815 Lazise cambi\u00f2 nuovamente bandiera passando sotto il Regno Lombardo-Veneto e quindi, di fatto, sotto l'Impero austriaco.\nDurante il periodo risorgimentale si svolsero nei dintorni del borgo numerosi accadimenti: durante la prima guerra di indipendenza italiana le truppe piemontesi entrarono a Lazise, dove accumularono la polvere da sparo proveniente da una polveriera conquistata nelle vicinanze di Peschiera del Garda (importante fortezza del Quadrilatero), acquartierandosi nei pressi di villa Pergolana e spostandosi quindi verso Castelnuovo, dove si svolse l'omonima battaglia; durante la seconda guerra di indipendenza furono invece qui trasportati via lago i feriti della battaglia di San Martino, che vennero soccorsi nella zona del porto. Solamente nel 1866, a seguito della terza guerra di indipendenza, Lazise e il Veneto entrarono per\u00f2 a far parte del Regno d'Italia.\nStemma.\nIn origine lo stemma del comune di Lazise era uno scudo scaccato a losanghe diagonali argento e azzurro, analogamente allo stemma dell'antico regno bavarese. Successivamente lo stemma \u00e8 stato partito: la met\u00e0 sinistra \u00e8 formata dallo scaccato in diagonale colore argento e azzurro, in quella destra \u00e8 raffigurato un dragone rosso in campo d'oro.\nSociet\u00e0.\nEtnie e minoranze straniere.\nCome molti altri centri italiani, nel XXI secolo Lazise \u00e8 diventata un borgo multietnico con una presenza significativa di cittadini provenienti dall'estero: al 31 dicembre 2018 risiedevano 726 stranieri su un totale di 7 042 cittadini, rappresentando quindi il 10,3% della popolazione totale. Nella stessa data, le nazionalit\u00e0 maggiormente rappresentate erano quella rumena, con 160 residenti, la brasiliana, 83, la tedesca, 60, la moldava, 44, e la cinese, con 42 residenti.\nTradizioni e folclore.\nManifestazioni popolari tradizionali sono la Regata delle \"Bisse\", ovvero il campionato delle \"bisse\", tradizionali imbarcazioni da voga alla veneta (con quattro vogatori in piedi e nessun timoniere), la cui tappa lacisiense si tiene tra luglio e agosto, e la Cuccagna del \"Cadenon\", che si svolge a fine agosto in concomitanza con la Festa dell'Ospite, nella quale un palo di 8 metri \u00e8 disposto orizzontalmente sulle acque del porto vecchio, abbondantemente cosparso di grasso, e viene vinto da chi, scivolando sul palo della cuccagna, riesce a prendere la bandierina posta in fondo.\nCultura.\nEventi.\nGli eventi che si svolgono nel borgo con cadenza regolare sono numerosi, in particolare fiere e sagre: la Festa dell'Ospite, che si svolge a fine luglio a Pacengo e a fine agosto a Lazise, quando ci sono vari banchetti che vendono prodotti tipici del luogo, concerti musicali e uno spettacolo finale con fuochi d'artificio, l'Antica sagra della Madonna della Neve, che si tiene nella frazione di Col\u00e0 ad inizio agosto, durante la quale viene servito il piatto tradizionale dell'\"anara col pien\" (anatra arrosto ripiena), la Sagra del \"Marciapi\u00e9\", antica festa che si tiene l'ultimo giorno di Carnevale e il primo di Quaresima in via Arco, durante la quale la cittadinanza \u00e8 invitata ad eleggere il rappresentante della via, detto \"Capo Val\u00e0r\", oltre ad altre maschere di Carnevale, e infine la fiera nazionale \"I giorni del miele\", una manifestazione fieristica completamente dedicata al miele e derivati che si svolge a inizio ottobre.\nGeografia antropica.\nFrazioni.\nCol\u00e0.\nCol\u00e0, che entr\u00f2 a far parte del comune di Lazise nel XIX secolo, \u00e8 una frazione dell'entroterra posto sulle colline moreniche e immerso nel verde dei vigneti; essa viene nominata per la prima volta nel testamento di Engelberto del 28 maggio 861 con il nome di \"Colata\", mentre in documenti successivi assume anche il nome di \"Colatha\" e \"Colada\", probabilmente derivato dal latino \"collis\".\nDurante la prima guerra di indipendenza italiana il borgo venne occupato dalle truppe piemontesi mentre durante la terza guerra d'indipendenza furono qui soccorsi numerosi soldati feriti durante la battaglia di Custoza.\nNell'abitato, parrocchia dal 1526, \u00e8 presente la chiesa di San Giorgio Martire, realizzata tra il 1757 e il 1762 su emulazione della precedente cappella dedicata a Santa Maria, la quale era stata eretta nel XII secolo. Al suo interno sono presenti cinque altari in marmo e due tele di pregio realizzate da Agostino Ugolini, mentre in canonica \u00e8 presente la \"Vergine e i santi Rocco e Sebastiano\" di Paolo Farinati.\nPacengo.\nPacengo \u00e8 una frazione posta sulla sponda del lago a sud del capoluogo, entrata a far parte del comune di Lazise durante la dominazione veneta. Questo piccolo centro abitato viene nominato per la prima volta in una pergamena del 1004 con il nome di \"Pacingus\"; l'etimologia del nome pare avere origine longobarda o germanica, secondo alcuni studiosi connesso al nome \"Pacco\". Ad ogni modo, poich\u00e9 Pacengo esisteva anche ai tempi dell'Impero romano, si pu\u00f2 supporre che il nome possa avere relazione con i termini \"pagus \"(villaggio) o \"pax \"(pace), e si sia trasformato in \"Pace-ngo\" durante il dominio longobardo.\nIl paese dovette essere sia un importante centro preistorico, visto il rinvenimento di diversi oggetti antichi, sia romano, considerato il ritrovo di fondazioni di edifici romani. Durante la prima guerra di indipendenza italiana il paese fu sede dello scontro tra austriaci e piemontesi che vide i secondi vincitori, mentre qualche mese pi\u00f9 tardi ospit\u00f2 Ferdinando di Savoia, il quale stava ponendo l'assedio a Peschiera del Garda.\nNel borgo, sede di parrocchia dal 1526, \u00e8 presente una chiesa realizzata tra il 1787 ed il 1792 su progetto di Leonardo Rossi. Gli interni furono decorati da Pio Piatti mentre il marmoreo altare maggiore venne realizzato molto probabilmente dagli scultori Zoppi e Spiazzi.\nEconomia.\nTurismo.\nNei secoli personaggi famosi visitarono il lago, tra cui Catullo, Goethe e Gustav Klimt, ma il fenomeno turistico di massa a Lazise inizi\u00f2 nel secondo dopoguerra, quando gli abitanti d'oltralpe, soprattutto tedeschi, iniziarono a scendere verso sud in cerca di una meta turistica geograficamente vicina ed economica. Furono proprio la vicinanza geografica e il potere del marco tedesco sulla lira alcune tra le cause che garantirono il successo economico della cittadina. Gli abitanti di Lazise, fino a quel momento dediti alla pesca e all'agricoltura, iniziarono ad investire sul turismo, costruendo strutture ricettive, quali alberghi e campeggi. Cos\u00ec il comune di Lazise, con tre milione e mezzo di presenze nel 2017, \u00e8 il paese con il maggior afflusso turistico della riviera gardesana e uno dei maggiori d'Italia.\nInfrastrutture e trasporti.\nStrade.\nNel territorio comunale sono presenti due strade principali, entrambe con direzione nord-sud: la strada statale 249 Gardesana Orientale che costeggia il lago partendo da Peschiera del Garda e giungendo a Riva del Garda, e la strada statale 450 di Affi, posta nell'entroterra e collegante i caselli autostradali di Peschiera (autostrada A4) e di Affi (autostrada del Brennero). In particolare la Gardesana Orientale deve sopportare un traffico notevole in quanto utilizzata per collegare i vari centri abitati che si affacciano sulla sponda orientale del lago, senza contare che la nascita di alcuni parchi di divertimento e la proliferazione di attivit\u00e0 di ristorazione ed intrattenimento lungo questo asse hanno reso la strada sottodimensionata e, in molti periodi dell'anno, congestionata.\nSport.\nCalcio.\nLa principale squadra di calcio del Comune, nata nel 2010 dalla fusione di due societ\u00e0, \u00e8 l'Associazione Calcio Lazise, che milita nel campionato di Seconda Categoria. I colori sociali della squadra sono il giallo/nero e amaranto/azzurro."}
{"id": "33849", "revid": "254059", "url": "https://it.wikipedia.org/wiki?curid=33849", "title": "Monte Giberto", "text": "Monte Giberto \u00e8 un comune italiano di 750 abitanti della provincia di Fermo nelle Marche.\nGeografia fisica.\nMonte Giberto \u00e8 attraversato dal corso del piccolo fiume Ete vivo.\nStoria.\nEsiste un unico testo moderno che riporta la storia di Monte Giberto. Secondo tale fonte a Monte Giberto erano presenti insediamenti sin dai tempi piceni (lo confermano i numerosi ritrovamenti di monili risalenti all'epoca preromanica). La prima citazione scritta che parla di insediamenti risale tuttavia al Codice 1030 dell'Archivio Storico Comunale di Fermo ed \u00e8 datata 1166. La Descriptio Marchiae Anconitanae, redatta al tempo del cardinale Egidio Albornoz verso il 1356, lo inserisce tra i castelli \u201cverso i monti\u201d e lo denomina cos\u00ec: Castrum Montis Giberti. Fino al 1830 il Comune \u00e8 governato da un podest\u00e0 inviato da Fermo e pi\u00f9 in generale dall'epoca medioevale fino ai giorni nostri Monte Giberto ha seguito sempre le sorti della vicina Fermo.\nMonumenti e luoghi d'interesse.\nLa chiesa di San Nicol\u00f2 con il Palazzo Comunale ed il campanile-torre loro annesso formano un interessante complesso unitario del XVIII secolo nella centrale Piazza della Vittoria, sono costruiti in cotto come la gran parte dell'architettura rappresentativa coeva della zona.\nIl Santuario.\nA Monte Giberto \u00e8 presente un santuario dedicato alla Madonna delle Grazie edificato nel 1757 su una precedente chiesa del XII secolo. Opera dell'architetto luganese Giambattista Vassalli, unisce elementi di tardo barocco a linee di gusto classico. La statua della \"Vergine Maria\" si ispira all'arte pisana del Trecento. Il porticato davanti alla chiesa \u00e8 stato costruito da don Nicola Arpili, celebre sacerdote del paese nell'Ottocento che fond\u00f2 anche l'ospedale di Monte Giberto (ora Casa di riposo a lui intitolata).\nCultura.\nIl patrono di Monte Giberto \u00e8 san Nicola da Bari (chiamato anche San Nicol\u00f2) e ricorre il 6 dicembre. Tuttavia i montegibertesi hanno ormai assunto come festa del paese quella dell'8 settembre, dedicata alla Madonna delle Grazie. Normalmente le attivit\u00e0 commerciali locali si fermano l'8 settembre anzich\u00e9 il 6 dicembre.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come l'arte del merletto rinomata in tutta Italia.\nAmministrazione.\nAltre informazioni amministrative.\nFa parte dell'Area Vasta n. 4 di Fermo, dell'Azienda Sanitaria Unica Regionale delle Marche (A.S.U.R. Marche)."}
{"id": "33852", "revid": "123611777", "url": "https://it.wikipedia.org/wiki?curid=33852", "title": "Monte San Pietrangeli", "text": "Monte San Pietrangeli (localmente \"Monsampietro\"; a volte in forma contratta \"Monsampietrangeli\") \u00e8 un comune italiano di abitanti della provincia di Fermo nelle Marche.\nFa parte dell'Area Vasta n. 4 di Fermo, dell'Azienda Sanitaria Unica Regionale delle Marche (A.S.U.R. Marche).\nGeografia fisica.\nDista 17\u00a0km dalla citt\u00e0 di Fermo.\nStoria.\nFurono i Siculi a fondare in epoca preromana un primo insediamento e questo piccolo villaggio fu chiamato \"Petraia\" per il culto che queste genti pagane tributavano al Dio Sole. In epoca romana il territorio venne diviso in tanti terreni ognuno dei quali veniva assegnato, come pensione, ai militari che avevano servito Roma: ne \u00e8 prova il ritrovamento di un'urna cineraria marmorea, conservata nella sala consigliare del Comune, contenente le ceneri del legionario Caio Vezzio vessillifero della IV legione di Macedonia, rinvenuta in localit\u00e0 San Biagio. Nel IX-X secolo il territorio comunale venne donato dal duca di Spoleto Faroaldo II al monastero di Farfa e di San Pietro in Valle a Ferentillo.\nI Monaci di Farfa costruirono, intorno all'anno mille, un monastero la cui chiesa venne intitolata a San Biagio nella zona che ancora oggi ne porta il nome. In seguito i monaci di Farfa cedettero le loro terre ai vescovi di Fermo e lasciarono l'insediamento di cui non resta pi\u00f9 alcuna traccia. Sempre intorno all'anno mille anche i monaci dell'Abbazia di San Pietro in Valle di Ferentillo edificarono nel punto pi\u00f9 alto dell'attuale Paese, sopra i resti di un antico tempio pagano, la loro chiesa consacrata a San Pietro loro Santo protettore. Agli inizi del Duecento il paese pass\u00f2 ai canonici del Duomo di Fermo, mentre nel 1257 venne ceduto da questi al comune di Fermo.\nIncendiato dai fermani nel 1276 in quegli anni l'abitato assunse il nome di \"San Pietro de Alleis\". Nel 1444, dopo aver respinto i tentativi di sottomissione da parte di Francesco Sforza, si elev\u00f2 a libero Comune e nel 1483 si dot\u00f2 di un proprio statuto. Il Comune, ceduto nuovamente nel 1535 a Fermo, il 29 settembre 1537, per volere del papa Paolo III, fu liberato definitivamente dal giogo fermano passando alle dirette dipendenze della Santa Sede, e cambi\u00f2 il nome in \"Mons Sancti Petri Angelorum\". Da papa Pio V il Comune fu assegnato alla provincia di Macerata e vi rimase fino al 1808. Da tale data fu aggregato al Dipartimento del Tronto di cui era capitale Fermo e vi rimase fino all'Unit\u00e0 d'Italia quando il Governo italiano decise di togliere la provincia a Fermo a favore di Ascoli Piceno. Dal 2009 fa parte della nuova provincia di Fermo.\nGeografia antropica.\nUrbanistica.\nIl suo centro storico, di forma allungata e circondato dalle mura medievali (che testimoniano un burrascoso passato di guerre con i paesi limitrofi), \u00e8 caratterizzato da una via principale a senso unico (via Roma) che si apre in una piazza centrale (piazza Umberto I) e da due strette vie secondarie laterali alla via principale (via Luigi Fontana e via Michele Mandirola). Nel centro storico sono presenti splendidi palazzi appartenuti a famiglie nobili o di rilevanza sociale. Al termine di via Roma \u00e8 visibile la chiesa intitolata ai Santi Lorenzo e Biagio.\nEconomia.\n\u00c8 un comune piccolo ma ricco, infatti l'attivit\u00e0 prevalente, a parte l'agricoltura, \u00e8 nel settore calzaturiero e nel suo indotto. Monte San Pietrangeli ultimamente sta puntando sul turismo, incentrato soprattutto sulla bellezza naturalistica e paesaggistica (caratterizzata dalle tipiche dolci colline marchigiane); testimonianza \u00e8 la nascita di diversi agriturismi nel suo territorio.\nSport.\nCalcio a 11.\nLa squadra di calcio locale s\u00ec \u00e8 fusa con la squadra della vicina Torre San Patrizio formando l'ASD Monte e Torre calcio che ora disputa la Prima Categoria."}
{"id": "33855", "revid": "322321", "url": "https://it.wikipedia.org/wiki?curid=33855", "title": "Pienza", "text": "Pienza \u00e8 un comune italiano di abitanti della provincia di Siena in Toscana.\nSituato in Val d'Orcia, non \u00e8 molto distante dalla strada statale Cassia e dagli altri due importanti centri della valle, San Quirico d'Orcia e Castiglione d'Orcia. Il centro storico \u00e8 stato dichiarato dall'UNESCO patrimonio dell'umanit\u00e0 nel 1996.\nGeografia fisica.\nClima.\nIl clima della Val d'Orcia e di Pienza presenta moderate caratteristiche continentali, pi\u00f9 accentuate nelle vallate per il frequente fenomeno dell'inversione termica. Le estati sono calde e secche, mentre gli inverni sono moderatamente rigidi. Le precipitazioni, piuttosto irregolari, risultano contenute grazie alla collocazione della zona sottovento rispetto al Monte Amiata che blocca o attenua i venti umidi sud-occidentali.\nNella tabella relativa ai dati della Stazione meteorologica di Pienza sono riportati i valori medi che si registrano presso Pienza e che possono essere considerati attendibili per gran parte della Val d'Orcia.\nStoria.\nIl paese fino al 1462 altro non era che un piccolo borgo di nome Corsignano. L'evento che ne cambi\u00f2 le sorti fu la nascita nel 1405 di Enea Silvio Piccolomini che cinquantatr\u00e9 anni dopo divenne Papa Pio II. Proprio un viaggio del pontefice verso Mantova lo port\u00f2 ad attraversare il luogo di nascita e il degrado che trov\u00f2 lo port\u00f2 a decidere la costruzione di una nuova citt\u00e0 ideale sopra l'antico borgo, affidandone il progetto di rinnovamento all'architetto Bernardo Rossellino: la costruzione dur\u00f2 circa quattro anni e port\u00f2 alla luce una cittadina armoniosa e con forme tipicamente quattrocentesche. La morte prematura di papa Pio II chiuse anche la storia della nuova citt\u00e0 a lui intitolata - Pienza significa infatti \u201ccitt\u00e0 di Pio\u201d - che da allora ha subito limitate modifiche. Per la bellezza del suo centro storico rinascimentale nel 1996 Pienza \u00e8 entrata a far parte dei Patrimoni naturali, artistici, culturali dell'UNESCO, seguita poi nel 2004 dalla stessa zona valliva in cui sorge: la Val d'Orcia.\nStoria naturale.\nNel 2003, nella riserva naturale di Lucciola Bella, sono riemersi i resti fossili di un \"Etruridelphis giulii\" (mammifero marino simile ad un delfino) vissuto nella zona oltre 4,5 milioni di anni fa, in un periodo in cui gli attuali calanchi erano il fondale del mare tirrenico. Il fossile \u00e8 stato considerato dagli studiosi di grande valore scientifico, perch\u00e9 si tratta del reperto pi\u00f9 completo della specie esistente al mondo.\nSimboli.\nLo stemma della Citt\u00e0 di Pienza \u00e8 stato concesso con decreto del presidente della Repubblica del 2004.\nIl leone coronato deriva probabilmente dallo stemma del Popolo di Siena, attuale emblema della Provincia. La luna nel capo viene dal blasone dei Piccolomini che era: \"d'argento, alla croce d'azzurro, caricata di cinque lune montanti d'oro\".\nOnorificenze.\nPienza \u00e8 tra le citt\u00e0 decorate al valor militare per la guerra di liberazione, insignita della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nGran parte del rilevante patrimonio storico-artistico di Pienza si concentra nella suggestiva piazza dedicata al pontefice Pio II, personalit\u00e0 che tanto ha dato alla cittadina, cercando di farne la sua \"citt\u00e0 ideale\" del Rinascimento. I suoi progetti, affidati a Bernardo Rossellino, vennero completati solo parzialmente, ma restano tutt'oggi uno degli esempi pi\u00f9 significativi di progettazione urbanistica razionale del Rinascimento italiano.\nIsolata e ben visibile \u00e8 subito la rinascimentale Cattedrale; di fronte, il Palazzo Comunale e accanto Palazzo Borgia e Palazzo Piccolomini. Il \"Romitorio\" \u00e8 un complesso di locali scavati nell'arenaria da monaci eremiti e si trova nei pressi di Pienza. In una grotta vi \u00e8 la scultura di una Madonna con sei dita, legata ad un miracolo di san Giovanni damasceno testimonia i rapporti dei monaci con il mondo ortodosso.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 152 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nDal 1960 nella prima settimana di settembre si svolge nella piazza principale il \"Palio del cacio al fuso\". Nel centro della piazza viene posizionato un fuso, e a partire da esso vengono tracciate delle circonferenze concentriche, di raggio sempre maggiore e punteggio inferiore. Le squadre sono sei; ciascuna squadra ha sei componenti ed eventuali riserve. I concorrenti fanno rotolare una forma di cacio sul pavimento lastricato della piazza cercando di avvicinarla il pi\u00f9 possibile al fuso. Ogni componente ha tre tiri a disposizione, la squadra che ottiene il punteggio pi\u00f9 alto si aggiudica il Palio disegnato da artisti locali.\nGeografia antropica.\nIl territorio comunale di Pienza \u00e8 composto, oltre al capoluogo, dalla frazione di Monticchiello, unico centro abitato con lo status di frazione del comune. Altre localit\u00e0 minori sono Camprena, Castelluccio, Cosona, Palazzo Massaini e Spedaletto.\nEconomia.\nArtigianato.\nPer quanto riguarda l'artigianato, \u00e8 ancora attiva, diffusa e rinomata la lavorazione del ferro battuto.\nIndustria.\nParticolarmente rinomato nel settore alimentare \u00e8 il Pecorino di Pienza stagionato in barriques certificato PAT.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 la \"Societ\u00e0 Polisportiva Dilettantistica Pienza 1969\" che milita nel girone D di Promozione Toscana. \u00c8 nata nel 1969."}
{"id": "33856", "revid": "181699", "url": "https://it.wikipedia.org/wiki?curid=33856", "title": "Monte Vidon Combatte", "text": "Monte Vidon Combatte (\"Montevid\u00f2\" in dialetto locale) \u00e8 un comune italiano di 397 abitanti della provincia di Fermo nelle Marche.\nGeografia fisica.\nMonte Vidon Combatte \u00e8 situato su una collina, all'interno della media Val d'Aso, sul versante sinistro del fiume Aso.\nStoria.\nPer la sua posizione strategica sul fiume Aso, \u00e8 sempre stato oggetto di contese tra la giurisdizione di Fermo e quelle dell'abbazia di Farfa. Il paese, successivamente, segu\u00ec le vicende della citt\u00e0 di Fermo, di cui divenne un produttivo possedimento agricolo.\nOrigine del nome.\nSull'origine del nome la tradizione popolare, che interpreta \"Combatte\" come verbo coniugato, rimanda a un ignoto fatto d'armi medievale che vede Guidone, signore del castello, chiedere aiuto al fratello Corrado per fronteggiare un attacco del signore di Rocca Monte Varmine (con un messaggio che suona \u00abCorri Corrado che Guidon combatte\u00bb). Pi\u00f9 plausibilmente \"Combatte\" (attestato nel 1184 nel \"Liber iurium\" come \"Combacte de Monte Guidone\") \u00e8, al pari di \"Guidone\" o \"Vidone\", nome di persona e rimanda a sua volta ai feudatari del borgo.\nMonumenti e luoghi d'interesse.\nIl paese conserva ancora buona parte del tracciato delle mura (XIV - XV secolo), che si aprono con una originale porta a doppia fornice del XV secolo, che immette nell'antico abitato.\nIl paese possiede un parco, denominato \"della Rimembranza\", che consente ampie panoramiche dai Monti Sibillini, fino al mare.\nFra le bellezze artistiche da ammirare c'\u00e8 la chiesa sconsacrata di origine paleocristiana di \"San Procolo\" (inagibile dopo i terremoti del 2016) che conserva un ciclo di affreschi attribuiti in parte alla scuola dei monaci-pittori farfensi, sulla scia di \"Fra Marino Angeli\", che a Monte Vidon Combatte dipinse il \"Polittico di Collina\" (sito attualmente nel Museo diocesano di Fermo) e la sua opera pi\u00f9 famosa, la prima datata e firmata, denominata la \"Madonna delle Rose\" (sita attualmente nella Galleria Nazionale delle Marche di Urbino).\nInoltre \u00e8 possibile visitare l'antico lavatoio nei pressi della Peschiera, laghetto di pesca utilizzato dai Marchesi Pelagallo dove fa bella mostra di s\u00e9 un leccio secolare.\nAmministrazione.\nAltre informazioni amministrative.\nFa parte dell'Area Vasta n. 4 di Fermo, dell'Azienda Sanitaria Unica Regionale delle Marche (A.S.U.R. Marche).\nSport.\nCalcio a 11.\nLa squadra di calcio, dopo molti anni di militanza in Terza Categoria marchigiana, non \u00e8 attualmente pi\u00f9 iscritta; i colori sociali sono il celeste ed il giallo."}
{"id": "33857", "revid": "1372005", "url": "https://it.wikipedia.org/wiki?curid=33857", "title": "Marano di Valpolicella", "text": "Marano di Valpolicella (\"Mar\u00e0n de Valpolex\u00e8la\" in veneto) \u00e8 un comune italiano di abitanti della provincia di Verona in Veneto, situato nel cuore della Valpolicella.\nIl comune si estende su circa 18,63\u00a0km\u00b2 di territorio che d\u00e0 origine ad una vallata inserita tra quelle di Negrar ad est e quella di Fumane ad ovest, mentre a sud essa si apre sulla pianura veronese confinando con San Pietro in Cariano.\nLa sede comunale dista circa 18 chilometri in linea d'aria da Verona in direzione nord ovest. Oltre al capoluogo, il comune \u00e8 composto dalle frazioni di Pezza, San Rocco e Valgatara.\nAlcuni reperti testimoniano che la zona di Marano sia stata abitata fin dalla preistoria, in particolare sono state portate alla luce tracce di insediamenti e di sepolture attribuibili all'et\u00e0 del rame. Sulla sommit\u00e0 del monte \"Castelon\", grazie alla sua posizione strategica, venne edificato un castelliere dell'et\u00e0 bronzea. Prima dell'arrivo dei romani avvenuto nel II secolo a.C. qui vi era stanziata la popolazione degli Arusnati, presente in loco gi\u00e0 a partire dal V secolo a.C.. Dell'epoca romana sono state trovate, sul monte \"Castelon\", delle vestigia di un tempio dedicato a Minerva, mentre nella chiesa di San Marco al Pozzo a Valgatara si trova una pietra, utilizzata nella costruzione dell'edificio, un'iscrizione del I secolo d.C. attestante il culto di Giove. Nell'alto medioevo il territorio venne diviso in numerosi \"vicus\", alcuni dei quali sono identificabili ancora oggi con alcune delle contrade presenti. Nel XII secolo Marano e Valgatara sono attestati come comuni rurali che godono di una non comune indipendenza da qualsiasi ente ecclesiastico. Tuttavia, a partire dal 1183 essi vengono sottomessi, seppur pacificamente, al comune di Verona. Con la crisi dell'epoca comunale, Marano \u00e8 teatro di numerosi scontri tra le varie fazioni politiche, mentre formalmente \u00e8 sotto controllo dei conti Sambonifacio. A scopo difensivo, intorno al X secolo la popolazione costruisce un castello sull'odierno monte \"Castelon\" che venne in seguito ristrutturato da Federico della Scala nei primi anni del XIV secolo. Quando Federico fu costretto all'esilio, anche il castello and\u00f2 in disgrazia, venendo distrutto probabilmente nel 1325. Con la venuta dei veneziani, Marano viene a far parte del Vicariato della Valpolicella, sorretto da un proprio statuto che gli riconferma una certa autonomia.\nGeografia fisica.\nLa valle di Marano dista circa 18 chilometri da Verona, in direzione nord ovest rispetto al capoluogo di provincia, e fa parte della Valpolicella. Il territorio comunale si estende per 18,62\u00a0km\u00b2 e confina con Sant'Anna d'Alfaedo a nord, Negrar di Valpolicella ad est, San Pietro in Cariano a sud e Fumane ad ovest. Oltre al capoluogo, posizionato ad un'altitudine di 318 , il comune comprende anche le frazioni di Pezza, San Rocco e Valgatara.\nIl grado di sismicit\u00e0 della zona \u00e8 considerato basso.\nTerritorio.\nIl territorio del comune si estende lungo la valle di Marano, dalla zona pi\u00f9 pianeggiante al confine con San Pietro in Cariano fino alle colline con viti e ulivi e alle propaggini meridionali dei Monti Lessini al confine con Sant'Anna d'Alfaedo.\nClima.\nIl clima \u00e8 complessivamente buono durante tutto il periodo dell'anno, soprattutto durante la stagione invernale, grazie alla protezione a nord dei monti Lessini e alla buona esposizione al sole verso sud, tanto da farlo avvicinare molto a quello di tipo mediterraneo, testimoniato dalla presenza di numerosi cipressi ed ulivi. Nei mesi invernali la temperatura generalmente risulta pi\u00f9 bassa nelle zone pianeggianti rispetto alla collina e raramente scende di molti gradi sotto lo zero ad eccezione della zona montuosa. D'estate le temperature massime si aggirano mediamente tra i 25-30 gradi e le minime tra i 18 e i 20, con una lieve differenza tra la collina, generalmente pi\u00f9 fresca e ventilata, e la zona pianeggiante.\nI giorni di nebbia sono circa 25-30 nelle zone di fondo valle, mentre non superano i 15 in quelle collinari fino ad un'altezza di 500 metri.\nLa piovosit\u00e0 annua \u00e8 di 850\u00a0mm circa nella zona pi\u00f9 pianeggiante, di 1.200\u00a0mm circa nella zona tra i 500 ed i 700\u00a0m e infine di \u00a0mm circa nella zona montana. Le precipitazioni sono concentrate soprattutto in primavera e autunno, mentre in estate si possono verificare intensi fenomeni temporaleschi, talvolta accompagnati da grandine. La neve \u00e8 rara e generalmente non si mantiene a lungo. I venti invernali dominanti sono la bora, che soffia da nord-est, e lo scirocco, proveniente da sud-est. Talvolta si sperimenta anche il vento di f\u00f6hn, caratterizzato da raffiche molto elevate. D'estate si hanno, di norma, leggere brezze. Dal punto di vista legislativo, il comune ricade nella \"Fascia climatica E\" con 2.865 gradi giorno.\nDi seguito si riportano i dati della stazione meteorologica di Verona Boscomantico, situata a pochi chilometri a sud-est rispetto alla frazione di Valgatara e quindi sufficientemente significativi almeno per quanto riguarda la parte pianeggiante del territorio.\nEtimologia.\nLa forma pi\u00f9 antica in del toponimo, \"Marianum\" , appare solo a partire dall'XI secolo. Tale nome dovrebbe derivare dal tardo latino col significato di \"terreno di propriet\u00e0 di \"Marius\" (l'aggiunta del suffisso \"\"-anus\"\" identifica infatti una propriet\u00e0), che secondo la tradizione \u00e8 stato identificato con Gaio Mario, il quale avrebbe fatto costruire un castello in zona \"Castelon\" in funzione di difesa contro i Cimbri. Con l'annessione al Regno d'Italia, alla semplice denominazione di \"Marano\" del capoluogo, viene aggiunto con regio decreto \"di Valpolicella\" affinch\u00e9 non si confondesse con altre localit\u00e0 dal nome uguale che si trovavano nella penisola.\nStoria.\nPreistoria e antichit\u00e0.\nLa mancanza di scavi archeologici sistematici in zona non ha permesso di ricostruire la vita degli abitanti preistorici della zona. Tuttavia sono state trovate tracce di un abitato risalente all'et\u00e0 del rame in localit\u00e0 \"C\u00e0 Boschetti\", mentre altri insediamenti furono presenti sul monte \"Per\" e alla \"Porcarola\". Nel 1904, a \"Castel Besin\", venne portata alla luce una sepoltura contenente uno scheletro corredato da una lama di pugnale in selce.\nSul monte \"Castelon\" \u00e8 documentata la presenza di insediamenti molto antichi che perdurarono fino al medioevo in quanto qui trovarono una posizione strategica a dominio della vallate. Proprio qui \u00e8 attestato un castelliere, un arroccamento d'altura, dell'et\u00e0 bronzea ed \u00e8 molto probabile che il successivo castello medievale sia sorto sui suoi resti. Nella zona sono stati ritrovati anche oggetti risalenti all'et\u00e0 del ferro. Molti dei reperti sono oggi esposti nei musei dedicati, nel vicino Museo paleontologico e preistorico di Sant'Anna d'Alfaedo, a Verona e a Venezia. In alcuni siti del territorio comunale sono attestate presenze paleovenete.\nQuando inizi\u00f2 la dominazione romana, attorno al II secolo a.C., il territorio era abitato dagli Arusnati), popolazione di probabile origine etrusca o comunque italica, che vi si stanzi\u00f2 nella zona gi\u00e0 a partire dal V secolo a.C. Sul \"Castelon\", presso l'attuale santuario di Santa Maria di Valverde, sorse un tempio latino dedicato a Minerva. A Valgatara sono state ritrovate due iscrizioni del I secolo d.C. che attestano il culto di Giove, oltre ad un altare del III secolo d.C. dedicato alla triade Capitolina.\nStoria medievale.\nNell'alto medioevo \u00e8 probabile una presenza longobarda con la suddivisione della zona in numerosi \"vicus\", piccoli insediamenti rurali, che perdureranno anche nella successiva et\u00e0 carolingia. Alcuni di questi insediamenti arriveranno fino ai giorni nostri, altri scompariranno nei secoli. L'odierna Cadiloi a Valgatara fu originariamente un \"vicus\" del IX secolo chiamato Arcele, mentre intorno al X secolo vi furono quelli di Fasanara e Oliveto, precursori della moderna localit\u00e0 di Pozzo. Al secolo successivo sono attestati i \"vicus\" di Paverno, Baurago e Malini, sopravvissuti urbanisticamente fino ad oggi con gli ultimi due che muteranno nome, rispettivamente, in Malini e Ravazzol. Sembra che le contrade limitrofe a Marano abbiano un'origine pi\u00f9 tarda, vengono infatti menzionate solo intorno al XIII secolo, con Canzago e Ravazzol probabilmente tra le pi\u00f9 antiche. Della frazione di Pezza abbiamo le prime testimonianze solo a partire dal XIV secolo.\nNel XII secolo fanno la loro comparsa i primi comuni rurali: Valgatara e Marano assumono ben presto questo ruolo politico. Differentemente da quello che accade nei comuni limitrofi della Valpolicella, sembra che la valle di Marano sia stata, in quei tempi, indipendente da qualsiasi ente ecclesiastico. Tuttavia, in seguito alla pace di Costanza del 1183 i due comuni rurali di Marano e Valgatara vengono indicati come \"ville\" rivendicate dal Comune di Verona. Nonostante i profondi mutamenti che questa sottomissione comport\u00f2, sembra che avvenne comunque senza particolari spargimenti di sangue.\nAl tramontare dell'epoca comunale, grazie ad alcuni diplomi imperiali emanati da Federico Barbarossa e Federico II di Svevia apprendiamo che la valle non fosse assoggettata ad alcuna signoria fondiaria (come avvenne, ad esempio, per le limitrofe Fumane o Negrar) ma fece parte dei possedimenti dei conti Sambonifacio. Ci\u00f2 comport\u00f2 agli abitanti una discreta autonomia ma dovettero tuttavia fare i conti con numerosi scontri armati tra le varie fazioni politiche che qui si contendevano il potere. La scarsa presenza in loco di monasteri e solide istituzioni civili non ci permette di ricostruire gli aspetti sociali del tempo ma possiamo supporre che, per via dell'espansione urbanistica di Verona, anche la valle di Marano fu coinvolta in una progressiva emigrazione verso il capoluogo.\nFederico della Scala, divenuto conte della Valpolicella nel 1311 grazie ad un bando dell'imperatore Enrico VII, ristruttur\u00f2 il castello del paese. Di questa fortificazione, posta sul monte \"Castelon\" nei pressi dell'odierno santuario di Santa Maria di Valverde, troviamo le prime menzioni in un documento del 1213 che ci dimostra che la sua edificazione avvenne intorno al X secolo. Inizialmente utilizzato dalla popolazione locale per scopi difensivi, passer\u00e0 poi a Comune di Verona che lo ricostru\u00ec dopo la sua distruzione avvenuta nel 1223 a causa di un terremoto. Con la denominazione di \"castrum et turris Marani\" compare nello statuto del comune di Verona da cui apprendiamo che vi erano stanziate quattro guardie armate e che doveva essere tenuto in efficienza per via della sua posizione strategica. Anche a Valgatara venne eretto un castello, menzionato per la prima volta in un documento del 1267, di cui l'esatta localizzazione non \u00e8 mai stata identificata, anche se si ritiene che potesse sorgere presso l'attuale localit\u00e0 di Villa. Costretto Federico, nel 1325, all'esilio in seguito ad una congiura contro Cangrande, anche il castello cadde in disgrazia e probabilmente venne definitivamente distrutto proprio in quello stesso anno.\nStoria moderna.\nCol passaggio sotto il dominio veneziano, in seguito della dedizione di Verona a Venezia del 24 giugno 1405, la valle di Marano and\u00f2 a far parte del Vicariato della Valpolicella, con sede a San Pietro in Cariano, sorretto da un proprio statuto. La Serenissima riconferm\u00f2 alla popolazione locale tutti i diritti e privilegi che le erano stati concessi durante il periodo scaligero, garantendole cos\u00ec una propria autonomia amministrativa e l'esenzione da alcuni gravami fiscali. Inoltre, il Vicario giurisdicente era eletto direttamente dalla popolazione della Valpolicella, seppur egli dovesse essere un cittadino di Verona anche se, tuttavia, spesso la scelta ricadeva su qualche ricco proprietario terriero originario della valle ma inurbatosi nella vicina citt\u00e0, come ad esempio avvenne per Jacopo da Marano, Vicario nel 1439.\nSotto la Serenissima, la tranquillit\u00e0 politica favor\u00ec l'economia e il territorio di Marano, come il resto della Valpolicella, si arricch\u00ec di ville di grande pregio, dimore di campagna per i ricchi patrizi che qui vi soggiornavano o avevano ampie propriet\u00e0 fondiarie. Tra le principali famiglie nobiliari che godevano di grandi possedimenti in questa valle possiamo citare i da Sacco, i da Castello, i Del Bene, i da Sesso, i Maffei e i Greppa. Anche enti ecclesiastici come la pieve di San Floriano, quella di san Giorgio e di San Zeno a Fumane, erano proprietari di vasti terreni. Nel quattrocento si contavano solo due confraternite cattoliche operanti nel territorio marianese, una delle quali a Valgatara. Un numero molto basso, se confrontato con quello che si riscontrava nel resto del Veneto. Tuttavia, gi\u00e0 nel secolo seguente circa la met\u00e0 degli abitanti, su una popolazione di 600 persone circa, era affigliato ad una associazione religiosa, in particolare a quelle intitolate a Maria.\nQuesti anni di prosperit\u00e0 e crescita demografica, subirono due forti interruzioni quando la valle venne duramente colpita dalle epidemie di peste, che imperversarono nel 1575 e nel 1630. In particolare, sappiamo che nel 1575 le autorit\u00e0 dell'Ufficio della Sanit\u00e0 avevano riscontrato precocemente a Marano e Valgatara i primi sintomi della malattia, inserendole dunque in un elenco di comunit\u00e0 del distretto veronese ai cui abitanti era vietato l'accesso alla citt\u00e0. Inoltre, furono presi diversi provvedimenti di quarantena per alcuni residenti sospettati di aver contratto la peste.\nSar\u00e0 necessario aspettare la fine del XVII secolo per avere nuovamente una consistente crescita demografica che porter\u00e0 la popolazione a superare per numero quella antecedente alle epidemie di peste. Per sfamare tutti gli abitanti vengono realizzati dei terrazzamenti (che qui prendono il nome di \"marogne\") al fine di aumentare la superficie da dedicare all'agricoltura.\nNel 1796 l'esercito francese, con a capo Napoleone Bonaparte, conquist\u00f2 Verona ponendo anche Marano sotto il suo dominio. In seguito al trattato di Campoformio, che decretava la scomparsa della repubblica di Venezia, venne soppresso il Vicariato della Valpolicella che tuttavia venne ristabilito per un breve periodo in seguito alla cessione del Veneto all'Austria, per poi scomparire definitivamente in seguito alla pace di Presburgo del 1805, quando tutto il Veneto torn\u00f2 sotto il dominio napoleonico. In seguito alla Restaurazione e al Congresso di Vienna del 1814-15, Marano pass\u00f2 stabilmente sotto il controllo dell'impero austro-ungarico. Il periodo di dominazione asburgica trascorse senza che la zona fosse coinvolta in particolari eventi, vi si pu\u00f2 tuttavia menzionare il definitivo accorpamento di Valgatara al comune, dopo che aveva fatto per un breve periodo parte di Fumane.\nGli anni successivi all'annessione al Regno d'Italia furono particolarmente gravosi per la popolazione pi\u00f9 debole a causa di un notevole peggioramento delle condizioni economiche. Se nel 1868 si registravano 38 famiglie indigenti nel comune, tale dato sale a 61 solo dodici anni pi\u00f9 tardi; numerosi erano, inoltre, coloro che furono autorizzati alla questua. La povert\u00e0 diffusa, le modeste rendite agrarie, l'aumento delle tasse, nonch\u00e9 l'alta incidenza di malattie endemiche, come vaiolo e colera, oltre alla pellagra favorita dalla scarsa alimentazione, portarono molti maranesi a cercare fortuna all'estero insieme a molti altri veneti.\nCome se tutto ci\u00f2 non bastasse, a rendere ancora pi\u00f9 dura la vita dei contadini, gli ultimi decenni dell'Ottocento videro la comparsa di malattie della vite, come la filossera, che decimarono le vendemmie. Tuttavia, tutto ci\u00f2 port\u00f2 ad una lenta, ma efficace, modernizzazione delle tecniche vinicole e alla valorizzazione delle colture specializzate riconoscendo la vocazione della zona per il vino.\nStoria contemporanea.\nLe tensioni sociali si esacerbarono a cavallo tra il XIX secolo e il XX. Ci\u00f2 port\u00f2 all'affermazione di movimenti di stampo cattolico che portarono alla costituzione di un Comitato Parrocchiale a Valgatara e, nel 1896 di una cassa rurale a Marano, quest'ultima attiva fino al 1933. Il disagio della popolazione lavoratrice scatur\u00ec in diversi scioperi e manifestazioni dei sindacali. Solo lo scoppio della prima guerra mondiale pot\u00e9 fermare questo periodo di forti contrasti, ma solo momentaneamente. Terminata la grande guerra le lotte sociali continuarono ancora pi\u00f9 aspramente, vedendo contrapposte le fazioni dei cattolici, dei liberali, dei socialisti e del neonato fascismo.\nFrancesco Zardini, nel 1922, costitu\u00ec il primo Fascio del territorio maranese, mentre Luigi Campagnola ne divenne il segretario politico. Nonostante che il partito fascista fosse riuscito ad ottenere 224 preferenze nelle elezioni del 1924, esse furono ancora vinte dal Partito Popolare, che si afferm\u00f2 con 256 voti su 551 totali. Tuttavia, ben presto la carica di sindaco venne rimossa dal regime a favore di un podest\u00e0 non eletto ma bens\u00ec nominato.\nIl ventennio non sconvolse pi\u00f9 di tanto la vita del comune di Verona e nemmeno la successiva seconda guerra mondiale interess\u00f2 la zona, dove non si verific\u00f2 alcuna azione bellica, fatta eccezione per i numerosi caduti e dispersi tra i giovani (25 di Marano e 18 di Valgatara). Nel comune vi fu, tuttavia, la presenza di circa un centinaio di sfollati, provenienti da Verona e altri paesi della val d'Adige, che qui trovarono un rifugio ai violenti bombardamenti degli alleati che tentavano di colpire la ferrovia e la strada del Brennero. Con la caduta del fascismo e la conseguente guerra civile, in paese inizi\u00f2 ad operare il battaglione \"Aquila\", comandato da Tarcisio Benedetti, appartenente alla Resistenza italiana, ma ci\u00f2 non si tradusse in avvenimenti degni di particolare nota.\nTerminata la guerra, il 2 giugno 1946 si tennero le consultazioni elettorali che portarono alla nascita della Repubblica Italiana nonch\u00e9 all'elezione dell'Assemblea Costituente. A Marano il primo e indiscusso partito fu la Democrazia Cristiana con 1311 voti, mentre il Partito Comunista Italiano ne raccolse 28, i socialisti 228, il Partito d'Azione 8, il Partito Repubblicano 3, il Fronte dell'Uomo Qualunque 22, e l'Unione Democratica Nazionale 31. Questo assetto politico rimarr\u00e0 immutato almeno fino a quasi tutti gli anni 1980, con la Democrazia Cristiana che continu\u00f2 a godere di un'ampia maggioranza, variando dal tra il 70% e l'84% dei suffragi, mentre il partito comunista non riuscir\u00e0 mai a superare il 7%.\nMonumenti e luoghi d'interesse.\nArchitetture religiose.\nAi Marano di Valpolicella si possono trovare numerosi edifici religiosi, alcuni di elevato interesse storico e architettonico. I pi\u00f9 antichi risalgono all'epoca medievale e rappresentano pregevoli esempi di architettura romanica veronese. Tuttavia \u00e8 dal 1400 che si ha l'edificazione di numerose chiese che costituiscono le prime parrocchie. Inoltre, si possono trovare sparsi nel territorio numerosi oratori seicento-settecenteschi annessi alle ville signorili dell'epoca. Molte delle prime notizie storiche riguardanti gli edifici di culto ci provengono dai resoconti della visita pastorale del vescovo veronese Ermolao Barbaro il Vecchio che fece nei territorio maranesi nel 1458.\nTra i principali edifici di culto maranesi si possono citare:\nArchitetture civili.\nNel territorio marianese vi \u00e8 una numerosa presenza di ville venete di ragguardevole pregio storico-artistico. L'edificazione di queste dimore risale all'epoca della dominazione veneziana, e nasce dall'esigenza dei ricchi proprietari terrieri veronesi di trasferirsi saltuariamente in campagna per seguire la produzione agricola oppure per villeggiatura.\nAmbiente.\nLa localit\u00e0 della val Sorda e del rio Baiaghe si trova nella parte settentrionale del territorio comunale, una delle propaggini pi\u00f9 meridionali del parco della Lessinia, ricca di grotte carsiche.\nSociet\u00e0.\nEvoluzione demografica.\nDurante il medioevo le grandi abbazie e chiese cittadini possedevano pochi fondi nella valle di Marano e quindi furono redatti pochi documenti che la riguardano. Ci\u00f2 ha comportato una scarsa possibilit\u00e0 di ricostruire l'andamento demografico della popolazione di quel tempo. Facendo dei confronti con le altre zone limitrofe, possiamo stimare il numero di abitanti, almeno a partire dall'epoca veneziana, fosse in costante crescita fino a quando imperversarono le due grandi epidemie di peste, nel 1576 e del 1630. Sappiamo che al termine della prima epidemia, nel 1577, Marano contava solo 614 abitanti, mentre Valgatara ne aveva 325. Circa 20 anni pi\u00f9 tardi, a seguito dell'emigrazione dalla citt\u00e0, questi dati salgono a 669 e 365 rispettivamente. Nel 1616 a Marano vivono 626 persone e a Valgatara 434. Nell'anno della peste manzoniana, la zona appare fortemente sovrappopolata, una condizione favorevole per il diffondersi delle malattie, con 715 abitanti registrati a Marano e 530 a Valgatara. La successiva pestilenza mieter\u00e0 numerose vittime, con una mortalit\u00e0 superiore al 64% e al 57,6%, rispettivamente riscontrati a Valgatara e Marano.\nPassata la tragedia della peste, i successivi due secoli furono caratterizzati da una crescita demografica costante. Tra il 1834 e il 1837 la popolazione totale dell'odierno comune passa 1.530 a 1.483 mentre tra il 1851 e il 1861 si registr\u00f2 una diminuzione da 1.720 a 1.640, probabilmente per un'epidemia di colera che uccise solo a Marano 87 persone nel 1855. Gli anni successivi all'annessione al Regno d'Italia videro un forte incremento degli abitanti che port\u00f2 la popolazione ad arrivare a 1.987 unit\u00e0 nel 1871 e addirittura a 2.165 nel 1881.\nNonostante il successivo periodo di difficolt\u00e0 economica, che porter\u00e0 numerosi maranesi a cercare fortuna in sud America, la popolazioni continuer\u00e0 a crescere: 2.486 nel 1901, 2.754 nel 1911, 2.869 nel 1921. C'\u00e8 da ricordare che la maggior parte del fenomeno dell'emigrazione riguard\u00f2 quella stagionale, con molti lavoratori, e in particolare lavoratrici, che si spostarono solo temporaneamente nei paesi vicini, come l'Austria ed in Svizzera.\nIl picco pi\u00f9 alto nel numero di abitanti si ebbe nel decennio tra il 1941 e il 1951, quando la popolazione arriv\u00f2 intorno alle 3.200 unit\u00e0. In seguito, a causa della diminuzione della natalit\u00e0 e dell'emigrazione verso la citt\u00e0, i dati demografici iniziarono a scendere cos\u00ec come iniziarono a svuotarsi le contrade pi\u00f9 isolate.\nA partire dal 1871 \u00e8 iniziato il censimento ufficiale della popolazione.\nEtnie e minoranze straniere.\nA partire dagli ultimi decenni del 1900, si \u00e8 assistito ad un progressivo aumento della presenza di cittadini stranieri, che qui sono immigrati per trovare lavoro nell'agricoltura e nell'assistenza alla terza et\u00e0. Al 31 dicembre 2014 nel territorio comunale risultavano presenti 146 cittadini non italiani, prevalentemente europei.\nCultura.\nScuole e biblioteche.\nSia nel capoluogo, Marano, sia nella frazione di Valgatara sono presenti una scuola dell'infanzia e una scuola primaria. A Valgatara vi \u00e8, inoltre, la biblioteca \"Paolo Gelmini\", inserita nel sistema bibliotecario della provincia di Verona. Essa \u00e8 stata istituita ufficialmente il 29 settembre 1971 e vanta documenti, composti in prevalenza da libri, DVD e Cd musicali.\nEventi.\nCome \u00e8 tradizione in tutta la provincia di Verona, anche Marano ospita diverse sagre, feste popolari della durata di alcuni giorni, caratterizzate da musica dal vivo e chioschi enogastronomici. Da ricordare la \"Sagra di San Rocco\" che si tiene a met\u00e0 agosto nell'omonima frazione, la \"Sagra di San Luigi\" organizzata nei primi giorni di settembre nel capoluogo, seguita dalla \"Festa dell'Addolorata\" presso l'abitato di Mondrago. \"Settembre Musicale\" \u00e8 una rassegna di musica da camera che si tiene a Valgatara nella suggestiva chiesa di San Marco al Pozzo.\nGeografia antropica.\nIl territorio ha una diffusa presenza antropica, oltre alle frazioni di Valgatara e di San Rocco, c'\u00e8 una miriade di contrade spesso con una storia propria (Pezza, Prognol, Purano, Canzago, Cotto, Ravazzol, Mondrago, Carazzole e Tonei, Paverno, Agnela, Badin, Canova, Fasanara, Gnirega, Maregnago, Molino, Pozzo, Torre e Villa).\nEconomia.\nOltre ad un recente sviluppo dell'artigianato, specialmente nella parte sud del comune, Marano basa la propria attivit\u00e0 sull'agricoltura (uva e vino, ciliegie e talvolta olivo).\n\u00c8 zona di produzione del vino Valpolicella, dell'Amarone della Valpolicella e del Recioto della Valpolicella.\nIl territorio presenta, in linea con le restanti realt\u00e0 della valpolicella, una prevalenza di imprese attive nell'agricoltura (circa 55% delle totali presenti nel comune); la restante parte delle imprese attive \u00e8 da dividersi tra industria, commercio, costruzioni e servizi di alloggio e ristorazione.\nSi registra una presenza di circa 21,8 imprese per km\u00b2 e di 127,8 imprese per 1000 abitanti (dati aggiorati a 2019 Camera di Commercio di Verona).\nInfrastrutture e trasporti.\nLa conformazione della valle di Marano, stretta e allungata da sud a nord, ha influito sullo sviluppo del sistema viario. Le frazioni, nonch\u00e9 il capoluogo, si trovano tutte sull'asse viario costituito dalla strada provinciale n. 34 che attraversa tutta la vallata.\nMarano e le sue frazioni sono raggiungibile in automobile attraverso:\nSul territorio comunale non transita alcuna linea ferroviaria. La pi\u00f9 vicina stazione \u00e8 quella di Domegliara a circa 13\u00a0km dal capoluogo. Nella prima met\u00e0 del 1900 era in funzione la ferrovia Verona-Caprino-Garda che attraversava il vicino comune di San Pietro in Cariano; tuttavia venne soppressa nel 1959. Marano \u00e8 servita da un servizio di trasporto pubblico su autobus, gestito dall'azienda ATV (la linea 107 serve tutto il comune) che fornisce un collegamento con la citt\u00e0 di Verona.\nAmministrazione.\nCon il plebiscito del Veneto del 1866, Marano viene ufficialmente annessa al Regno d'Italia e il 6 gennaio dell'anno seguente si tennero le prime elezioni. In quest'occasione solo 37 degli 84 aventi diritto al voto si recarono alle urne per eleggere i 15 consiglieri che avrebbero retto il comune, mentre il sindaco sarebbe stato nominato tra di essi con regio decreto, solo a partire dal 1889 venne introdotta l'elezione da parte del consiglio comunale. Cos\u00ec, il primo sindaco della Marano italiana fu Giambattista Buella che rimase in carica fino al 1870 e a cui seguirono Antonio Campagnola (1870-1877), Francesco Lavarini (1877-1895), Ferdinando Canadiani (1890-1892), Giovanni Tommasi (1892-1895), Francesco Lonardi (1895-1899 e 1905-1914), Luigi Vaona (1899-1905), Paolo Vaona (1914-1920), Carlo Zancanaro (1920-1921), Giuseppe Zardini (1921-1926).\nDurante il successivo ventennio fascista la carica elettiva di sindaco venne soppressa e al suo posto vennero nominati dei podest\u00e0, che a Marano furono: Cesare Campagnola (1926-1932). Roberto Barbetta (1932-1935), Attilio Maoli (1935-1937), Francesco Castellani (1937-1938) e Guido Campagnola (1938-1945).\nCon la caduta del fascismo vi fu un periodo di amministrazione provvisoria e per le prime elezioni si dovette aspettare il 10 aprile 1946. I sindaci che hanno amministrato Marano da questa data in poi, sono stati:\nGemellaggi.\nNel 2003 l'amministrazione comunale di Marano di Valpolicella ha siglato un gemellaggio con:\nAltre informazioni amministrative.\nMarano di Valpolicella fa parte della Comunit\u00e0 montana della Lessinia, del Parco della Lessinia e dell'associazione citt\u00e0 del vino.\nSport.\nSul territorio sono presenti svariate societ\u00e0 sportive dilettantistiche e amatoriali, soprattutto dedite al calcio, tamburello e ciclismo.\nSono presenti due squadre di calcio, il football club valgatara, militante nel campionato di calcio dilettantistico veneto, e il magico Marano di Valpolicella, storica squadra amatoriale famosa per il suo chiosco e per i terzi tempi leggendari e goliardici.\nSono inoltre nativi del comune i ciclisti Davide Formolo, campione italiano di ciclismo su strada del 2019, Giovanni Lonardi ed Edoardo Zardini."}
{"id": "33860", "revid": "125415840", "url": "https://it.wikipedia.org/wiki?curid=33860", "title": "Mezzane di Sotto", "text": "Mezzane di Sotto (\"Mes\u00e0n\" o \"Mes\u00e0ne de Soto\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nIl comune di Mezzane di Sotto si colloca nel mezzo dell'omonima vallata attraversata dal \"Progno di Mezzane\", circa 18\u00a0km a nord-est di Verona.\nIl territorio si presenta prevalentemente pianeggiante e collinare, situato ai piedi dei primi rilievi dell'altopiano lessinico. \nL'altitudine minima comunale \u00e8 di 95 m s.l.m., quella del capoluogo \u00e8 di 122 metri mentre la massima \u00e8 di 608 metri.\nMezzane di Sotto confina a nord-est con Tregnago, a sud-est con Illasi, a sud con Lavagno e San Martino Buon Albergo, ad ovest e a nord-ovest con Verona.\nNel territorio sono presenti 2 frazioni: \"Castagn\u00e8\", situata 3\u00a0km a nord-ovest del capoluogo e \"Mezzane di Sopra\", 3\u00a0km a nord-est del capoluogo.\nLa chiesa parrocchiale del capoluogo \u00e8 dedicata a Santa Maria Assunta.\nStoria.\nLa preistoria.\nLa ricchezza di acqua nella valle ha favorito fin da allora l'insediamento umano. A Casal Farinati a sud-est di Mezzane di Sotto si sono trovati manufatti di selce e attrezzi del tipo Campignano del periodo Musteriano appartenente al Paleolitico Medio\nIl periodo romano.\nNumerosi ritrovamenti del periodo romano, con la presenza di una via locale, la \"via Cara\", che partiva dalla Postumia ed arrivava al \"castrum\" di\nSan Mauro di Saline. Lo storico Theodor Mommsen dedica un discreto spazio alle epigrafi latine locali nella sua opera \"Corpus Iscriptionum Latinarum\" dove ricostru\u00ec la storia di un \"delubrum\", un tempietto, dedicato a Jupiter Jovis (Giove). Altri ritrovamenti religiosi sono stati un'ara dedicata a Silvano, dio dei boschi, a Giunone e a Giove Ottimo Massimo. Una contrada vicina a Mezzane di Sopra si chiama \"Postuman\" con evidente derivazione latina dalla via omonima.\nLa forte presenza in epoca romana \u00e8 confermata anche da altri ritrovamenti. Molto attivi nei ritrovamenti sono stati \"Filippo Nereo Vignola\" e \"Federico Dal Forno\" nella prima met\u00e0 del secolo XX. Furono trovati in localit\u00e0 \"i Ruini\" tombe contenenti ossa combuste e frammenti di tegoloni, di grossi mattoni e d'olle vinarie. Presso una strada chiamata \"delle tombole\" vi erano pi\u00f9 tombe dove si trovarono fra gli altri reperti un compasso ed una moneta di Gallieno che aiuta a datarle nel tardo III secolo.\nIn localit\u00e0 Torcolo si trovarono nel 1949 resti di murature romane e frammenti di grossi mattoni oltre a una lucerna fittile e un cammeo d'ametista con un nudo inciso. A Fiui, nel 1954, vennero alla luce murature romane, un pavimento a mosaico di sole tessere bianche e frammenti d'intonaco affrescato. \"Lanfranco Franzoni\" che descrisse i ritrovamenti, spesso aiutato da Vignola e Dal Forno, cita a proposito dell'incastonamento di due frontoni di stele funerarie nel campanile di Castagn\u00e8, nella parte alta del comune: \"Uno, con timpano incluso nel profilo rettangolare della stele, mostra due conigli sugli spioventi, rivolti verso l'esterno. Nel campo del timpano \u00e8 una conchiglia, avente ai lati due delfini. Nella parte che rimane del quadro epigrafico \u00e8 reincisa un'iscrizione volgare con la data di costruzione del campanile. Il secondo frammento mostra solo una parte, quella di destra, del coronamento di una stele rettangolare, ma si completa con un frammento che \u00e8 murato all'interno della cella campanaria. AI di sopra del quadro epigrafico, che ora porta i monogrammi di Ges\u00f9 e di Maria, vi \u00e8 l'architrave ed il fregio, ma non il timpano. Nel fregio, al centro, due conigli che rodono l'uva e verso l'esterno due grifi con una zampa alzata su un cantaro\"\nAltri ritrovamenti nelle localit\u00e0 Casai, Casette, Rotonda e Colombara frammenti di vetri e materiale in cotto, oltre ad un frammento bronzeo con una testa di cavallo. In localit\u00e0 Guaite \u00e8 testimoniata una presenza pi\u00f9 antica con monete dell'et\u00e0 consolare. La presenza pi\u00f9 abbondante di monete riguarda il basso impero, datando nuovamente la presenza di quel periodo.\nDal medioevo ai giorni nostri.\nNulle sono le notizie dell'alto medioevo e nulli sono i ritrovamenti. La presenza della via Cara, che tanto splendore aveva dato in et\u00e0 romana, probabilmente fu il mezzo per cui le invasioni cosiddette barbariche raggiunsero tutta la valle crando un periodo di decadenza. L'assenza di strutture di difesa e lo sviluppo in una fase di pace, port\u00f2 probabilmente ad una rapido calo della presenza umana. Diversamente da altre parti della provincia non vi sono tracce dell'et\u00e0 longobarda.\nLa vita organizzata riprese nel X secolo tracce scritte ci sono riguardo alla frazione di Castagn\u00e8 descritta \"in finibus veronensis\" e nella valle chiamata pretoriense. Nell'XI secolo la si cita come \"Castanedo\" in un atto fra residenti e XII appare per la prima volta il toponimo Mezzane come \"Mezane de Subtu\", in \"Mezane de Supra\" con l'aggiunta di \"Postumanus\". \u00c8 del 1145 un atto pontificio che riconosce al vescovo la pieve di Mezzane \"cum cappellis et decimis et castello at familiis\".\nLa recuperata tranquillit\u00e0 della valle ha permesso un recupero dell'edificazione e dell'uso delle ville di campagna, diventate numerose dal 1500 in poi.\nMonumenti e luoghi d'interesse.\nArchitetture religiose.\nLa tradizione vuole che l'edificazione sia stata voluta da Matilde di Canossa. Secondo \"Federico Dal Forno\" faceva parte del monastero un'antica campanella in bronzo del 1081 con una forma originale, oggi custodita al Museo di Castelvecchio.\nA Castagn\u00e8. Del XVII secolo, ma risulta parrocchia dal 1529.\nA Mezzane di Sopra. \u00c8 stata costruita nel 1770 su una precedente del XV secolo, col recupero delle opere interne. Il battistero \u00e8 opera di \"Bartolomeo da Massa\". Il campanile fu eretto nel 1768. All'interno tele di Paolo Farinati, di Sante Creara e di Agostino Ugolini\nA Mezzane di Sotto. La chiesa attuale \u00e8 della fine del XIX secolo, progettata dall'architetto Gottardi. Fu spostata dal fondovalle per i ripetuti danneggiamenti avuti per alluvioni e terremoti. Nel fondovalle, in piazza rimane il campanile in tufo del XII secolo. La vecchia pieve \u00e8 ricordata da Papa Eugenio III nel 1145. Nella nuova chiesa ci sono opere trasferite dalla pieve. Una pala d'altare \"raffigurante La beata Vergine in trono con ai lati i Santi Paolo e Caterina ed in basso componenti della famiglia Della Torre\" di Girolamo dai Libri, una pala di Antonio Giarola conosciuto anche come \"cavalier Coppa\" dal soggetto \"Cristo in croce e ai lati i Santi Francesco e Carlo Borromeo\", una pala di Claudio Ridolfi, \"La Madonna del Rosario e i Santi Domenico e Caterina\" e una di Giovanni Caliari con \"Cristo Crocefisso e ai lati la Vergine e San Giovanni\" e di Giovanni Caroto.\nA Postuman, fu danneggiata dal terremoto del 1891 e successivamente restaurata.\nVille.\nFu costruita in pi\u00f9 riprese con stili diversi negli elementi che la compongono. La parte pi\u00f9 interessante \u00e8 quella del XV secolo con un porticato e con belle finestre al primo piano. Un affresco con \"Mercurio in atto di rapire Paride\", parte di un'opera pi\u00f9 grande, \u00e8 opera di Paolo Farinati e dei figli. I Giuliari ne presero possesso alla fine del XVII secolo. I precedenti proprietari furono i \"Liorsi\".\nPrecedentemente Liorsi, poi Stegagno ed ora Cordioli. Fu costruita nei primi anni del XVI secolo ed ebbe parecchie modifiche. Lo stile era palladiano a due piani e con il giardino anch'esso a piani sfalsati. Alla fine del secolo nel 1595, l'allora proprietario \"Alvise Della Torre\" fece affrescare da \"Paolo Farinati\" pi\u00f9 stanze. Al Farinati \u00e8 attribuita la \"allegoria delle quattro parti del mondo allora conosciuto\". Ai figli le altre opere minori e fra l'altro: i \"monocromi della loggia\", gli stucchi che della sala della conchiglia e due bassorilievi sul soffitto, II giudizio di Salomone e Il giudizio di Paride.\nVi fu un conflitto di attribuzione fra il Farinati ed i figli, nato da quanto scrisse nel diario di lavoro: \"... ali 24 giugno 1595 Oratio e Zambatista sono andati a Mezzane a ornar de piture il belveder et altre cose per li giardini e palazzo et ala peschera e \u00e0 finito le soprascrite piture per tutto il mese ottobre 1595...\"\nLa villa ebbe un notevole orto botanico, nel XVII secolo viene descritto: \"assai esteso e ricco di ogni specie di flora, da quella comune a quella tropicale; fiori, anche esotici, in parterre e serre, con rampicanti e sempreverdi oltre che essenze pregiate. Il tutto confinava con un brolo di ottime frutta e ortaggi, con vicino una ricca peschiera\".\nL'orto, poi abbandonato ora ha esemplari di piante secolari e delle grandi limonaie.\n\u00c8 del XVIII secolo. La propriet\u00e0 della famiglia Maffei \u00e8 precedente all'attuale edificazione. L'attuale villa sorse nel 1776 opera di \"Carlo Maffei\" e dell'architetto \"Pellesina\". La costruzione viene definita elegante e fu conclusa agli inizi del 1800. Ha affreschi di Andrea Porta del 1786 che riprendono paesaggi del paese. Davanti ha un giardino con una secolare magnolia e un piccolo parco \u00e8 sul nord della villa.\nHa un corpo centrale del XVIII secolo, fatto erigere da \"Cesare Roja\". La villa ebbe un continuo passaggio di proprietari fino ad oggi. Da Roja alla famiglia \"Bagolini\", poi a \"Gaetano Trezza\", alla \"famiglia Zamboni\", a \"Edoardo Goldschmiedt\", ed infine a \"Felice Schiavoni\" che termin\u00f2 il giro donandola alle \"suore della Misericordia\" con il vincolo di trasformarla nell'attuale \"ospizio del Sacro Cuore\".\nHa un lunghissimo viale alberato e il parco ricco di querce e piante sempreverdi con tracce dell'impianto iniziale in spaziosi viali che andavano verso la campagna. Ha scalinate ed \u00e8 ornato da statue allegoriche, arriva fino al colle dove si trova un belvedere. Il parco ha grotte e caverne artificiali.\nAppuntamenti.\nQuando si avvicina l'estate, la seconda domenica di giugno, si svolge la \"mostra della ciliegia\", che \u00e8 ospitata nel parco di villa Maffei.\nLa presentazione e la premiazione dei prodotti cereasicoli si accompagna a mostre di pittura e di artigianato, stands gastronomici e serate danzanti.\nIl 15 agosto, Mezzane di Sotto festeggia la \"sagra dell'Assunta\", una tipica festa popolare, centrata intorno a villa Maffei, allietata, come la precedente, dal vino rosso Valpolicella, ottenuto dai vitigni coltivati nella zona collinare della valle, e del bianco di Soave, derivato dalle uve coltivate nella zona pianeggiante della valle.\nLa settimana dell'olio d'oliva e la \"rassegna del Recioto\" si svolgono nell'ultima settimana di novembre.\nEsposta in bella mostra \u00e8 la produzione dell'ottimo olio extravergine, ottenuto dagli olivi che s'inerpicano come verdi sculture sui declivi della valle.\nLa degustazione dei piatti tipici permette di sentire la fragranza dell'olio di Mezzane.\nEconomia.\nL'attivit\u00e0 del comune \u00e8 agricola con una forte specializzazione nell'uva e nell'olio.\n\u00c8 zona di produzione del vino Valpolicella DOC, dell'Amarone della Valpolicella e del Recioto DOC, e riguardo l'olio, produce olio Exta Vergine di Oliva di alta qualit\u00e0 (alcune aziende agricole locali hanno ricevuto riconoscimenti quali le Tre Olive e l'inserimento nella lista dei TOP 15 Olii Extra Vergine di Oliva del mondo)\nInfrastrutture e trasporti.\nMezzane di Sotto \u00e8 attraversato da 2 strade provinciali principali: la SP37b, che lo collega a San Martino Buon Albergo attraverso le colline del \"Pian di Castagn\u00e8\", e la SP16, che parte da Vago di Lavagno in pianura sulla ex SS11 (13\u00a0km ad est di Verona) e percorre la prima parte della Val di Mezzane per poi risalire verso l'altopiano lessinico fino al comune di Velo Veronese.\nIl casello autostradale di Verona Est sull'autostrada Serenissima si trova a circa 12\u00a0km dalla vallata di Mezzane.\nGli scali ferroviari pi\u00f9 prossimi sono quelli di San Martino Buon Albergo e Caldiero, sulla linea Milano-Venezia, entrambi situati a una decina di chilometri.\nAmministrazione.\nFa parte della Comunit\u00e0 montana della Lessinia e dell'associazione citt\u00e0 del vino\nIl comune fa parte dell'Unione Comunale detta Verona Est.\nI comuni che ne fanno parte sono: Caldiero, Colognola ai Colli, Illasi e Mezzane di Sotto. Inoltre fa parte del movimento patto dei sindaci "}
{"id": "33861", "revid": "1632387", "url": "https://it.wikipedia.org/wiki?curid=33861", "title": "Montefalcone Appennino", "text": "Montefalcone Appennino \u00e8 un comune italiano di 386 abitanti della provincia di Fermo nelle Marche.\nGeografia fisica.\nIl territorio comunale confina ad ovest con i comuni di Amandola e Comunanza, ad est con quello di Santa Vittoria in Matenano, a nord con il comune di Smerillo e di Monte San Martino, a sud con quello di Force con l'interposizione del fiume Aso. Il suo paesaggio \u00e8 prevalentemente alto-collinare, con un'altezza media del suo territorio superiore ai cinquecento metri, eccezion fatta per la stretta striscia pianeggiante lungo il fiume Aso a sud.\nL'altitudine massima del paese \u00e8 raggiunta dalla rupe calcarea, sulla sommit\u00e0 del monte boscoso, che ad occidente cade a strapiombo, come una lama di alcune centinaia di metri, sul terreno agricolo sottostante, costituendo il punto pi\u00f9 elevato del territorio, a mo' di balcone con vista suggestiva sulla catena dei monti Sibillini ad ovest, su cui sorge l'abitato storico in posizione panoramica, a ben 757 metri sul livello del mare.\nPer le sue caratteristiche orografiche, il comune fa infatti parte della Comunit\u00e0 montana dei Sibillini, istituita dalla regione Marche.\nStoria.\nI reperti pi\u00f9 antichi relativi ad insediamenti umani nell'area si trovano in localit\u00e0 \"Colle Luccio\" e risalgono al periodo romano. Per quanto riguarda le fonti scritte, invece, le prime notizie si trovano in documenti del 705 e del 930 del feudo farfense di Santa Vittoria in Matenano. Sotto i farfensi il centro conobbe un notevole sviluppo, con la costruzione di un fortilizio e di una scuola per i chierici. Nel 1214, poi, Montefalcone ottenne la Libert\u00e0 Comunale.\nFu coinvolto nelle lotte tra Ascoli Piceno e Fermo: nel 1239 venne conquistato da Enzo di Sardegna, per poi passare sotto Fermo nel 1257; nel 1351 venne assediato da Galeotto I Malatesta per passare nel 1355 sotto lo Stato Pontificio, giurando fedelt\u00e0 a Egidio Albornoz. Nel XV secolo fu sotto il controllo della famiglia Orsini e, dopo il Risorgimento, nel 1860 Montefalcone entr\u00f2 nella Provincia di Ascoli Piceno.\nE dal giugno 2009, dopo le elezioni amministrative di primavera, fa parte della provincia di Fermo.\nTra i personaggi famosi che vissero a Montefalcone si ricorda il pittore Osvaldo Licini, che vi risedette tra il 1922 ed il 1924.\nIl toponimo deriva il suo nome dal nidificare dei falchi sulla sommit\u00e0 del monte, che guarda ad occidente la catena appenninica centrale umbro-marchigiana dei Monti Sibillini, data la collocazione del paese sulla rupe d'arenaria, ad un'altitudine di ben 780 metri sul livello del mare, come \"monte del falcone\".\nMonumenti e luoghi d'interesse.\nIl paese si trova sulla sommit\u00e0 di una rupe tra le vallate dell'Aso e del Tenna, che permette la visione di panorami suggestivi verso i Monti Sibillini ed i Monti della Laga.\nChiesa di San Michele Arcangelo.\n\u00c8 la chiesa parrocchiale del paese e ha il titolo di pieve. Di origine farfense, \u00e8 ricordata per la prima volta con il titolo di Sant'Angelo in Castello in un documento del 1332. Nel 1572 entr\u00f2 a far parte della diocesi di Fermo. L'attuale costruzione fu realizzata negli anni 1821-1824 dal Comune di Montefalcone con il legato di 3000 scudi romani di Livio Palmoni un falconese cocchiere di Papa Pio VII. Sorge sull'area precedentemente occupata dalla chiesa di San Pietro in Porta. Di stile romanico, ha pianta a croce greca con tre altari. Nel primo quello Maggiore, campeggia la tela raffigurante San Michele Arcangelo di Giuseppe Toscani (1947). Gli altri altari sono dedicati al Sacro Cuore, con tela raffigurante Sant'Eurosia, attribuita a Antonio Liozzi di Penna San Giovanni (secolo XVIII), e alla Vergine Addolorata. La chiesa ha subito nel corso degli anni numerosi rimaneggiamenti e restauri, il primo dei quali, tra il 1899 ed il 1902, si deve al parroco Don Donato Marinucci, mentre a Don Raffaele Gasparri si devono i restauri del 1925 e soprattutto del 1949-50, allorquando il Toscani affresco la volta e le pareti. Intorno agli anni '70 il parroco Don Tarcisio Molini ricav\u00f2 l'attuale Salone Don Bosco dai locali precedentemente utilizzati come sacrestie.\nDominano il paese anche le torri dell'antico castello, la trecentesca chiesa di San Pietro in Penne e la quattrocentesca chiesa di Santa Maria delle Scalelle, quest'ultima posta sopra una delle pi\u00f9 antiche gallerie italiane (risalente al 1833).\nAltro luogo da visitare \u00e8 la cappella dei Principi Orsini, dedicata a Sant'Antonio da Padova, e, a Luogo di Sasso a circa un chilometro dal paese in direzione di Smerillo, si trova la chiesa del convento dei minori di San Giovanni in Selva, che custodiva un polittico di Pietro Alemanno, ora trasferito nel Museo del paese a Palazzo Felici.\nData la posizione del paese all'interno di un'area naturale protetta, il paese ospita anche un Centro di Educazione Ambientale.\nAmministrazione.\nIl comune fa parte della Comunit\u00e0 montana dei Sibillini."}
{"id": "33863", "revid": "1410376", "url": "https://it.wikipedia.org/wiki?curid=33863", "title": "Minerbe", "text": "Minerbe (\"Min\u00e8rbe\" in veneto) \u00e8 un comune italiano di abitanti della provincia di Verona in Veneto.\nDi grande importanza storico-artistica, questo paese presenta numerosi monumenti e altri edifici in differenti stili architettonici.\nGeografia fisica.\nTerritorio.\nMinerbe dista 41 chilometri da Verona, 6 chilometri da Legnago e 13 chilometri da Cerea. Rispetto al capoluogo \u00e8 in posizione sud est. Si estende per una superficie di 29,69 chilometri quadrati, di natura pianeggiante. La zona presenta un'altitudine che varia da 10 a 20 metri s.l.m. Non delinea notevoli corsi d'acqua, perlopi\u00f9 canali collegati ai fiumi adiacenti al paese, specie l'Adige. Il terreno \u00e8 abbastanza fertile e favorevole ad una proficua agricoltura.\nClima.\nIl clima \u00e8 continentale, per cui relativamente mite, con estati calde e afose, superando i 30\u00a0\u00b0C, ed inverni piuttosto rigidi, con temperature vicine a 0\u00a0\u00b0C nella periferia e la mattina con valori al di sotto. Le precipitazioni sono frequenti nei mesi di marzo, ottobre e novembre. D'inverno \u00e8 consueto il fenomeno della nebbia. Le tre frazioni sono \"Santo Stefano\", \"Anson\" e \"San Zenone\", rispettivamente collocate a ovest, nord-ovest e a est del centro storico di Minerbe.\nOrigini del nome.\nL'antico nome \"Vicus Minervinus\", in onore della dea Minerva, sub\u00ec nel corso degli anni alcune modifiche: nel 932 si tramut\u00f2 in \"Minervae\", nel 1027 \"Menervae\", nel 1035 \"Menervio\", nel 1228 \"Menerbio\", quindi \"Minerbium\", nel 1758 nuovamente \"Minervae\", in epoca veneta \"Menerbe\", fino a diventare \"Minerbe\".\nStoria.\nLe origini e la dominazione romana.\nMinerbe \u00e8 stata abitata in et\u00e0 antichissima, lo testimoniano i numerosi resti di civilt\u00e0 precedenti a quella romana, risalenti molto probabilmente alla Prima Et\u00e0 del Ferro (900-350 a.C.), quando vi si stabilirono gli antichi Veneti. \"Vicus Minervinus\" \u00e8 l'antica denominazione del villaggio fra i pi\u00f9 fertili e progrediti al tempo dei Romani, che innalzarono un tempio dedicato alla dea Minerva nel luogo dove ora sorge la chiesa di San Zeno, sui muri della quale si pu\u00f2 leggere un'epigrafe romana. Sembra che proprio qui San Zeno abbia predicato il cristianesimo, distruggendo il culto pagano e il tempio di Minerva. \u00c8 da supporre che, a seguito dei ritrovamenti di centinaia di scheletri nei fondi di Weil Weiss e Stoppazzola, nel 312 d.C. avvenne una sanguinosa battaglia tra le truppe di Massenzio e quelle di Costantino.\nDalla caduta dell'Impero Romano ai Comuni.\nCaduto l'Impero Romano, si verific\u00f2 un progressivo degrado del territorio a causa delle frequenti invasioni barbariche. Il territorio di Minerbe fu in seguito di propriet\u00e0 della Curia veronese che lo concesse in feudo al monastero di San Michele di Campagna fino al 1199, quando fu ordinato a \"Comune\" con l'estensione della zona d'influenza del Podest\u00e0 Manfredino.\nDalle Signorie al '500.\nNel periodo di passaggio dai Comuni alle Signorie fu teatro di numerose guerre, fatti d'arme e saccheggi. Minerbe, considerata la scarsa importanza che in quell'epoca rivestiva, dovette rassegnarsi a sottostare ai vari eserciti che ne occuparono la zona. Che le vicende di Legnago interessassero il paese, risulta anche dalla presenza di Bonaventura da Minerbe, console dei mercanti veronesi, tra i cittadini legnaghesi, collocati in importanti posizioni alla guida della citt\u00e0 di Verona nell'anno 1279. Quando nel 1312 Cangrande, dopo la conquista di Vicenza, si diresse verso Padova, i padovani passarono pure per Minerbe con azioni di saccheggio. Ad episodi guerreschi si alternarono a pi\u00f9 riprese periodi di pace, finch\u00e9 nel 1386 i Carraresi, capitanati da Franceschino da Caldonazzo, invasero il veronese mettendolo a ferro e fuoco. In epoca successiva Venezia occup\u00f2 il territorio e nel 1405 il doge Michele Steno invest\u00ec del vicariato i conti Galeotto e Francesco Bevilacqua, confermando loro i diritti concessi nel 1336 dagli Scaligeri e aggiungendo la riscossione di parte delle decime. Dopo la Lega di Cambrai, il 26 settembre 1510 l'esercito francese, di stanza a Minerbe, sub\u00ec una clamorosa disfatta e poco manc\u00f2 che essi dessero alla fiamme il paese. Con il cessare delle ostilit\u00e0 nel 1517 si smobilitarono gli eserciti, molti soldati si riunirono in bande e seminarono in ogni luogo paura e ansia.\nEpidemie e calamit\u00e0.\nNumerose devastazioni ed epidemie portarono la popolazione minerbese nello scompiglio e nel terrore: il saccheggio di Franceschino da Caldonazzo nel 1385-'86; due grossi incendi che distrussero quasi interamente il paese nel 1312 e nel 1436; le bande di predoni nel 1407; le ruberie dell'esercito francese durante la Lega di Cambrai nel 1509; l'epidemia di peste nel 1630 e di colera nel 1856; la spaventosa alluvione dell'Adige nel 1776. Il fiume Adige, infatti, \u00e8 stato uno dei protagonisti della storia di Minerbe(da ricordare in primo luogo la deviazione del corso nell'autunno del 589, passata alla storia come \"Rotta della Cucca\"): gli argini del fiume venivano continuamente sorvegliati al fine di impedire l'ostruzione di canali di scolo, per curare il rimboscamento e per irrigare le risaie.\nIl periodo austriaco e l'Unit\u00e0 d'Italia.\nGli anni dal 1796 al 1815 rappresentarono il periodo pi\u00f9 rude per i durissimi episodi bellici tra l'esercito austriaco e quello francese, che portarono miseria e carestie. Dal 1815 al 1866 Minerbe sub\u00ec, inoltre, il dominio da parte degli austriaci e il duro regime poliziesco impartito, fatto di soprusi e requisizioni che diede vita al fenomeno del banditismo. Addirittura rischi\u00f2 di essere totalmente distrutta da incendi. Con l'annessione al Regno d'Italia, rifiorirono l'agricoltura e l'artigianato e la popolazione cominci\u00f2 a crescere.\nPrima guerra mondiale.\nPer scopi militari nel 1910 era stato progettato un tracciato ferroviario che prevedeva il passaggio della ferrovia di Minerbe. Questo progetto fu realizzato durante la prima guerra mondiale per collegare Ostiglia con Treviso, con loscopo principale di alleggerire il traffico delle altre linee parallele esistenti. Il primo tronco ferroviario per trasporto passeggeri e merci venne inaugurato il 19 aprile 1925 alla presenza delle Autorit\u00e0 locali. Perch\u00e9 la stazione fosse collegata alla piazza si dovette abbattere il muro tra le scuole comunalie la chiesa. Il \"Viale\" venne aperto nel 1926. Nell'anno 1922, per commemorare i caduti per la patria fu posto al centro del piazzale un monumento. Il 13 dicembre alle ore sette di mattina s'incendi\u00f2 il Municipio e tutti gli archivi, tranne lo \"stato civile\", vennero distrutti dalle fiamme. In questo periodo il Comune acquist\u00f2 il terreno per la costruzione del Campo sportivo e l'annesso fabbricato. Nel Campo, oltre alle partite di calcio, si tenevano anche esercitazioni e saggi ginnici e nel periodo estivo, per diversi anni venne usato come \"Colonia Elioterapica\". A causa delle zanzare, che nelle risaie del paese trovavano il loro habitat ideale, si verificarono parecchi casi di malaria, che colpirono principalmente i bambini per cui venne aperta a San Zenone una \"Colonia Antimalarica\". Una delle mete da raggiungere era la massima produzione di grano, promuovendo a tal scopo una battaglia intesa a migliorarne la produzione, lo sfruttamento dei terreni coltivabili e la commercializzazione.\nSeconda guerra mondiale.\nMinerbe rest\u00f2 danneggiata anche nella seconda guerra mondiale, pagando il pesante tributo anche di vite umane. In paese momenti di terrore e di sgomento vennero vissuti il 25 agosto 1944, quando nel corso di un'incursione aerea venne mitragliato un convoglio ferroviario composto da ventiquattro vagoni-cisterna; quasi istantaneamente prese fuoco e l'enorme nube nera che ne deriv\u00f2 offusc\u00f2 per qualche ora il luogo. Il giorno di Natale dello stesso anno, nel corso di un bombardamento aereo vennero presi di mira la stazione ferroviaria e dintorni: l'azione fortunatamente non caus\u00f2 vittime, ma semin\u00f2 grande spavento tra la popolazione. Durante la stessa guerra ben tre aerei toccarono il suolo di Minerbe in circostanze drammatiche. Il 22 aprile 1945 alcune bombe incendiarie, sganciate in contrada Ronchi, tranciarono nella loro caduta i fili elettrici dell'alta tensione. Le scintille prodotte fecero prendere fuoco un pagliaio costruito sopra un rifugio anti schegge: qui trovarono la morte tre persone. Il giorno successivo venne colpito il passaggio a livello in localit\u00e0 Santa Croce. Il 26 aprile si ebbe un terribile cannoneggiamento che, iniziato nel pomeriggio, dur\u00f2 tutta la notte. Alcune granate caddero in Corte Pastoroni provocando la distruzione di diverse case; colpirono anche un rifugio scavato nel terreno causando la morte di due persone. Il mattino seguente fecero ingresso a Minerbe le truppe Americane. Durante il periodo bellico ci furono anche altri tragici fatti che causarono la morte di alcune persone, su cui non sembra per\u00f2 il caso di dilungarsi pi\u00f9 di tanto.\nDal 1945 ad oggi.\nCon la fine dei conflitti la vita del paese riprese normalmente e tutte le attivit\u00e0 ebbero un forte accrescimento. Si assistette ad una lenta ma progressiva evoluzione della fisionomia fisica ed economica di Minerbe, che vide sorgere nel suo territorio molte piccole industrie e, negli anni successivi, anche la formazione di una zona industriale e di una artigianale, con il conseguente insediamento di nuove fabbriche di rilevanza addirittura nazionale. In questo clima di tranquillit\u00e0 e di sviluppo la costruzione di nuove civili abitazioni ebbe un notevole incremento, al punto da portare alla formazione di nuove zone residenziali fornite di tutte le necessarie infrastrutture. Dalla vecchia sede, situata sotto il loggiato dell'ex Municipio, l'Ufficio postale venne trasferito nel fabbricato delle ex scuole elementari e, il primo giugno 1987, spostato nell'attuale domicilio in via Europa. Dimostratasi insufficiente per le mutate esigenze, pure la sede municipale venne portata in via Marconi, dove tuttora si trova, offrendo un pi\u00f9 ampio e adeguato servizio per la gente.\nSimboli.\nNel febbraio 2001, dopo vent'anni d'attesa, Minerbe ottiene un proprio stemma: lo sfondo \u00e8 azzurro, presenta al centro un albero verde avente in cima una colomba argentata con in becco un ramoscello d'ulivo. Da quanto ricavato in alcuni documenti, pare che il simbolo precedente non avesse avuto una colomba con il ramo d'ulivo, bens\u00ec un uccello di un'altra specie, si pensa una civetta, che nulla avrebbe tenuto in bocca.\nMonumenti e luoghi d'interesse.\nArchitetture religiose.\nChiesa parrocchiale.\nLa chiesa parrocchiale, dedicata a San Lorenzo, sorge su un'antica piazza del 1300 e successivamente, a partire dal XV secolo, la parrocchia sostitu\u00ec la pieve con l'assegnazione del fonte battesimale e del cimitero. L'arciprete Filippo Accordi nel 1824 diede inizio alla costruzione dell'attuale chiesa che, sorta su di un'altra sempre a tre navate d'ordine gotico, rappresenta uno dei pi\u00f9 imponenti edifici sacri della zona. La sua costruzione fu terminata nel 1848, mentre la facciata fu portata a termine nel 1911. Il campanile, molto apprezzato dal punto di vista architettonico, venne ultimato nel 1859 e vi furono collocate sei nuove campane.\nAntica pieve di San Zenone.\nL'antica pieve di San Zenone affonda le sue origini in epoca romana, come dimostrano taluni reperti edificatori, in quanto sorge ove prima si trovava il tempio dedicato al culto della dea Minerva. Nel 1035, sostituendone il nome Chiesa attribuitagli nel X secolo, viene definita Pieve perch\u00e9 provvista di fonte battesimale, quindi \u00e8 da considerarsi una delle pi\u00f9 antiche di tutto il veronese. \u00c8 nominata in una bolla di Eugenio III del 1145 e in un diploma dell'imperatore Federico I nell'anno 1155. Nell'anno 1923 la chiesa fu ampliata con la costruzione di due grandi cappelle laterali, mentre nel 1937 fu realizzata l'attuale facciata in mattoni di cotto a vista in stile settecentesco. Nelle due grandi nicchie laterali trovano collocazione le statue, opera dello scultore Ubaldo Fontana, dei santi eremiti Benigno e Caro che, nell'anno 807, trasportarono il corpo di San Zeno dalla piccola chiesa in Oratorio, nell'attuale basilica. All'interno \u00e8 conservato un prezioso battistero del 1454 e una scultura lignea, raffigurante la Madonna in trono, del XV secolo. Il nuovo e maestoso campanile, rivestito di marmi e mattoni, fu costruito nel 1994, all'interno del quale furono messe cinque nuove campane.\nChiesa di Santa Lucia a Ospedaletto.\nQuesta chiesa, denominata Santa Maria dell'Ospedale, pare collochi la sua antichissima origine nel secolo IX, anche se i suoi elementi costruttivi indicano con maggior certezza una datazione risalente al secolo XIV. Di essa si trova menzione nel 1526 quando, in una sua visita pastorale, il vescovo Gian Matteo Giberti ispezion\u00f2 l'ospedale annesso alla chiesa. Venerati a quel tempo erano i santi Rocco e Sebastiano, invocati durante pestilenze e malattie infettive, mentre il luogo si trasformava in lazzaretto. Considerato il grave degrado in cui la chiesa e gli edifici adiacenti versavano, il 19 ottobre 1765 il vescovo Nicol\u00f2 Antonio Giustiniani ordin\u00f2 il restauro generale del complesso. Dopo gli interventi del 1773, si trova ancora menzione dell'ospedale in alcune lettere del 1809 e del 1810, indirizzate alla Curia di Verona. Nel 1809 la chiesa divenne propriet\u00e0 del Pio Istituto Elemosiniere di Santa Maria dell'ospedale, che si occupava della cura di orfanelli e trovatelli. Scioltosi l'Ente, la propriet\u00e0 pass\u00f2 al Comune. Altri lavori di restauro vennero eseguiti nel 1957 e nel 1984, quando si rinvennero pregevoli affreschi di carattere devozionale risalenti al XIV secolo. La chiesa presenta una sobria facciata di stile neoclassico e all'interno si trova l'altare in stile barocco.\nChiesa di Santo Stefano.\nDi questa chiesetta si trova citazione nelle visite pastorali del vescovo Gian Matteo Giberti, dove si annotano situazioni di degrado. Nel 1881 fu demolita con il solo recupero della campanella. Nel 1903 fu posta sotto iniziativa popolare la prima pietra per la nuova costruzione. All'inizio si trattava di una piccola chiesa con solo una campana ove si celebravano poche Messe (di norma solo quella di Santo Stefano e in altre rare occasioni). Verso gli anni venti iniziarono i lavori per la costruzione del campanile, l'ampliamento e l'erezione di una nuova facciata, la cui inaugurazione avvenne nel 1925. Il 24 maggio 1948, con il consenso popolare, fu istituita anche la festa di Santa Maria Ausiliatrice. La chiesa \u00e8 ornata da quattro ex voto per grazie ricevute e la scarna sacrestia da un bel crocefisso e da un'antica statua del Santo.\nChiesa della Maternit\u00e0 di Maria ad Anson.\nLa costruzione deriva, secondo la tradizione, da un vecchio Capitello votivo, fu fatta costruire da Giovanni Farina nel 1858 e furono apportate varie modifiche, tra cui l'aggiunta di arredi sacri per celebrare la Santa Messa. Agli inizi del Novecento venne alzato il campanile e poste le campane nel 1935; successivamente furono eseguiti vari lavori di restauro, l'allungamento della chiesa e delle adiacenze. La pavimentazione dell'area nei pressi dell'edificio fu eseguita nel 1983. La chiesetta \u00e8 dedicata alla Divina maternit\u00e0 di Maria.\nArchitetture civili.\nVilla Spolverini.\nCostruzione del XIV secolo a due piani in pianta quadra, con soffitti in legno, numerosi affreschi e dotata di corte sostenuta da colonnati di ordine dorico.\nPalazzo Bighignatus.\nIl palazzo, che sorge lungo la via principale del paese. Questo caseggiato, in stile barocco di inizio Settecento (fu eretto da Gasparo Bighignato nel 1705), possiede un portale al centro e due portali minori per parte. Doppie colonne addossate in stile ionico, sorrette da due plinti danno slancio all'edificio, sostengono un architrave con decorazione a dentelli. Appena sopra un frontespizio, attorniato da due volute alla base, riporta una dedica in latino che riassume il significato del \"IN DEI SOLIUS HONOREM ET LOCI DECUS\" (in onore all'unico Dio e al decoro del paese). Una statua di una donna irrompe la scena rompendo il timpano.\nVilla Weill Weiss.\nRisalente al 1868, appartenente all'omonimo barone austriaco Ignazio che, sul cancello d'entrata in ferro battuto, aveva fatto apporre le sue iniziali.\nVilla Ferri.\nCostruzione in stile neoclassico con il timpano ornato da tre pinnacoli.\nVilla Burzio.\nComplesso architettonico del XIV secolo. Il suo elegante timpano \u00e8 decorato da cuspidi e pinnacoli che danno slancio all'intera struttura.\nVilla Angiari.\nEdificio sobrio ed elegante del 1700.\nVilla Pignolati-Nichesola.\nCaratterizzata da tre archi sormontati da un balcone balaustrato.\nVilla Bernini-Cavazzocca.\nPalazzetto in stile veneziano recentemente ristrutturato con torre quadrangolare ed ampia scala d'accesso a doppia rampa che conduce al piano nobile.\nVilla Stoppazzola.\nVilla che risale al 1300 e ristrutturata con stile floreale.\nVilla Visconti.\nEdificio del secolo XVII in localit\u00e0 Santo Stefano, caratterizzato dallo stemma nobiliare.\nVilla Spolverini-Buri-Bernini.\nEdificio risalente al XV secolo appartenente ai conti Buri, in origine Spolverini, dal tipico disegno rinascimentale veneto, inquadrata dalle colonne in mattone del portone d'accesso, esempio esplicativo di una bella e funzionale corte nobiliare. \u00c8 situata nella frazione di Anson e fa parte di tale complesso anche la chiesetta dedicata a Sant'Antonio da Padova, la cui porta d'entrata riecheggia lo stemma degli Spolverini.\nVilla Bernini.\nVilla del XV secolo con spaziosa aia in cotto contornata da altre costruzioni. Di stile rinascimentale, essa conserva all'interno splendidi soffitti lignei, sublimi dipinti e pareti affrescate.\nVilla Guarienti.\nCostruzione padronale, anch'essa dotata di aia e di barchessa. Quasi nascosta dal muro di recinzione e dalle piante sul ciglio della strada, \u00e8 prossima alla piazza di San Zenone. Di origine remote, potrebbe rientrare tra i beni acquistati nel 1407 dai Guarenti dalla Camera di Verona. Le iscrizioni riportano i restauri operati da conti e contesse. La villa disponeva di un giardino antistante l'entrata principale, da cui si poteva accedere alla cappella (ora scomparsa) e alla grotta contenente la statua di San Gerolamo.\nAltro.\nNel mezzo della storica piazza, di fronte alla chiesa parrocchiale, si trova una statua in memoria dei caduti durante i conflitti mondiali.\nDalla Vigilia di Natale a fine gennaio \u00e8 allestito, all'interno della Chiesa parrocchiale dedicata a San Lorenzo, il tradizionale presepe monumentale meccanico di 40 metri quadri, metratura che lo rende uno dei pi\u00f9 grandi della zona. Il presepe, che ogni anno richiede mesi di lavoro da parte di un gruppo di volontari, viene di volta in volta aggiornato nelle strutture e nelle ambientazioni, offrendo un'attrazione che, nel Natale 2017, ha raggiunto il ragguardevole traguardo della 40\u00aa edizione.\nSociet\u00e0.\nEtnie e minoranze straniere.\nSecondo i dati ISTAT del 31 dicembre 2015 la popolazione straniera era di 387 persone, di cui 186 maschi e 201 femmine. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nA Minerbe l'agricoltura ha sempre avuto un ruolo fondamentale e determinante. Le principali colture erano, in passato, il granturco, il frumento, l'orzo e l'erba medica. Un ulteriore coltivazione importante era quella della vite, accompagnata dall'allevamento di bestiame bovino ed equino. Era molto diffusa la coltura del gelso, usato per l'allevamento del baco da seta, attivit\u00e0 fiorente gi\u00e0 dal 1800 fino all'inizio Novecento. Una particolare attenzione va riservata alla coltura del riso in quanto Minerbe fu uno dei primi coltivatori di questo cereale. Un terzo dei terreni coltivabili del comune erano adibiti alla coltura del riso. Un'attivit\u00e0 artigianale di notevole importanza esisteva gi\u00e0 nei secoli XV e XVI ed era legata alla lavorazione della ceramica. Oggi nulla di quell'antico mestiere \u00e8 rimasto, ma vi sono ancora abili artigiani del legno che costruiscono mobili. L'industria, invece, sorse nella seconda met\u00e0 del XIX secolo ed era concentrata in alcuni stabilimenti: una fabbrica per la tosatura, uno stabilimento bacologico (1872), una fabbrica per la lavorazione del truciolo (1885), una fornace per laterizi (1902), un caseificio sociale (1922), un centro di raccolta e di lavorazione del tabacco (1920). Le aziende minerbesi oggi operano in molti settori, principalmente in quello metalmeccanico e legato alla trasformazione dei prodotti ortofrutticoli. Tuttavia esiste uno stabilimento del solfato di rame, uno per la produzione dello yogurt e degli allevamenti di polli, tacchini e fagiani.\nInfrastrutture e trasporti.\nDal 19 aprile 1925 al 2 settembre 1967 a Minerbe era presente una delle stazioni della linea ferroviaria Treviso-Ostiglia, poi disabilitata al trasporto delle merci tramite convogli dal 1993. Dal 1997 in poi lungo la tratta che collega la fermata a Legnago e Cologna Veneta sono accantonate le carrozze centoporte utilizzate nel periodo nazista.\nLe principali strade che si snodano nel territorio minerbese sono la Strada Regionale 10, ex strada statale 10 Padana Inferiore, e le Strade Provinciali 500 (che collega il centro a Cologna Veneta), 18 (che congiunge con Bonavigo e Albaredo d'Adige) e la 41 (diretta alla frazione di San Zenone).\nAmministrazione.\nFa parte dell'Unione comunale Dall'Adige al Fratta. L'unione \u00e8 composta da cinque comuni: Bevilacqua, Bonavigo, Boschi Sant'Anna, Minerbe e Terrazzo.\nSport.\nCalcio.\nLa squadra dell\"'A.S.D. Minerbe\" milita attualmente nel Campionato di Terza Categoria girone C.\nIl Club \u00e8 nato nel 1934 coi colori sociali nero-verdi e nell'anno 2004 ha festeggiato gloriosamente le sue nozze di platino.\nL'anno successivo \u00e8 stato coronato con il passaggio dalla Prima Cat. alla Promozione.\nCiclismo.\nOgni anno vengono disputate alcune gare ciclistiche in territorio minerbese, alle quali partecipano anche diverse squadre locali.\nPer queste strade \u00e8 passata alcune volte anche la Carovana del Giro d'Italia. Il 23 maggio 2008 una tappa dello storico appuntamento sportivo, giunto alla sua 91\u00aa edizione, percorreva la vicina strada Regionale 12, tratto interamente pianeggiante che precedeva quello avente partenza a Verona e che ha dato inizio alla tanto attesa serie di tapponi di montagna, emblema di tutte le gare ciclistiche. Alla fine ha vinto in volata l'inglese Mark Cavendish davanti a Daniele Bennati e allo spagnolo Koldo Fern\u00e1ndez, confermando per l'ultima volta la maglia rosa sulle spalle di Giovanni Visconti, della formazione Quick Step.\nAltri sport.\nDa diversi anni il Gruppo sportivo Minerbe organizza al Palazzetto dello Sport corsi di Pallavolo Femminile, Pallacanestro, Ginnastica Aerobica e Step, Kung Fu Wing Chung, Karate. Inoltre, i ragazzi che lo desiderano possono iscriversi a corsi di Tennis ospitati nei campi da gioco in terra rossa collocati dietro la Scuola Sec. di Primo Grado.\nAltri progetti.\nNel 2005 lo scrittore Sergio Bissoli ha presentato il suo libro MINERBE 1966 Editore Arduino Sacco Roma."}
{"id": "33864", "revid": "15756", "url": "https://it.wikipedia.org/wiki?curid=33864", "title": "Montefortino", "text": "Montefortino \u00e8 un comune italiano di abitanti della provincia di Fermo nelle Marche.\nSituato alle pendici dei Monti Sibillini, \u00e8 il secondo comune della provincia per estensione territoriale, preceduto solo dal capoluogo.\nGeografia fisica.\nIl paese \u00e8 sito in posizione digradante dal versante sud-occidentale di un colle sulla destra del fiume Tenna. \u00c8 abbracciato dall'anfiteatro dei Monti Sibillini cui se ne scorgono in ampi panorami i pi\u00f9 alti picchi: dal Monte Vettore a sud, al Monte Sibilla, al Monte Priora (tutti superanti i 2000 metri d'altitudine), fino al Monte Amandola e in lontananza verso nord il Pizzo di Meta.Il territorio comunale \u00e8 solcato da ovest a nord-est dall'alta valle del fiume Tenna, la cui sorgente \u00e8 incassata tra le pendici del Monte Priora a nord, del Monte Sibilla a sud, e della cima Cannafusto a ovest. Presso le sorgenti si apre un ampio pascolo che prende il nome di Capotenna o Prati di S.Antonio, in quanto anticamente vi era sito un eremo dedicato al Santo, dal quale pass\u00f2 anche il Guerrin Meschino durante la sua ascesa alla grotta della Sibilla. Da Capotenna, una vallata glaciale sale verso ovest fino a Passo Cattivo (nel comune di Castelsantangelo sul Nera), un ripido valico che separa le vallate del Tenna e del Nera.\nNella prima parte del suo tragitto, il fiume Tenna scava le rocce dei monti Priora e Sibilla, dando vita alle impervie e suggestive pareti rocciose delle Gole dell'Infernaccio. \u00c8 qui che su di un pianoro abbarbicato sopra alle pareti rocciose delle gole sorge l'eremo di San Leonardo al Volubrio, meta escursionistica molto gettonata per la suggestivit\u00e0 del luogo e per la sua facile accessibilit\u00e0.\nPi\u00f9 a valle, presso la localit\u00e0 denominata \"Tre Ponti\" (nome dovuto alla presenza dei tre corsi d'acqua), il Tenna incontra il torrente Ambro (proveniente da nord) e il torrente Cossudro (proveniente da sud, originato nei pressi di Isola S.Biagio di Montemonaco). Qui veniva prelevata l'acqua minerale commercializzata come \"\"Tinnea\". Ricevuti i due affluenti, il Tenna prosegue il suo percorso deviando gradualmente a settentrione, verso il comune di Amandola.Il M. Priora fa da spartiacque tra la vallata del Tenna e quella del torrente Ambro poco pi\u00f9 a nord. Similarmente al Tenna, anche l'Ambro scava le proprie gole tra M. Priora e M. Amandola, parallele a quelle dell'Infernaccio, e denominate per analogia \"Infernaccetto\". Lungo il corso del torrente sorge il Santuario della Madonna dell'Ambro, luogo di culto dell'XI secolo, sovrastato a sud da M. Pizzo (propaggine orientale del M.Priora), e a nord dall'alta scogliera di Balzo Rosso, un impervio dirupo sul versante meridionale del M.Amandola.\nA est, pi\u00f9 lontano dalle montagne, il territorio fortinese \u00e8 attraversato da sud verso nord dal torrente Vetremastro, affluente destro del Tenna nel comune di Amandola, originato presso la frazione Ferr\u00e0 di Montemonaco. Il torrente separa il paese di Montefortino dalla zona del Consilvano, dove \u00e8 sita la frazione di S.Lucia, verso la vicina Comunanza. Tutto il resto del comune \u00e8 un susseguirsi di colline solcate da molteplici ruscelli e torrenti tra i quali vanno menzionati il Fosso Rio, nella zona tra il Monte Oto e la frazione Pretattoni, e il Fosso del Corvo (\"Rio Curvo\" secondo le fonti storiche) nel Consilvano.\nTra i colli principali: Colmartese (sulla sponda sinistra dell'Ambro), Monte Oto (che sovrasta il capoluogo a est) e il vicino Montespino (sul quale sorge la pievania di S. Michele Arcangelo, la pi\u00f9 antica chiesa del territorio), il complesso del Consilvano (tra le frazioni di Baldoni, S.Lucia, Teglia, Montatteglia, Collina, Serra, Lontignano).\nLa punta meridionale del territorio (frazione di Arato) tocca una parte del Lago di Gerosa, bacino artificiale alimentato dal fiume Aso. Parte delle acque che alimentano la centrare idroelettrica di Gerosa provenivano da un laghetto artificiale situato a cavallo tra le vallate dell'Aso e del torrente Vetremastro (approssimativamente tra le frazioni di Arato e Poggio di Pietra di Montemonaco). Il laghetto, attualmente fuori funzione, viene chiamato comunemente \"il bacile\".\nStoria.\nI riferimenti storici fanno risalire i primi insediamenti al periodo dell'Impero di Augusto (29 a.C. \u2013 19 d.C.), quando il territorio di Montefortino viene centuriato ed assegnato ai soldati romani come residenza di fine carriera. Alcuni toponimi della zona testimoniano la presenza del culto pagano di Marte, dio della guerra, quali: Colmartese, Santa Maria de Marte, San Giovanni de Marte, Campo d'Arte (derivato da \"Campo Marte\"\"), dislocati nell'area denominata appunto \"Fundum Martis\".\nL'origine romana si desume da un'antica incisione lapidare, oggi andata perduta, che recitava: \"\"C.LUCIO ROSCIO Q:F:PATRONO ET RESTAURAT FORTINI\". \"L\u2019umanista Palmieri (1650) asserisce che la Casa Roscia, insigne famiglia fortinese, fosse una delle tante famiglie consolari inviate nel Piceno ai tempi di Pompeo, facendo cos\u00ec risalire a quell'epoca la fondazione di Montefortino.\nTra il VI e l'VIII secolo fa parte dei territori longobardi ed a questo periodo risale la costruzione della pieve di Sant'Angelo in Montespino, baluardo dei monaci farfensi nel X e XI secolo. All'inizio dell'XI secolo invece risale la costruzione della chiesa di Santa Maria in Amaro, trasformata nel seicento nel santuario della Madonna dell'Ambro a seguito del miracolo dell'apparizione della Madonna ad una pastorella muta dalla nascita, che riacquist\u00f2 la parola.\nLa costruzione del borgo fortificato sulla dorsale di un colle sulla riva destra del Tenna risale, invece, al XII secolo.\nDel 1066 \u00e8 documentata una battaglia per il controllo dei pascoli montani contro il comune di Visso, combattutasi a Capotenna. In onore della vittoria i fortinesi scolpirono una statua di fico dedicata a Sant'Antonio, la quale fu posta presso l'allora esistente eremo intitolato al Santo, situato proprio a Capotenna, presumibilmente dove si trova attualmente il Casale Rosi.\nDiventa libero comune nel 1084 con un proprio statuto, modificato nel 1126. Il periodo comunale vede Montefortino schierato con il castello di Monte Passillo (l'attuale Comunanza), in contrapposizione alle vicine Amandola, Montemonaco e Visso, lotte al termine delle quali nel 1265 venne costruita la Chiesa della Madonna della Pace.\nDopo essere stato possedimento di Fermo, Montefortino pass\u00f2 sotto Camerino nella prima met\u00e0 del Quattrocento e poi nella Signoria degli Sforza. Nel 1586 venne incorporata nel Presidiato di Montalto dello Stato Pontificio e nel 1860 vot\u00f2 per il passaggio dalla Diocesi di Fermo dello Stato Pontificio al Regno d'Italia.\nMonumenti e luoghi d'interesse.\nEdifici e luoghi di interesse nel Capoluogo.\nIl paese \u00e8 tutto costituito di antiche case in pietra e cotto che gli donano un carattere medievale assai suggestivo. Del borgo fortificato sono rimaste la porta di Santa Lucia, la porta San Biagio (o Portarella) e la porta di Valle (o di Vetice). Queste porte immettono in una serie di vicoli che portano in piazza Re Umberto I, caratterizzata da un'ampia vista panoramica sui Monti Sibillini.\nOltre alle chiese attualmente esistenti ve ne erano nel centro storico altre due, ora trasformate completamente in abitazioni:\nEdifici e luoghi di interesse nel territorio.\nCase Torri.\nIn localit\u00e0 Tre Ponti sorgono alcuni edifici risalenti al XVI secolo, tutti simili tra loro, noti come \"Case Torri\". L'alta struttura ad ampia base quadrata e le feritoie lasciano intendere che si trattasse di strutture difensive fortificate: queste sorgono infatti presso un crocevia dal quale si dipanano le antiche strade che da Montefortino conducevano a Vetice, Valle, Amandola, Montemonaco. In seguito al terremoto del novembre 2016, la torre situata presso il bivio di Colmartese e Rovitolo, gi\u00e0 in stato di abbandono, ha subito un grave danno a seguito del crollo di uno degli angoli.\nTra le case torri va annoverato l'antico mulino fortificato sul fiume Tenna, oggi adattato ad agriturismo, il quale mantiene una macina ancora funzionante e sfrutta l'acqua del fiume per alimentare anche una turbina idroelettrica. Dietro al mulino fortificato sono visibili tracce di un antico ponte in pietra sul Tenna, attualmente rimpiazzato da una passerella.\nSiti montani di interesse storico-culturale.\nGran parte del territorio comunale di Montefortino si estende sulle montagne, un tempo centro dell'economia di una societ\u00e0 basata su agricoltura, selvicoltura e pastorizia: ne danno testimonianza gli innumerevoli resti, pi\u00f9 o meno conservati, di casali di montagna, ricoveri per il bestiame ed edifici vari sparsi per l'area montana. Spesso questi siti sono edificati o allestiti in luoghi impervi e fuori mano, decisamente anticonvenzionali per la societ\u00e0 odierna.\nLuoghi di interesse naturalistico.\nTutto il territorio comunale \u00e8 immerso nella natura: tra torrenti, boschi, colline, poggi rocciosi. Lungo la valle dell'Aso si trova il lago artificiale di Gerosa (a cavallo tra i territori di Montefortino, Comunanza e Montemonaco).\nMa le principali attrattive naturalistiche sono concentrate nell'area montana occidentale:\nSociet\u00e0.\nGeografia antropica.\nLa popolazione al 31-12-2015 \u00e8 cos\u00ec ripartita:\nil resto della popolazione vive in frazioni con meno di 10 abitanti.\nAmministrazione.\nAltre informazioni amministrative.\nIl comune fa parte della Comunit\u00e0 montana dei Sibillini.\nSport.\nCalcio.\nNel 2004 nel paese \u00e8 nato il Montefortino A.S. e nel 2006 l'Aeterna Fortinese, ma la prima ha cessato l'attivit\u00e0 nel 2008 e la seconda nel 2007, entrambe le squadre hanno sempre disputato la Terza Categoria.\nEscursionismo.\nOgni anno la sezione di Montefortino del C.A.I. promuove uscite in montagna, sia estive che invernali, aperte a tutti, per diversi gradi di esperienza e difficolt\u00e0."}
{"id": "33865", "revid": "16066", "url": "https://it.wikipedia.org/wiki?curid=33865", "title": "Montegallo", "text": "Montegallo \u00e8 un comune italiano di 462 abitanti della provincia di Ascoli Piceno nelle Marche.\nSituato ai piedi del Monte Vettore, \u00e8 comune sparso con sede nella frazione di Balzo e fa parte della Comunit\u00e0 Montana del Tronto.\nStoria.\nNon esistono testimonianze scritte o ritrovamenti archeologici che si riferiscono al territorio di Montegallo in epoca antica e romana, anche se alcuni ritrovamenti di frecce e ghiande missili fanno pensare che la zona sia stata scenario di battaglie o contese in epoca antica. In epoca medioevale la zona era nota con il nome di \"Santa Maria in Lapide\", dal nome di un'importante chiesa, ancora esistente, che domina la zona.\nIntorno all'VIII secolo fu mandato a governare in queste zone Marchio Gallo, un vicario di Carlo Magno. Egli eresse un castello nella cima del monte che sovrasta l'abitato moderno di Balzo. Il castello venne chiamato \"Mons Sanctae Mariae in Gallo\" e divenne un punto di riferimento per gli abitanti della zona. Da questo periodo in poi il territorio inizi\u00f2 ad essere chiamato \"Monte Gallorum\" o \"Monte Gallo\".\nNell'anno 1039 Montegallo entra nella giurisdizione dell'Abbazia di Farfa, e vi rimane fino al 1572, quando entra a far parte del Presidiato Sistino di Montalto. In questo secolo il Castello posto alla sommit\u00e0 del monte inizia a decadere, e la popolazione mano a mano si trasferisce pi\u00f9 a valle in luoghi pi\u00f9 comodi e meno impervi. Nel 1580 solo 13 famiglie abitavano nel castello di Santa Maria in Gallo, dove ancora si trovavano il Palazzo Comunale e la dimora del Parroco.\nAlla met\u00e0 del XVII secolo il castello di Santa Maria in Gallo era ormai ridotto a macerie e completamente spopolato, alle pendici del monte venne fondato il nuovo centro abitato di Balzo, attuale centro amministrativo del comune.&lt;br&gt;\nNel testo dell\u2019\"Indice di tutti i luoghi dello Stato Pontificio colla indicazione della rispettiva Legazione o Delegazione in che sono compresi nel Distretto Governo e Comune da cui dipendono le Diocesi alle quali sono essi soggetti e coll'epilogo in fine dei Distretti e Governi di ciascuna Legazione o Delegazione desunto dall'ultimo riparto territoriale ripromesso coll'Editto del 5 luglio 1831\" il paese risulta come: \u00ab\"Frazione di Arquata soggetta a quel Governo: Distretto, Delegazione e Diocesi di Ascoli. Anime 1766.\"\u00bb\nCon l'Unit\u00e0 d'Italia Montegallo divenne comune del Regno d'Italia.\nNegli anni passati ha raggiunto una popolazione massima anche di oltre 3.000 abitanti ma poi, con le congiunture negative degli anni sessanta-settanta e la conseguente emigrazione verso Germania, Svizzera, Brasile e altre destinazioni, l'intero comune si \u00e8 spopolato, anche perch\u00e9 gli emigranti, al ritorno, hanno deciso di stabilirsi nelle citt\u00e0 pi\u00f9 grandi.\nTerremoto del 2016.\nIl 24 agosto 2016 Montegallo \u00e8 stato danneggiato da un terremoto di magnitudo 6.0 verificatosi alle ore 3:36 nell'area reatina con epicentro ad Accumoli; fortunatamente non si sono contate vittime in tutto il comune, ma il danno agli immobili \u00e8 stato grandissimo.\nIl 30 ottobre 2016 alle ore 7:40 un violento terremoto di magnitudo 6.5 con epicentro tra Norcia e Preci, il pi\u00f9 forte in Italia dal 1980, ha reso inagibile tutto il comune di Montegallo, lasciando in piedi poche case danneggiate. Dalla scossa del 30 ottobre, sono stati registrati complessivamente oltre 2200 eventi sismici, e alle ore 09:00 del 3 novembre, ne sono stati registrati circa 290 di magnitudo compresa tra 3 e 4 e 20 di magnitudo compresa tra 4 e 5.\nIn seguito al protrarsi di questo sciame sismico, tutta la popolazione del comune \u00e8 stata evacuata in strutture alberghiere lungo la costa adriatica.\nMonumenti e luoghi d'interesse.\nLe pi\u00f9 grandi attrazioni del territorio di Montegallo sono rappresentate sicuramente dalle bellezze paesaggistiche e naturalistiche della zona. Oltre alle bellezze naturali sono presenti anche molti luoghi di interesse storico, artistico e religioso. Numerose chiese rurali si trovano nella zona, altre ancora sono oggi scomparse. Le due chiese rurali pi\u00f9 importanti sono sicuramente quella di S. Maria in Lapide e quella di S. Maria in Pantano (crollata con il terremoto del 30 ottobre 2016), di origine antichissima. In passato esisteva una terza importante chiesa, quella di S. Michele in Furonibus, presso il passo di Galluccio, al confine con il comune di Arquata del Tronto. Oltre alle pievi rurali sono presenti molte chiese parrocchiali nei pressi dei numerosi paesi del comune. Degna di nota la chiesa di San Bernardino, a Balzo.\nEconomia.\nL'economia di questo piccolo comune si basa sul turismo e su alcune attivit\u00e0 agricole come la silvicoltura, la produzione del tartufo, delle castagne e di altre variet\u00e0 di prodotti tutti rigorosamente biologici. Negli ultimi anni lo sviluppo del turismo e della promozione del territorio hanno dato vita ad eventi di ritrovo come le sagre organizzate dalle pro loco, diversi raduni di moto da cross e quad, escursioni organizzate, gite a cavallo.\nInoltre, sono presenti percorsi turistici attraverso la macchia mediterranea, siti di interesse storico-culturale come soprattutto la chiesa di Santa Maria in Lapide."}
{"id": "33868", "revid": "125273587", "url": "https://it.wikipedia.org/wiki?curid=33868", "title": "Montegranaro", "text": "Montegranaro (\"Montegran\u00e0\" in dialetto fermano), l'antica \"Veregra\" medievale secondo la tradizione anche se non esiste alcuna prova storiografica, \u00e8 un comune italiano di abitanti della provincia di Fermo nelle Marche.\nGeografia fisica.\nMontegranaro \u00e8 a circa 10\u00a0km dal mare e si snoda su un colle tra la valle del fiume Chienti e il fiume Ete morto.\nStoria.\nLa moderna Montegranaro \u00e8 forse l'erede dell'antica citt\u00e0 romana di \"Beregra\" o \"Veregra\", colonia dell'antica Roma che comprendeva il circostante \"ager Veregranus\", confinante con le colonie romane di \"Firmum\", \"Pausula\" e \"Cluana\". L'attuale nome della cittadina viene fatto pure risalire all'antico \"mons Granarius\", ovvero uno dei depositi di grano che i Romani erano soliti impiantare nei territori soggetti a Roma per l'approvvigionamento delle legioni. Un decreto degli imperatori Ludovico il Pio e Lotario, dell'anno 829 d.C. menziona Montegranaro come donazione all'Abbazia di Farfa. \"Mons Granarius\", poi, sar\u00e0 assoggettata anche alla citt\u00e0 di Fermo, come uno dei suoi castelli. Solo nella prima met\u00e0 del XIII secolo riacquist\u00f2 l'autonomia. Nel 1354 incorse nella scomunica inflitta dal cardinale Egidio Albornoz, revocata solo nel 1356. Nell'era delle signorie, Marco Zeno dei conti di Venezia fu designato \"Vicario, Rettore, Governatore e Padrone della Terra\" per conto di papa Urbano VI. Nel 1394 il capitano di ventura Luca di Canale si impossess\u00f2 del paese, che fu poi venduto a Fermo in cambio del rilascio di quest'ultimo.\nAll'inizio del Quattrocento, giunse Ludovico Migliorati, cui il castello di Montegranaro fu dato in vicariato dal Concilio di Costanza. Nel 1433 Francesco Sforza invase la Marca d'Ancona e a lungo rimase signore della zona. Successivamente, Montegranaro si schier\u00f2 col duca di Milano e papa Eugenio IV lo scomunic\u00f2 nuovamente nel 1442. Nel 1445, Montegranaro sottoscrisse dei capitolati di sottomissione con i cardinali emissari del Pontefice e torn\u00f2 sotto il dominio della Chiesa cui rest\u00f2 poi sempre fedele. Fino al Settecento il paese si resse con proprie magistrature comunali e prosper\u00f2 nell'agricoltura, soprattutto nel settore cerealicolo e nella produzione di vino e olio. Tra la fine del Settecento e il primo decennio dell'Ottocento un tal Granatelli inizi\u00f2 la produzione della \"chiochiera\", una sorta di pantofola di stoffa con la suola di pelle di cavallo. Fu l'inizio della fortuna della terra montegranarese. Dalla pantofola si pass\u00f2 alla scarpa in pelle: ci\u00f2 che \u00e8 divenuto il futuro e il presente della cittadina.\nNel 2009 il comune di Montegranaro \u00e8 passato dalla provincia di Ascoli Piceno alla provincia di Fermo.\nMonumenti e luoghi d'interesse.\nArchitetture religiose.\nA Montegranaro sono da ricordare e da visitare in particolare modo le chiese di Sant'Ugo, San Serafino, di San Francesco e dei Santi Filippo e Giacomo\nChiesa di Sant'Ugo.\nLa Chiesa di Sant'Ugo, erroneamente definita \u201ccripta\u201d o \u201ccriptoportico\u201d, \u00e8 in realt\u00e0 una costruzione romanica databile intorno all'anno 800 d.C. \u00c8 pensabile che insista su un preesistente edificio di epoca anteriore, forse romana. La Chiesa, edificata fuori dalla cinta muraria e parte di un monastero benedettino (passato poi alla congregazione silvestrina), era intitolata ai Santi Filippo e Giacomo e solo successivamente fu dedicata a Sant'Ugo, dopo che venne costruito un nuovo tempio pi\u00f9 in alto sul crinale che, nelle successive modificazioni e ampliamenti, inglob\u00f2 la chiesa mutandola, di fatto, in una pseudo-cripta.Al suo interno possiamo ammirare tre cicli di affreschi di epoche differenti: il primo datato esattamente al 1299, il secondo intorno alla met\u00e0 del 1300 e il terzo nel 1500. Questo fornisce la possibilit\u00e0 di visualizzare nello spazio di pochi metri l'evoluzione dell'arte nell'arco di tre secoli. Tutti i cicli sono di estremo interesse storico e artistico, in particolare il primo e pi\u00f9 antico che pu\u00f2 essere considerato un unicum nel mondo, opera di un non meglio identificato artista che gli storici dell'arte definiscono \u201cmaestro di Montegranaro\u201d.La struttura della costruzione presenta un'unica navata chiusa in alto da una volta a botte in cui l'abside risulta ancora splendidamente affrescata. Le finestre strombate e di piccole dimensioni lasciano entrare una luce diffusa che, nelle ore diurne, fornisce un'atmosfera unica al luogo.\nChiesa di San Serafino.\nLa chiesa di san Serafino da Montegranaro \u00e8 intitolata all'omonimo santo (Montegranaro 1540-1604), poi, per\u00f2, sepolto nella chiesa \"dei Cappuccini\" in Ascoli Piceno, dove mor\u00ec. La chiesa presenta pregevoli altari lignei, decorati con pale di San Lorenzo e i santi protettori dei calzolai: i santi Crispino e Crispiniano. Sono presenti tele di Alessandro e Filippo Ricci.\nChiesa di San Francesco.\nLa chiesa di San Francesco venne edificata nel 1245 fuori le mura. Dopo sfortunate vicende venne restaurata, nel 1603, grazie all'interessamento di Sisto V, pontefice marchigiano. Il convento, ricostruito nei primi anni del Seicento, \u00e8 oggi sede degli uffici comunali ed \u00e8 noto come Palazzo Francescani. La chiesa presenta un notevole portale in travertino con ricchi fregi, colonne tornite e lo stemma di Sisto V all'apice dell'arco. Al suo interno opere di Nicola Monti e Luca di Costantino\nChiesa dei SS. Filippo e Giacomo\nLa chiesa dei Santi Filippo e Giacomo \u00e8 di fondazione farfense. Nel 1539, fu designato suo Priore \"secolare\" il celebre letterato civitanovese Annibal Caro. La chiesa attuale risale al XVIII secolo e presenta un arredo di tipo barocco con preziosi stucchi, tempere su tutta la volta e pareti, una magnifica pala d'altare di Nicola Monti raffigurante l'Immacolata e una Madonna del Carmine di Filippo Ricci. Lungo la navata \u00e8 custodita una tela, attribuita alla bottega del Barocci, raffigurante la circoncisione di Nostro Signore e un Sacello Lauretano del XVII secolo.\nChiesa di San Pietro Apostolo\nChiesetta barocca della fine del Settecento, particolarissima per la sua pianta ellittica e per la finta cupola finemente decorata con stucchi, cos\u00ec come l'intera chiesa. All'interno tele settecentesche di autori ignoti raffiguranti San Liborio e Sant'Amico e Santa Rosa da Lima, nonch\u00e8 una tela di Orazio Orazi del 1903 rappresentante San Pietro con il Gallo. \nPieve del SS. Salvatore\nDi edificazione alto-medievale con datazione incerta, \u00e8 quasi completamente scomparsa. Sul sito ove sorgeva ora insiste un locale parrocchiale adibito a incontri e manifestazioni. Sulla parete esterna, per\u00f2, permane uno splendido portale romanico-gotico con finiture in travertino e terracotta. Recentemente, durante studi archeologici condotti dall'A.C. Arkeo, \u00e8 stata rinvenuta una porzione definibile come cappella o sacrestia che attualmente rimane semi murata e di difficile accesso.\nAltre testimonianze storico-artistiche.\nDi grande interesse anche i palazzi gentilizi Conventati, Ranier - Luciani e Cruciani. Notevole anche il Torrione, un antico mulino fortificato databile a prima dell'anno 1000, edificato nella pianura del fiume Chienti, nell'omonima contrada.\nNel territorio comunale sono diffuse (e molte ancora ben conservate) case di terra cruda, testimonianza di antica civilt\u00e0 contadina.\nAmministrazione.\nAltre informazioni amministrative.\nFa parte dell'Area Vasta 4 di Fermo, dell'Azienda Sanitaria Unica Regionale delle Marche (in sigla A.V. n. 4 - A.S.U.R. Marche).\nSport.\nHanno sede nel comune le squadre di pallacanestro maschile, Societ\u00e0 Sportiva Sutor, Poderosa Pallacanestro Montegranaro e Milwaukee Becks Montegranaro, militanti rispettivamente in serie B e in Promozione."}
{"id": "33869", "revid": "598631", "url": "https://it.wikipedia.org/wiki?curid=33869", "title": "Monteleone di Fermo", "text": "Monteleone di Fermo (\"Montele\u00f3\" in dialetto fermano) \u00e8 un comune italiano di 365 abitanti della provincia di Fermo nelle Marche.\nStoria.\nSimboli.\nLo stemma del Comune di Monteleone di Fermo \u00e8 stato concesso con il decreto del Presidente della Repubblica del 25 gennaio 2005.\nAmministrazione.\nAltre informazioni amministrative.\nLa frazione di Sant'Elpidio Morico fu aggregata a Monteleone di Fermo il 20 settembre 1870, per tornare a far parte del comune di Monsampietro Morico il 1\u00ba maggio 1893.\nFa parte dell'Area Vasta n. 4 di Fermo, dell'Azienda Sanitaria Unica Regionale delle Marche (A.S.U.R. Marche).\nI vulcanelli.\nPoco lontano dal paesino ci sono alcuni vulcani di fango attivi. Il fango pu\u00f2 fuoriuscire sia da spaccature nel terreno o possono formare grossi coni che per\u00f2 possono venire distrutti dalle forti esplosioni di alcuni vulcanelli.\nMonumenti e luoghi di interesse.\nChiesa della Misericordia con l'Affresco dell'Altare Maggiore e il \"Giudizio Universale\" di Orfeo Presutti, 1548."}
{"id": "33870", "revid": "123962320", "url": "https://it.wikipedia.org/wiki?curid=33870", "title": "Monteforte d'Alpone", "text": "Monteforte d'Alpone (\"Monteforte d'Alpon\" in veneto) \u00e8 un comune italiano di abitanti della provincia di Verona in Veneto. \u00c8 famoso per il vino Soave, la Montefortiana, il carnevale, la festa dell'uva e l'alto campanile, divenuto il simbolo del paese.\nEsso dista circa 25 chilometri da Verona. Rispetto al capoluogo si trova ad est, ed \u00e8 posto allo sbocco della Val d'Alpone.\nDal punto di vista ecclesiastico il comune di Monteforte \u00e8 suddiviso tra le diocesi di Verona (parrocchia di Monteforte) e di Vicenza (parrocchie di Brognoligo e Costalunga).\nStoria.\nAbitato fin dall'epoca preistorica, Monteforte prende il nome da un castello costruito forse prima dell'anno mille sul colle dove oggi si trova la chiesetta di Sant'Antonio Abate.\nDopo essere appartenuto ai conti San Bonifacio, Monteforte nel 1207 fu ceduto dal Comune di Verona al vescovo Adelardo e ai suoi successori, in cambio della giurisdizione su Legnago, Tregnago e altre localit\u00e0.\nInizi\u00f2 cos\u00ec il periodo pi\u00f9 importante, quello del governo dei vescovi di Verona, che si concretizz\u00f2 in un vicariato laicale che aveva il compito di esercitare la giustizia civile e di sovrintendere al buon ordine e all'amministrazione della comunit\u00e0. Questo periodo dur\u00f2 ininterrottamente fino alla caduta della Repubblica di Venezia, avvenuta verso la fine del XVIII secolo.\nNel 1811 Monteforte divenne capoluogo del Cantone VIII, aggregando Brognoligo e Costalunga che dal Duecento erano un Comune autonomo.\nMonumenti e luoghi d'interesse.\nArchitetture religiose.\nFu eretta dai Vescovi verso la fine del Duecento sulle rovine del castello (e con materiali dello stesso) e venne dedicata a Sant'Antonio Abate.\nLa chiesa fu rimaneggiata all'esterno nel 1537; nel 1650 venne innalzato sia l'elegante altare barocco con statue e colonne di finto marmo a spirale, sia l'abside che per anni custod\u00ec un antico Crocifisso ligneo del Cinquecento, il cosiddetto \"Cristo Moro\", attualmente conservato nella chiesa parrocchiale.\nDi epoca trecentesca, \u00e8 posta a sud del paese. Deve il nome al convento, oggi scomparso, di Cappuccini che qui risiedettero dal 1568 al 1769. Nel suo interno si trovano bellissimi affreschi del Trecento, Quattrocento e Seicento; un tempo era custodita la statua lignea policroma della \"Madonna del Drago\" (XV secolo), ora conservata nell'oratorio di San Luigi. La porta gotica fu realizzata nella seconda met\u00e0 del Quattrocento mentre le due finestre laterali risalgono al Settecento.\nSorge lungo la strada tra il centro di Monteforte e la frazione di Sarmazza. Di antica costruzione, conserva alcuni affreschi d'inizio Trecento. L'abside con la volta a botte venne costruita nella prima met\u00e0 del XVII secolo, e nello stesso periodo s'innalz\u00f2 l'altare barocco in marmo dedicato alla Santa Croce. Sulla parete di fondo, al fianco dell'altare, si trovano affreschi del Seicento raffiguranti e Sant'Agostino.\n\u00c8 dedicata a S. Brizio. Nel presbiterio sono custodite due tele: il \"Martirio di Santa Eurosia\", e l'\"Ultima cena\", tutte e due della met\u00e0 del Settecento, di scuola vicentina.\nDedicata a S. Stefano, fu iniziata nel 1838 e ultimata nel 1841. Qui si trova un altare con ciborio e tempietto in stile barocco, mentre ai lati del presbiterio si notano due tele del Settecento: \"Adorazione dei pastori\" di Bartolomeo Cittadella (1636\u20131704) e \"Fuga in Egitto\" attribuita a Giovanni Antonio De Pieri (1671-1751).\nDedicata a S. Maria Maggiore, fu eretta a partire dal 1805 su progetto dell'architetto veronese Bartolomeo Giuliari e terminata nel 1904 col completamento degli affreschi. Una vasta scalinata conduce ad un largo pronao, composto da 14 colonne corinzie alte 12 metri. L'interno presenta un'importante decorazione pittorica dovuta a Giovanni Bevilacqua (1871-1968). Notevoli sono alcune tele, come \"Ges\u00f9 e la Samaritana al pozzo\" attribuita a Girolamo dai Libri (1474-1555), \"La tentazione di Cristo\" attribuita a Francesco Caroto (1480-1555), la \"Visitazione\" di Giovanni Caliari (dipinta nel 1838) e la \"Madonna col Bambino\" (sagrestia) della scuola di Giambettino Cignaroli. Il campanile della chiesa, costruito tra il 1894 e il 1897, \u00e8 alto 79 metri ed \u00e8 uno tra i pi\u00f9 alti del Veneto; ospita 9 campane alla veronese in scala maggiore di Si.\nSi trova a Brognoligo ed \u00e8 un'imitazione dell'originale realizzata da Fra' Claudio Granzotto. \u00c8 stata terminata nel 1947 per adempiere ad un voto fatto dalla cittadinanza l'11 febbraio del 1944.\nArchitetture civili.\nVenne innalzato dal vescovo di Verona Ermolao Barbaro, su progetto di Michele da Caravaggio, tra il 1454 e il 1471, sul luogo di un precedente edificio gotico, del quale rimase solo una torre, al cui interno fu ricavata la cappella. Nel XVI secolo fu rimaneggiato e notevolmente abbellito dal vescovo Giberti. Di aspetto imponente e massiccio, racchiude al suo interno un elegante cortile a duplice loggiato tutto a colonne in marmo rosso con capitelli a grosse foglie negli angoli, che incorniciano un chiostro rinascimentale con al centro il pozzo.\nUn po' ovunque \u00e8 riportato l'anello gentilizio dei Barbaro. Nella cappella si pu\u00f2 ammirare la \"Nativit\u00e0 di Maria\", un affresco del 1534 di Francesco Torbido.\nLa corte occupa un ampio spazio contornato da antichi edifici tra i quali la Colombara del Quattrocento, affiancata al palazzo. La facciata presenta finestre timpanate frutto del rifacimento settecentesco. All'interno dell'edificio \u00e8 visibile la \"Stua grande\", ottocentesca, fatta realizzare dai Durlo, subentrati ai conti Montanari nel 1810. La stufa, di fattura trentina e con un ingegnoso sistema di condotti in cotto, riscaldava tutte le stanze. Nel piazzale \u00e8 visibile l'antico pozzo dove fino alla met\u00e0 del Novecento si attingeva l'acqua.\nVenne costruito durante la dominazione napoleonica tra il 1811-1813, su progetto di Bartolomeo Giuliari, quale sede del capoluogo del cantone VIII del dipartimento dell'Adige.\nAl suo interno si possono osservare alcune interessanti opere pittoriche: \"La Vergine Assunta e i Santi Francesco e Domenico\" di Felice Brusasorzi (1539-1605) nella sala consiliare; \"L'Adorazione dei Magi\" di Giovanni Camozzoni (1591-1659) e la \"Madonna con Bambino\" attribuita a Pietro Rotari (1707-1762) nell'ufficio del sindaco.\nEconomia.\nLa coltivazione della vite, che si estende su oltre 1600 dei 2000 ettari circa del territorio comunale, \u00e8 l'attivit\u00e0 economica pi\u00f9 importante di Monteforte. Infatti \u00e8 il paese a pi\u00f9 alta densit\u00e0 viticola d'Italia (oltre il 95 per cento della superficie agricola \u00e8 coltivata a vigneto).\nIl disciplinare di produzione identifica in Monteforte due zone: quella pianeggiante di circa 800 ettari di vigneto per la produzione di vino Soave e quella collinare, detta storica, di altri 800 ettari circa per l'ottenimento dei vini Soave Classico, Soave Superiore Classico, Recioto di Soave Classico.\nLa vocazione vitivinicola di Monteforte ha origini antichissime, favorita in questo da un clima mite e temperato, dalla natura vulcanica del terreno e dall'esposizione delle colline che, come dita, si allungano su quasi tutta la superficie del territorio comunale. Il comune fa parte dell'associazione citt\u00e0 del vino.\nInoltre, a Monteforte si produce anche del buon olio di oliva e, quando \u00e8 stagione, si possono trovare delle ottime ciliegie.\nSentieri naturalistici.\nIl percorso circolare dei Dieci Capitelli \u00e8 un percorso tra sentieri che si snodano tra le colline di produzione del vino Soave Classico. Il percorso, che \u00e8 segnalato da frecce di tipo turistico, \u00e8 lungo dieci chilometri. Dieci sono anche i capitelli che si trovano lungo il tragitto. Il punto di partenza e di arrivo \u00e8 piazza Silvio Venturi, accanto alla chiesa parrocchiale di Santa Maria Maggiore.\nInfrastrutture e trasporti.\nFra il 1928 e il 1956 il paese ospit\u00f2 una stazione della tranvia San Bonifacio-San Giovanni Ilarione, la quale faceva parte di un insieme di tranvie elettriche che caratterizzarono la provincia veronese e rappresent\u00f2 un importante strumento di crescita per la Val d'Alpone.\nAmministrazione.\nIl comune fa parte del movimento patto dei sindaci "}
{"id": "33871", "revid": "598631", "url": "https://it.wikipedia.org/wiki?curid=33871", "title": "Montelparo", "text": "Montelparo \u00e8 un comune italiano di 722 abitanti della provincia di Fermo nelle Marche.\nGeografia fisica.\nIl comune, anticamente chiamato \"Mont\u00e8rbere\" in dialetto fermano, si trova nella Provincia di Fermo, sulla sommit\u00e0 d'un colle che svetta sulla valle dell'Aso, a met\u00e0 strada tra i Monti Sibillini ed il mare Adriatico.\nStoria.\nI reperti storici pi\u00f9 antichi dell'area sono relativi ad insediamenti piceni dell'VIII secolo a.C., seguiti dai reperti di una necropoli romana di contrada Celestrana.\nIl nome del paese sembra derivare da quello di Elprando o Eliprando, un condottiero longobardo che nell'alto medioevo costru\u00ec un castello con una prima cerchia muraria tra il VII e l'XI secolo.\nNell'XI secolo il castello pass\u00f2 ai monaci dell'Abbazia di Farfa, rifugiatisi nella vicina Santa Vittoria in Matenano, e in documenti dei monaci risalenti al XII secolo appare per la prima volta la citazione di \"Mons Elprandi\". I monaci costruirono sul colle anche un monastero e la chiesa di San Michele Arcangelo (in prossimit\u00e0 della quale sorge il \"Museo degli antichi mestieri\"), oltre a una seconda cerchia muraria risalente ai secoli XII\u2013XIV: a questa cinta appartiene il bastione cilindrico della torre civica nell'edificio del municipio (secoli XIV-XV).\nNel XIII secolo Montelparo divent\u00f2 un comune di parte guelfa e conobbe un notevole sviluppo con la realizzazione di tre monasteri (benedettino, agostiniano e francescano) e di una terza cerchia muraria (secoli XV\u2013XVIII). La creazione della diocesi di Montalto da parte di Sisto V, per\u00f2, caus\u00f2 una riduzione dei privilegi goduti dal comune e un colpo decisivo all'economia della zona venne dal terremoto del 1703 che distrusse gran parte del paese.\nMonumenti e luoghi d'interesse.\nIl centro storico mostra lo sviluppo del paese sulle tre cerchie murarie con quattro porte ciascuna. I monumenti principali sono:\nDa segnalare anche il museo degli oggetti sacri nel convento di Sant'Agostino e la mostra dei Mestieri Ambulanti su biciclette presso il Chiostro Agostiniano.\nAmministrazione.\nAltre informazioni amministrative.\nIl comune fa parte della Comunit\u00e0 montana dei Sibillini."}
{"id": "33872", "revid": "123660224", "url": "https://it.wikipedia.org/wiki?curid=33872", "title": "Mozzecane", "text": "Mozzecane (\"Mosec\u00e0ne\" o \"Mossec\u00e0n\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nMozzecane dista circa 20 chilometri da Verona. Rispetto al capoluogo \u00e8 in posizione sud ovest. \u00c8 sul confine con la provincia di Mantova.\n\u00c8 in posizione intermedia fra i due capoluoghi di provincia Verona e Mantova (entrambi distano una ventina di km).\nConfina a nord-ovest con Valeggio sul Mincio, a nord con Villafranca di Verona, a nord-est con Povegliano Veronese, a sud-est con Nogarole Rocca e a sud-ovest con il mantovano (comune di Roverbella).\nIl capoluogo comunale sorge a soli 5\u00a0km da Villafranca, principale cittadina di riferimento.\nIl suo territorio \u00e8 caratterizzato dal passaggio tra l'alta e la bassa pianura e da una cospicua presenza di fontanili, polle e risorgive: nel Piano di Assetto del Territorio ne sono censiti 22. Nei pressi della frazione di Grezzano scorre il fiume di risorgiva Tione.\nStoria.\nLa zona di Mozzecane \u00e8 stata abitata fin dall'et\u00e0 del Bronzo. In et\u00e0 romana divent\u00f2 un'area residenziale e di passaggio (via Postumia). Dopo la caduta dell'Impero romano pass\u00f2 sotto Longobardi e Franchi, e numerose sono le testimonianze medioevali. Nel 1405 Mozzecane cadde sotto il dominio della Serenissima. Nel 1414 Simone di Canossa, avendo combattuto per la Repubblica di Venezia, ottenne il territorio di Grezzano; S. Zeno in Mozzo, poco dopo, divenne propriet\u00e0 del condottiero Jacopo Dal Verme, alla sua morte pass\u00f2 al figlio il conte Luigi Dal Verme; Mozzecane form\u00f2 invece vicariato a s\u00e9.\nAl periodo della Seconda guerra mondiale \u00e8 da ricondurre la storia del Campo di Prigionia per alleati che fu ospitato dietro la Chiesa di Mozzecane dove ora ci sono gli impianti sportivi, nel periodo aprile/settembre 1943 e che faceva parte di un sistema di campi di prigionia presenti su tutto il territorio veronese.. \nAl suo interno erano reclusi decine di prigionieri di guerra britannici che dopo l'8 settembre 1943 furono deportati in Germania. Qualcuno riusc\u00ec a fuggire e fu aiutato nella fuga dalla popolazione locale (rischiando la pena di morte). \nMolti furono ospitati nelle case del posto e divisero quel poco che c'era con i prigionieri. Di queste storie esiste un documentario di Mauro Vittorio Quattrina \"Quei giorni di coraggio e di paura\" che narra proprio la storia sconosciuta dei campi di lavoro e prigionia per alleati nel veronese.\nMonumenti e luoghi d'interesse.\nArchitetture religiose.\nLa pieve di San Lorenzo di Grezzano \u00e8 documentata fin dal 1145 nella bolla di papa Onorio III.\nDa San Lorenzo dipendevano oltre alle cappelle di Mozzecane, San Zeno in Mozzo e Tormine, le chiese campestri di San Martino e di Sant'Andrea. Queste ultime furono distrutte rispettivamente nel 1594 e nel 1533 dato lo stato di abbandono; Sant'Andrea, i cui resti si trovano nell'attuale comune di Villafranca, godeva di una notevole devozione in quanto si riteneva che fosse la pieve originaria.\nL'attuale edificio della chiesa fu costruito tra il 1678 e il 1682, in stile barocco, su progetto di Vincenzo Pellesina e finanziato da Alvise Canossa.\nAll'interno spiccano il settecentesco dipinto \"La Vergine e Sant'Antonio\", l'ottocentesco \"L'immacolata Concezione\" attribuito a Santa Cappannini e una \"Santa Maddalena di Canossa\" del 1946 firmata da G. Miolato. Gli affreschi del coro, dedicati a San Lorenzo, sono stati eseguiti da Gaetano Miolato nel 1944. Di notevole pregio sono le sculture in pietra degli evangelisti ed i profeti maggiori, del Muttoni ed una statua lignea del XV secolo raffigurante una Madonna in trono con Bambino. L'organo \u00e8 di datazione incerta e il campanile consta di un concerto di sei campane in Mib3 inaugurato nel 1945.\nLa parrocchiale ebbe origine come cappella della pieve di Grezzano ed era intitolata inizialmente alla Conversione di Paolo. Nel 1533 all'interno della chiesa era presente un fonte battesimale e due altari: il maggiore era dedicato a San Paolo e il secondo alla Vergine. A questi ne vennero aggiunti entro il 1594 altri tre: uno intitolato a Santa Lucia, uno a Santa Apollonia e l'ultimo ai Santi Faustino e Giovita che, secondo la tradizione, sarebbero gli originari proprietari della chiesa. Alla visita del vescovo del 1730 il numero degli altari era rimasto uguale ma si riscontrano modifiche nella struttura e nell'intitolazione. Oltre all'altare maggiore, interamente lavorato in marmo, sono presenti quello dei Santi Faustino e Giovita, di Sant'Antonio di Padova, della Concezione e del Rosario, dei Santi Innocenti. Nel 1747 l'assemblea dei capifamiglia vot\u00f2 per l'ampliamento e il rifacimento di alcune parti della struttura, tra le quali la facciata che volge alla strada pubblica. Da allora l'edificio non ha subito particolari modifiche.\nLa facciata \u00e8 delimitata da paraste laterali con capitelli corinzi sovrastate da un frontone curvilineo. L'interno a navata unica con copertura a botte accoglie, in cappelle poco profonde, i quattro altari laterali. Il campanile sorge sul lato sinistro termina con un lanternino poligonale e cupola a cipolla.\nEconomia.\nFa parte dell'area di produzione del Riso Nano Vialone Veronese che viene coltivato su terreni della pianura veronese irrigati con acqua di risorgiva.\nInfrastrutture e trasporti.\nMozzecane \u00e8 collegata al capoluogo di provincia da due arterie principali: la SS62 della Cisa e l'autostrada A22 del Brennero, con il casello di Nogarole Rocca distante all'incirca 7\u00a0km.\nIl comune \u00e8 servito anche dall'omonima stazione ferroviaria, dalla quale transitano principalmente treni regionali.\nSport.\nCalcio.\nLa principale squadra di calcio maschile della cittadina \u00e8 l'A.S.D. Mozzecane, fondata nel 1970 e che milita nel girone A veneto del campionato di Eccellenza (massimo risultato storico ottenuto dalla societ\u00e0). I colori sociali sono: il rosso e il blu.\nI migliori risultati sportivi nel calcio sono stati ottenuti dalla Fortitudo Mozzecane, societ\u00e0 di calcio femminile che nella stagione 2012-2013 gioc\u00f2 in Serie A, massimo livello del Campionato italiano di calcio femminile, e che da allora milita in Serie B."}
{"id": "33874", "revid": "322321", "url": "https://it.wikipedia.org/wiki?curid=33874", "title": "Radda in Chianti", "text": "Radda in Chianti \u00e8 un comune italiano di abitanti della provincia di Siena in Toscana.\nGeografia fisica.\nTerritorio.\nIl territorio comunale di Radda in Chianti si estende per 80,56 chilometri quadrati ed \u00e8 posto sulle colline che occupano il tratto iniziale della valli dell'Arbia e della Pesa. Il dislivello altimetrico va da un minimo di 280m s.l.m. nei pressi dell'abitato di Lucarelli fino ad un massimo di 845m s.l.m. presso la vetta del Monte Querciabella; il capoluogo \u00e8 posto a quota 535m. Il territorio comunale \u00e8 interamente compreso nel Chianti Classico.\nConfina con i comuni di Cavriglia, Gaiole in Chianti, Castelnuovo Berardenga, Castellina in Chianti e Greve in Chianti.\nClima e Sismicit\u00e0.\nLa stazione meteorologica pi\u00f9 prossima al capoluogo \u00e8 quella di Montevarchi della quale riportiamo le medie degli ultimi 30 anni:\nStoria.\nL'area intorno al capoluogo risulta abitata fin dal 2000 a.C., come dimostra l'area archeologica di Poggio la Croce dove sono emersi i resti di un antico villaggio e dove, nel corso degli scavi effettuati nell'ultimo decennio, sono stati riportati alla luce molti reperti. In seguito, anche se di questo sono emerse pochissime tracce, si pu\u00f2 ipotizzare la presenza di un villaggio etrusco. Alla caduta dell'Impero romano d'Occidente, nel V secolo, nella zona si erano gi\u00e0 formati piccoli agglomerati di carattere rurale che esistono ancora oggi; questi borghi erano Castelvecchi, Monterinaldi, Volpaia e la stessa Radda.\nTra il IX e X secolo la zona di Radda vide la nascita della societ\u00e0 feudale che comport\u00f2 l'incastellamento dei villaggi. Il primo documento certo in cui si cita Radda \u00e8 un diploma del 1002 in cui l'imperatore Ottone III confermava la donazione fatta dalla Contessa Willa in favore della Badia Fiorentina. La localit\u00e0 Radda appare in molti documenti della Badia Fiorentina fino al XII secolo. In un documento della Badia a Coltibuono del 1041 viene riportato \"Ramda judicaria fiorentina et fesulana\".\nIn data 25 maggio 1191 l'imperatore Enrico VI concede il castello di Radda e la sua corte in feudo ai conti Guidi, lo stesso feudo venne nuovamente confermato dall'imperatore Federico II, anche se gi\u00e0 nel XIII secolo il territorio raddese risulta dipendente da Firenze. Il castello venne saccheggiato dai Senesi in una scorreria nel 1230 mentre nel 1268 fu occupato, insieme ad altre localit\u00e0 chiantigiane dalle truppe francesi guidate da Carlo I d'Angi\u00f2. Una nuova occupazione e un nuovo pesante saccheggio Radda lo sub\u00ec durante la seconda invasione aragonese nel 1478.\nAmministrativamente Radda era il capoluogo della Lega del Chianti, comprendente i terzieri di Radda, Gaiole e Castellina. Dalla fine del XIII secolo divenne sede di un podest\u00e0 nominato dai fiorentini e nello statuto comunale del 1415 Radda venne confermata quale capoluogo della Lega. Tra i podest\u00e0 di Radda \u00e8 da segnalare Francesco Ferrucci.\nNel XVII secolo, terminati ormai i conflitti, i castelli si trasformarono in ville signorili nelle quali i proprietari si dedicavano alla produzione di vino. Radda in Chianti venne visitata nel 1773 dal Granduca Pietro Leopoldo che la trov\u00f2 \"lontana da tutto\". Come conseguenza della visita vennero migliorate le strade ma il territorio di Radda rimase sempre povero e isolato.\nL'affezione alla dinastia asburgo-lorenese rimase comunque forte ancora per molto, se si considera il fatto che al plebiscito del 1860 per l'annessione della Toscana alla Sardegna, Radda vot\u00f2 contro (281 s\u00ec su 581 votanti, su 879 aventi diritto).\nTale situazione tocc\u00f2 il culmine negli anni cinquanta quando lo spopolamento delle campagne, fenomeno comune a molte zone del Chianti, tocc\u00f2 l'apice. Negli anni settanta inizi\u00f2 la riscoperta di questi luoghi e lentamente tutti i castelli, le ville e i singoli casolari sono stati restaurati e vi sono stati impiantati agriturismi e aziende agricole.\nMonumenti e luoghi d'interesse.\nIl capoluogo.\nL'abitato di Radda si presenta racchiuso all'interno della cerchia muraria in parte conservata. Il centro storico ha un impianto urbanistico costituito da un asse viario principale, sul quale si apre la piazzetta sulla quel prospettano sia il \"Palazzo del Podest\u00e0\" che la chiesa parrocchiale; da questo asse viario principale partono altre strade minori che compongo un anello. Grazie al fatto che l'impianto urbanistico di Radda non abbia conosciuto modifiche nel corso dei secoli le sue abitazioni civili hanno mantenuto le strutture medievali che sono state riportate alla luce solo dopo dei restauri effettuati verso la fine del XX secolo. Un edificio sul retro della chiesa porta inciso sulla facciata la data \"1479\" ; nel borgo sono da segnalare anche il \"Palazzo Minucci\" e altri palazzotti tutti realizzati tra il Sei-Settecento. All'interno del capoluogo sono da segnalare diversi luoghi di interesse:\nLe mura.\nRadda in Chianti nel XV secolo aveva una notevole importanza strategica; questo port\u00f2 la repubblica di Firenze a dotare il borgo di una struttura difensiva in muratura. Una prima cerchia di mura venne realizzata gi\u00e0 nel XIV secolo ma fu dopo le guerre aragonesi che si potenziarono le strutture difensive, specialmente dopo il 1478, quando Radda venne conquistata e saccheggiata. I lavori si protrassero fino ai primi anni del Cinquecento. Delle mura oggi rimangono dei brevi tratti e alcune torri, la meglio conservata \u00e8 quella che prospetta sui giardini pubblici. L'andamento della cerchia muraria oggi non \u00e8 semplice da seguire a causa della costruzione che nel corso dei secoli vi sono state addossate ma seguendo la struttura del borgo si pu\u00f2 intuire lo sviluppo delle mura; sono per\u00f2 scomparse le due porte di accesso.\nPalazzo del Podest\u00e0.\nIl palazzo venne costruito nel Quattrocento e fu quasi completamente distrutto nel 1478 durante la seconda guerra aragonese. Al primitivo edificio \u00e8 da ascrivere il porticato che appartiene ai modi dell'architettura minore fiorentina dei primi del XV secolo. Alla ricostruzione post 1478 appartengono le finestre del primo piano. L'edificio venne ampliato nel XVIII secolo quando venne realizzato il secondo piano e le carceri. In questo palazzo per quattro secoli ha avuto sede il Capitano della Lega del Chianti. Sulla facciata esterna principale sono murati numerosi stemmi dei vari podest\u00e0 che si sono avvicendati nel corso del tempo; gli stemmi sono 51 e di questi 3 risalgono al XV secolo, XXV al XVI secolo, 16 al XVII e VII al XVIII secolo. Sotto al loggiato \u00e8 conservato lo stemma di Francesco Ferrucci podest\u00e0 nel 1527 e un affresco di scuola fiorentina risalente al Cinquecento.\nLa ghiacciaia granducale.\nIn diverse parti della Toscana durante il Granducato vennero realizzate delle \"Ghiacciaie\". Molte avevano la forma piramidale, come quella nel Parco delle Cascine a Firenze, altre come questa di Radda vennero realizzate a forma di tronco di cono e seminterrate. Nella Ghiacciaia durante l'inverno veniva accumulata la neve pressata; grazie alla tecnica costruttiva, all'esposizione rigorosamente a nord la neve veniva trasformate in dei perfetti blocchi di ghiaccio. La Ghiacciaia di Radda in Chianti \u00e8 situata all'esterno del borgo medievale, nei pressi dei giardini comunali e oggi ospita al suo interno un negozio.\nArchitetture religiose.\nDi origine romanica, ha subito nel corso dei secoli varie trasformazioni.\nLa caratteristica facciata, della quale l'edificio era sempre rimasto privo, \u00e8 stata realizzata tra il 1926 e il 1930, su progetto di Carlo Copped\u00e8, ed \u00e8 un tipico esempio di applicazione del gusto del tardo eclettismo storicistico nei centri minori della Toscana.\nIl semplice prospetto intonacato \u00e8 diviso in tre parti e concluso da cornici orizzontali. La zona posteriore presenta l'abside centrale rimontata nel XIX secolo e le due laterali edificate ex novo.\nL'interno, coperto con volte a vela affrescate nell'Ottocento, \u00e8 diviso in tre navate, divise da archi in successione, poggianti su pilastri rettangolari, alternati a colonne e a pilastri compositi.\nSi trova a Badiola, localit\u00e0 nel Comune di Radda in Chianti.\nDell'antico nucleo monastico attestato dal 1187 resta soltanto la chiesa di origine romanica, notevolmente trasformata.\nRisale all'XI secolo, ma fu successivamente adibita ad oratorio e quindi, nel XVII secolo, a sede di convento francescano.\nSi trova a \"Volpaia\" una frazione di Radda in Chianti.\nL'origine della \"Commenda\" si deve a ser Pietro di ser Lorenzo della Volpaia che nel 1443 volle che una cappella venisse annessa a un ospedale gerosolimitano gi\u00e0 esistente.\nCappelle.\nLa Cappella della Nunziatina si trova presso il podere Terrabianca in localit\u00e0 San Fedele a Paterno. Costruita in epoca medievale, viene citata nella relazione redatta in occasione della visita pastorale del 1575 quando risulta intitolata a Santa Maria del Prato ma nel corso della prima met\u00e0 del XX secolo aveva gi\u00e0 assunto l'attuale denominazione di \"cappella della Santissima Annunziata\". L'edificio \u00e8 stato costruito nel XVIII secolo e presenta un impianto ad unica navata con la facciata preceduta da un portico. La facciata \u00e8 molto semplice e presenta il portale affiancato da due finestrelle e al di sopra vi \u00e8 uno stemma col monogramma di san Bernardino da Siena e un altro stemma della famiglia dei Cerchi; sull'angolo sinistro \u00e8 impostato il campaniletto a vela. Ma il motivo dominato della facciata \u00e8 il portico nella cui muratura spicca l'arredo architettonico in cotto che emerge sul resto della facciata di color bianco; gli inserti in cotto formano delle lesene d'angolo e altre poste di fianco agli archi, i quali hanno per cornice una sottile fascia pure in cotto. L'interno della cappella \u00e8 piuttosto spoglio e presenta un altare in muratura e legno con un ciborio . La copertura della navata, poco sviluppata in altezza, \u00e8 a capanna.\nLa cappella di San Giuseppe si trova in localit\u00e0 Palagio. Si trova raffigurata nella \"Pianta di Popoli e Strade\" realizzata alla fine del XVI secolo e in occasione della visita pastorale del 1784 risulta denominata oratorio di San Giuseppe de' Palagi, facente parte della parrocchia di San Lorenzo a Tregole. La cappella ha impianto ad una sola, piccola navata alla quale si accede da un semplice portale affiancato da due minuscole finestre. Ma l'elemento distintivo \u00e8 la loggetta la cui copertura prosegue oltre la facciata fino a congiungersi alla parete di un vicino edificio.\nLa cappella di San Jacopo alla Croce si trova poco fuori dall'abitato di Radda lungo la strada che conduce a Castellina in Chianti. La cappella venne realizzata per volere della famiglia Bruni nel XVII secolo e presenta un impianto ad una sola navata. Interessante la facciata che presenta un portale con frontone spezzato e affiancata da due finestrelle e sormontata da un'altra aperture, tutte con cornici in pietra serena; nella cornice della finestrella di destra \u00e8 scolpita l'iscrizione \"MDCX...\".\nSiti archeologici.\nPoggio la Croce.\nL'area di Poggio la Croce \u00e8 situata nei pressi della strada che da Castellina in Chianti porta verso Radda in Chianti. L'area archeologica \u00e8 posta sulla sommit\u00e0 del suddetto poggio. In quest'area \u00e8 stato scoperto un sito archeologico pluristratificato dove sono state individuate le pi\u00f9 antiche presenze umane nella zona del Chianti. L'area risulta abitata fin dall'et\u00e0 del rame. Oltre a quel periodo sono emerse testimonianze di un villaggio di pastori riferibile alla fine dell'et\u00e0 del bronzo. Oltre ai precedenti l'area risulta abitata anche in epoca protovillanoviana (XI secolo a.C. ). Di quest'epoca sono emersi i resti di due edifici ma anche le fondamenta di una porta di accesso al villaggio, di una fortificazione e di alcuni resti di un torchio vinario.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 261 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nCapoluogo.\nIl capoluogo di Radda in Chianti lo si pu\u00f2 suddividere in tre nuclei:\nFrazioni.\nIl territorio comunale si compone inoltre di otto frazioni:\nAltre localit\u00e0 del territorio.\nIl comune di Radda in Chianti comprende anche numerose localit\u00e0 sparse in tutto il territorio. Tra le pi\u00f9 rilevanti si ricordano: Albola, Badiola, Bugialla, Castelvecchi, Livernano, Pian d'Albola, San Marco, Santa Maria Novella.\nEconomia.\nLe principali attivit\u00e0 economiche sono l'artigianato e la produzione di vino e olio. Negli ultimi trenta anni si \u00e8 sviluppata in maniera massiccia l'attivit\u00e0 alberghiera. Sono stati realizzati un gran numero di strutture ricettive legate al nome del vino Chianti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33875", "revid": "1632387", "url": "https://it.wikipedia.org/wiki?curid=33875", "title": "Monteprandone", "text": "Geografia fisica.\nCentro del Subappennino marchigiano, posto nell'immediato entroterra di San Benedetto del Tronto, a soli 5\u00a0km dal mare Adriatico, sulla cresta di una breve dorsale che divide la valle del torrente Ragnola (a nord) da quella del fiume Tronto (a sud).\nL'unica frazione del comune, Centobuchi, si trova sulla via Salaria ed \u00e8 oggetto di una grande espansione demografica legata alla vicinanza con le grandi vie di comunicazione e con l'urbanizzazione di tutto l'asse che dalla periferia di San Benedetto del Tronto porta a quella del capoluogo di provincia Ascoli Piceno, che dista 20\u00a0km circa.\nOrigini del nome.\nLa leggenda vuole che il castello sia stato eretto nel IX secolo da un cavaliere franco a seguito di Carlo Magno. Il suo nome sarebbe stato Brandone o Prandone, da cui il nome del castello e del paese.\nStoria.\nIl primo documento storico riguardante Monteprandone risale al 1039 quando un certo Longino insieme a un tale Guido Massaro fecero dono del borgo e della chiesa di San Nicola di Bari al Monastero di Santa Maria di Farfa nella Sabina, che lo tenne fino al 1292 quando, spontaneamente, la popolazione per motivi di sicurezza decise di passare sotto la protezione di Ascoli. Il legame con Ascoli si fece ancora pi\u00f9 saldo grazie a papa Giovanni XXII che con la bolla del 13 maggio 1323 concesse in feudo perpetuo ad Ascoli \"per la fedelt\u00e0 e i servizi resi e in ritorsione alla ribelle Fermo\" il tratto di territorio tra il Tronto e il Ragnola, garantendo quello sbocco a mare strategico per gli ascolani e annettendo alla giurisdizione di Monteprandone quel Montecretaccio sotto il quale si sarebbe dovuto costruire il porto suddetto (Porto d'Ascoli).\nIl castello di Monteprandone era inidoneo alla qualifica di \"citt\u00e0\" e come comunit\u00e0 era rimasta sempre nel limbo del contado Ascolano e quindi non poteva far generare \"nobilt\u00e0 civica\". Pur tuttavia la nomina del \"podest\u00e0\" era lasciata alla comunit\u00e0 di Monteprandone in una terna di tre nobili ascolani. Le famiglie notabili della comunit\u00e0 di Monteprandone furono: Allegretti, Aloysi, Amedei, Amici, Aureli, Blasocchi, Campanelli, Cappella, Carota, Castellani o Castellani Boccabianca, Corazza, Crocetta, Malfanti, Marozzi, Massi, Merlini, Nicolaj, Pallotta, Parissi, Pellili, Peroni (ora Pirri Salimei), Romandini, Rosati (poi Rosati di Monteprandone de Filippis Delfico) Rossi, Santomi o Santoni, Sari (estinti in un ramo dei Rosati, quello del col. Leopoldo), Serroni, Uriali, Zazza.\nTra il XIV e il XV secolo vennero annessi altri tre colli: Montetinello, Monterone e Monticelli, arrivando cos\u00ec ai cinque colli che vediamo oggi rappresentati nello stemma comunale.\nNel 1935 un decreto regio annette, dopo molti tentativi avvenuti negli anni precedenti, la frazione Porto D'Ascoli, staccandola dal comune di Monteprandone, per motivi di convenienza territoriale in quanto San Benedetto \u00e8 in piena espansione e necessita di spazio, e su richiesta dei cittadini stessi.\nSimboli.\nLo stemma di Monteprandone, in uso dal XV secolo, presenta cinque colli riuniti, a rappresentare l\u2019unione dei territori dei castelli Monteprandone, Monterone, Montetinello, Monticello e Montecretaccio.\nMonumenti e luoghi d'interesse.\n\u00c8 ancora intatta parte della cinta muraria dei secoli XIV-XV.\nArchitetture religiose.\nChiesa di San Nicola di Bari.\n\u00c8 detta anche Chiesa di San Niccol\u00f2. Di origine molto antica, in quanto nell'attuale territorio di Monteprandone esisteva gi\u00e0 ai primi secoli dell'era cristiana la pieve di San Donato, testimonianza della presenza viva di una comunit\u00e0 cristiana delle origini, collegata con la vicina Truentum (oggi Martinsicuro).\nNell'alto Medioevo, questo territorio con i suoi castelli di Sculcula e di Monte Cretaccio e le sue chiese fu sottoposto al vescovo di Fermo e all'abbazia di Farfa. L'attuale chiesa parrocchiale, nata \"ab immemorabili\" dall'antico monastero farfense di San Leonardo, fu elevata a Collegiata nel 1507. Ristrutturata fra il 1639 e il 1658, fu completamente rifatta nei primi anni dell'Ottocento in stile neoclassico su disegno dell'architetto Pietro Maggi e fu riconsacrata da monsignor Bufarini nel 1858.\nAl suo interno si conserva un crocifisso ligneo trecentesco e un organo a canne realizzato su disegno del perugino Angelo Morettini nel 1839. Si tratta di uno dei primi organi moderni racchiuso in una cassa di risonanza in legno ad uno scomparto. I Morettini furono una famiglia di costruttori d'organo la cui attivit\u00e0 ha poi attraversato tutto il XIX secolo.\nChiesa di Santa Maria delle Grazie.\nSi trova ad 1,5\u00a0km dal centro abitato e fa parte del complesso del convento francescano che fu eretto nel 1449 proprio grazie a San Giacomo della Marca, il pi\u00f9 illustre cittadino figlio di questa terra, le cui spoglie sono conservate in questa chiesa. Vi \u00e8 un trittico del XIV secolo e poi opere di Vincenzo Pagani e Cola d'Amatrice. Da segnalare anche il chiostro cinquecentesco del convento (detto anche convento di San Giacomo).\nCultura.\nMuseo dei codici.\nDella biblioteca istituita da San Giacomo della Marca, arricchitasi anche dopo la sua morte fino a raggiungere pi\u00f9 di 700 pezzi, oggi rimane solo una minima parte. Ma la presenza di un codice del IX-X secolo e di 54 codici del XIV-XV secolo \u00e8 sufficiente per parlare di un autentico tesoro di inestimabile valore artistico e culturale, tornato al suo splendore dopo il restauro curato fino al 2012 dall'Opificio delle Pietre dure di Firenze.\nI manoscritti sono conservati in teche predisposte per proteggerli dagli effetti delle variazioni di illuminazione e di temperatura.\nSono una parte della cosiddetta Libreria di San Giacomo, raccolta nel '400 dal Santo per favorire l'istruzione di confratelli e studiosi.\nSermoni, Laudi, opere di storia e di letteratura, manoscritti risalenti al XIV e al XV secolo e in un caso addirittura al IX secolo. Si tratta di 60 volumi ed \u00e8 possibile visionare anche una lettera di San Giacomo a San Giovanni da Capestrano, datata Roma 14 dicembre 1455.\nSu alcuni codici si legge ancora la dichiarazione con cui San Giacomo rendeva nota la persona che glieli aveva regalati o venduti, il costo ed il luogo di destinazione, che al tempo era il Convento di Santa Maria delle Grazie di Monteprandone.\nDopo essere stati conservati nel convento di Santa Maria delle Grazie, oggi questi codici di propriet\u00e0 comunale, insieme ad altri libri di importanza storica per Monteprandone e il suo territorio, sono conservati sotto le volte a crociera del piano terra del Palazzo Comunale.\nFra 2011 e 2012, si sono registrati segnali di interessamento ai codici di San Giacomo da parte di studiosi del francescanesimo. Tra questi vi \u00e8 Antal Molnar, direttore dell'Accademia Culturale Ungherese in Italia, che nel novembre 2011 ha visitato Monteprandone e il museo civico.\nA partire dal marzo del 2012 \u00e8 iniziata una prima ricognizione dei codici da parte dell'Universit\u00e0 degli Studi di Bari. Alcuni docenti si sono recati pi\u00f9 volte a Monteprandone, acquisendo per la Biblioteca del Dipartimento il catalogo intero dei codici e gli atti degli ultimi due convegni dedicati al Santo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone (8,79%). Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nLa tradizionale economia agricola con i tipici prodotti di questa terra come olio di oliva e vino, oggi \u00e8 una voce secondaria di fronte alla presenza di numerose attivit\u00e0 industriali anche di grandi proporzioni site a Centobuchi e sviluppatesi negli ultimi 30 anni. Tra le altre si evidenziano la produzione di elicotteri, quella di mobili per bagno e la trasformazione dei prodotti ortofrutticoli.\nDi notevole interesse economico sono anche le svariate attivit\u00e0, sia al dettaglio che all'ingrosso.\nInfrastrutture e trasporti.\nFerrovie.\nLa localit\u00e0 \u00e8 servita dalla fermata ferroviaria Monteprandone, posta lungo la ferrovia Ascoli Piceno-San Benedetto del Tronto e servita dalle relazioni regionali Trenitalia svolte nell'ambito del contratto di servizio stipulato con la Regione Marche.\nMobilit\u00e0 urbana.\nIl trasporto pubblico suburbano a Monteprandone \u00e8 gestito con autocorse svolte dalla societ\u00e0 START.\nSport.\nCalcio a 11.\nNella cittadina ci sono tre squadre di calcio nel paese proprio l'unica squadra \u00e8 il Monteprandone calcio che nel corso della sua storia ha militato nel girone M di Terza Categoria marchigiana (per le altre due vedi la frazione Centobuchi).\nCalcio a 5.\nDue le squadre presenti a Monteprandone: A.S.D. Futsal Prandone e Atletico Centobuchi. La prima, fondata nel 2010, dopo due campionati in serie D ottiene, nella stagione 2011/2012, la promozione in serie C2. La seconda conquista invece la promozione in C2 dopo aver vinto il campionato di serie D 2014/2015."}
{"id": "33876", "revid": "322321", "url": "https://it.wikipedia.org/wiki?curid=33876", "title": "Radicofani", "text": "Radic\u00f2fani \u00e8 un comune italiano della Val d'Orcia di abitanti della provincia di Siena in Toscana. Dista circa 70\u00a0km da Siena e circa 80\u00a0km da Viterbo.\nStoria.\nIl primo insediamento documentato risale all'anno 876 con il nome di Callemala, mentre il Castello di Radicofani \u00e8 citato la prima volta nel 793 in un documento del marchese Lamberto di Ildebrando. Altre notizie storiche mostrano che nel 1028 il conte Ildebrando IV Aldobrandeschi vendette Contignano a Foscolo e Maiza, e che essi nell'anno seguente lo donarono al Monastero del SS. Salvatore del Monte Amiata. Nel 1210 con una bolla l'imperatore Ottone IV confermava il possesso all'Abbazia. Nel 1293 per la prima volta viene attestata l'esistenza della Chiesa di Santa Maria in Campo, sempre come dipendenza del monastero. Nel 1290 Ghino di Tacco ne conquist\u00f2 la rocca.\nNel luglio del 1300, invece, Radicofani fu teatro di uno scontro tra l'esercito di Santa Fiora - comandato da Guido di Santa Fiora - e quelli di Siena e Orvieto - comandati da Ghirardello da Todi - nel quale morirono 400 uomini e quasi tutti i comandanti Senesi e Orvietani vennero uccisi.\nNel 1303 Contignano passa a Pietro di Ranuccio di Pepone Farnese, che nel 1313 parteggia per gli orvietani, ma nel 1339 sottomette il castello di Contignano al Comune di Siena in cambio della propria cittadinanza. Il 26 maggio 1355 i monaci di S. Salvatore, nonostante non possedessero pi\u00f9 il castello, fecero rinnovare il Diploma di Ottone IV dall'Imperatore Carlo IV. \nNel 1379 avvenne uno scontro armato in Contignano tra le truppe Brettoni alleate dei Farnese ed i Contignanesi che parteggiavano per i Senesi, e proprio i fieri abitanti ebbero la meglio, pagina gloriosa di questo piccolo borgo.\nIl 6 agosto 1390 i Farnese vendono Contignano a Cione Salimbeni per 5000 fiorini. Il 18 marzo 1405 Cocco Salimbeni stipula la pace con Siena sottoponendogli anche le sue terre a Contignano. Nel dicembre del 1409 i contignanesi cacciano Cocco Salimbeni ed il 7 dicembre la Repubblica Senese concede autonomia e vantaggi economici al Castello.\nIl 30 marzo 1501, nonostante i patti i senesi vendono le terre di Contignano, non il Castello, ad Antonio Giordani di Venafro che nel 1515, dopo una contesa con Borghese Petrucci, lascia Siena e le sue terre. Nel 1559 lo stato senese \u00e8 assorbito con il trattato di Cateau-Cambr\u00e9sis al Granducato di Toscana. Nel 1608 il Granduca Ferdinando I conferma l'autonomia di Contignano. Nella visita fatta da Bartolomeo Gherardini per ordine del granduca nel 1676 il castello e le terre di Contignano appartengono alla famiglia Bandinelli.\nIn seguito alla legge granducale, del 1777, di soppressione dei comunelli, il 1\u00ba gennaio 1778 il comune di Contignano \u00e8 posto sotto la giurisdizione del comune limitrofo di Radicofani.\nSociet\u00e0.\nRadicofani \u00e8 stata brevemente visitata da Charles Dickens che ha lasciato alla storia le sue impressioni sul borgo nella sua opera del 1846 intitolata \"Pictures of Italy\".\nCultura.\nEventi.\nNel corso della Settimana santa, si svolgono antichi riti e una processione. In agosto si svolge il festival \"I giorni di Ghino\". Eventi ricorrenti sono la festa degli antichi mestieri, a cavallo del ponte del 2 giugno e, nella prima settimana di settembre, il palio del bigonzo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33877", "revid": "322321", "url": "https://it.wikipedia.org/wiki?curid=33877", "title": "Radicondoli", "text": "Radic\u00f2ndoli \u00e8 un comune italiano di 911 abitanti della provincia di Siena in Toscana.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 153 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nRadicondoli festival.\nOgni estate dal 1987 nel paese si tiene il Radicondoli Festival, rassegna di spettacoli musicali, teatrali e proiezioni.\nGeografia antropica.\nFrazioni.\nNel suo territorio si trovano le frazioni di Anqua e Belforte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33879", "revid": "1632387", "url": "https://it.wikipedia.org/wiki?curid=33879", "title": "Rapolano Terme", "text": "Rapolano Terme \u00e8 un comune italiano di abitanti della provincia di Siena in Toscana. \u00c8 una localit\u00e0 termale che dispone di due stabilimenti: le Terme San Giovanni, immerse nella collina senese, e le Terme Antica Querciolaia, vicine al centro abitato.\nOrigine del nome.\nIl comune, conosciuto anticamente come \"Rapolano\", ha assunto la denominazione \"Rapolano Terme\" nel 1949.\nMonumenti e luoghi d'interesse.\nArchitetture civili.\nNel centro storico, costruita vicino ad un pezzo di antiche mura, si trova la porta dei Tintori: \u00e8 stata costruita nel XIV secolo ed \u00e8 il pi\u00f9 antico ingresso al paese.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 634 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nIl territorio comunale di Rapolano Terme comprende, oltre al capoluogo, cinque frazioni:\nLocalit\u00e0.\nCampigliola, Castiglion Baroti, Ficaiole, Laticastelli, Montauto e Selvapiana.\nInfrastrutture e trasporti.\nRapolano Terme si trova vicina al raccordo autostradale Siena-Bettolle.\nPer quanto riguarda il trasporto pubblico il paese dispone di una propria stazione ferroviaria mentre il trasporto autobus \u00e8 operato dalla societ\u00e0 consortile Siena Mobilit\u00e0.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 di calcio GSD Rapolano Terme, che ha disputato campionati dilettantistici regionali. Disputa gli incontri allo stadio comunale intitolato a Ubaldo Passalacqua.\nSono presenti due societ\u00e0 di Calcio a 5 che militano nei campionati FIGC regionali: l'IBS Le Crete che milita in serie C1 e il G.S.D.Real Calcetto Rapolano che milita nel campionato di serie C2."}
{"id": "33880", "revid": "598631", "url": "https://it.wikipedia.org/wiki?curid=33880", "title": "Montottone", "text": "Montottone \u00e8 un comune italiano di 890 abitanti della provincia di Fermo nelle Marche.\nCultura.\nMusei.\nIl Museo della ceramica \u00e8 situato all'interno della Scuola Media Statale \"G. Perlasca\".\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata produzione di ceramiche e di terrecotte.\nAmministrazione.\nGemellaggi.\nMontottone \u00e8 gemellato con:\nAltre informazioni amministrative.\nFa parte della Zona Territoriale n. 11 di Fermo dell'Azienda Sanitaria Unica Regionale delle Marche (in sigla Z.T. n. 11 - A.S.U.R. Marche).\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Montottone 1993 Calcio\" che milita nel girone B marchigiano di Promozione.\nLa scuola calcio \u00e8 affiliata alla \"Juventus Academy\".\nCalcio a 5.\nIl paese ha una squadra di calcio a 5 amatoriale CSI, il 100% Montottone."}
{"id": "33881", "revid": "15756", "url": "https://it.wikipedia.org/wiki?curid=33881", "title": "Negrar di Valpolicella", "text": "Negrar di Valpolicella (\"Negrar\" fino all'8 febbraio 2019; IPA , \"Negr\u00e0r\" in veneto), \u00e8 un comune italiano di abitanti della provincia di Verona in Veneto.\nGeografia fisica.\nRispetto al capoluogo di provincia, Negrar di Valpolicella \u00e8 in posizione nord-ovest, racchiuso a nord dal comune di Sant'Anna d'Alfaedo, a est da Grezzana, a sud da Verona, a ovest da San Pietro in Cariano e Marano di Valpolicella. Orograficamente \u00e8 diviso in due parti, la collina a nord al confine con Sant'Anna d'Alfaedo e intorno alla valle che porta al capoluogo, e la pianura a sud e nell'ampia valle che si insinua fino a Negrar.\nTerritorio.\nIl territorio comunale comprende la valle del bacino idrografico del torrente (chiamato \"progno\" in dialetto locale) \"Negrar,\" che si estende da nord dai monti Robiango, Noroni e Mas\u00f9a, da est dai monti Nuvola, Fi\u00e0mene, Comune e Tondo, a da ovest dal Mas\u00f9a e Tesoro. Questi rilievi si formarono intorno agli inizi del Quaternario a seguito di frane e smottamenti. Spostandosi verso sud, poco prima di incontrare il capoluogo, la valle si apre in una pianura alluvionale di origine fluviale, costituita prevalentemente da ghiaia e limo, depositati in seguito alle alluvioni del periodo quaternario. Nel fondovalle si possono trovare diversi tipi di roccia, il cui colore pu\u00f2 variare dal rosso al bianco, che comprendono il famoso rosso ammonitico veronese risalente al Giurassico e il biancone del Cretaceo. Ancora pi\u00f9 in profondit\u00e0, si scoprono formazioni argillose di calcare bianco.\nLa zona collinare e pre-collinare si \u00e8 originata da elementi marini del Cretaceo e dell'Eocene, e da resti di attivit\u00e0 vulcanica intervenuta tra il Paleocene e l'Eocene, ben testimoniata da diverse formazioni rocciose di colore scuro. Da tempo immemorabile in queste zone era presente una fiorente industria estrattiva; in particolare, le cave di Prun, scavate nel fianco del monte Noroni, hanno per secoli fornito lastame e rosso ammonitico. In localit\u00e0 \"Novare\", fino all'inizio del XX secolo si estraeva ferro da gallerie che si estendono per oltre metri, mentre al \"Siresol\" vi era un giacimento di manganese. Oggi abbandonate, queste miniere sono meta di appassionati che possono trovare quarzi, ametiste, pirolusiti, calciti e ranci\u00e9iti.\nCome gi\u00e0 detto, la valle \u00e8 attraversata dal \"Progno di Negrar\" che assume un carattere torrentizio, come tutti i suoi affluenti che nascono negli impluvi generando, a poche decine di metri a sud della localit\u00e0 Proale (sulla strada che porta a Fane), una serie di cascate torrentizie di circa 100 metri di salto complessivo; il segmento principale (il primo) \u00e8 di oltre 30 metri. Come tutta la Lessinia, il suolo \u00e8 carsico, e privo di acque superficiali.\nClima.\nIl clima \u00e8 complessivamente mite durante tutto il periodo dell'anno, soprattutto durante la stagione invernale, favorito dalla protezione a nord dei monti Lessini e dalla buona esposizione al sole verso sud, tanto da farlo avvicinare molto a quello di tipo mediterraneo. Nei mesi invernali la temperatura raramente scende di molti gradi sotto lo zero ad eccezione della zona montuosa. D'estate le temperature massime si aggirano mediamente tra i 25-30 gradi e le minime tra i 18 e i 20, con una lieve differenza tra la collina, generalmente pi\u00f9 fresca e ventilata, e la zona pianeggiante.\nI giorni di nebbia sono circa 25-30 nelle zone di fondo valle, mentre non superano i 15 in quelle collinari fino ad un'altezza di 500 metri.\nLa piovosit\u00e0 annua \u00e8 di 850\u00a0mm circa nella zona pi\u00f9 pianeggiante, di \u00a0mm circa nella zona tra i 500 ed i 700\u00a0m e infine di \u00a0mm circa nella zona montana. Le precipitazioni sono concentrate soprattutto in primavera e autunno, mentre in estate si possono verificare intensi fenomeni temporaleschi, talvolta accompagnati da grandine. La neve \u00e8 rara, e generalmente non vi si mantiene a lungo. I venti invernali dominanti sono la bora, che soffia da nord-est, e lo scirocco, proveniente da sud-est. Talvolta si sperimenta anche il vento di f\u00f6hn, caratterizzato da raffiche sferzanti. Di converso, d'estate si hanno, di norma, leggere brezze. Dal punto di vista legislativo, il comune ricade nella \"Fascia climatica E\" con 2.605 gradi giorno.\nDi seguito si riportano i dati della stazione meteorologica di Verona Boscomantico, situata a pochi chilometri a sud-est rispetto al capoluogo e quindi significativi almeno per quanto riguarda la parte in pianura del territorio.\nOrigini del nome.\nIl toponimo \"Negrar\" compare per la prima volta nel 1046, con la dicitura \"Negrario\". Questo deriva dal nome in latino volgare \"nigrariu\", \"luogo con terra nera\".\nStoria.\nSimboli.\nLa parte superiore dello stemma comunale, risalente al dominio veneziano, raffigura la testa di un moro. La parte inferiore raffigurante un grappolo d'uva venne aggiunta in seguito.\nPreistoria e antichit\u00e0.\nLa mancanza di scavi archeologici sistematici in zona non ha permesso di ricostruire la vita degli abitanti preistorici della zona. Tuttavia, facendo un confronto con le scoperte effettuate nei paesi limitrofi, si pu\u00f2 supporre che il territorio negrarese fosse abitato per tutto il Paleolitico da una popolazione che viveva in piccole grotte e semplici capanne, la cui sussistenza era basata sulla caccia e la raccolta. I reperti pi\u00f9 antichi sono stati ritrovati tra Montecchio e Montericco, e sono risalenti al Paleolitico medio. In localit\u00e0 Colombare vi fu un insediamento umano popolato dalla fine del Neolitico agli inizi dell'et\u00e0 del rame, mentre a sud del monte Robiago \u00e8 stata portata alla luce una sepoltura collettiva risalente ai primi secoli dell'et\u00e0 del rame.\nDurante la dominazione romana, iniziata attorno al II secolo a.C., la zona di Negrar, eccetto Arbizzano, era abitata dagli Arusnati (\"pagus Arusnatium\"), popolazione di probabile origine etrusca o comunque italica, che si stanzi\u00f2 nella zona gi\u00e0 a partire dal V secolo a.C. Anche sotto Roma, gli Arusnati mantennero una discreta autonomia. In quest'epoca, a Negrar vennero edificate numerose residenze di campagna destinate alla villeggiatura delle famiglie patrizie veronesi; i resti di una villa del III secolo d.C. sono stati rinvenuti sulle colline di Negrar (in localit\u00e0 Corteselle di Villa), tra cui frammenti di pavimenti a mosaico, ora custoditi nel museo archeologico al teatro romano. In localit\u00e0 Novare vi \u00e8 un acquedotto romano, scoperto alla fine del XIX secolo, che convogliava l'acqua del torrente Roselle fino a raggiungere la citt\u00e0 di Verona.\nStoria medievale.\nNell'alto medioevo, nel corso delle invasioni barbariche, diverse popolazioni attraversarono o si stanziarono nella zona. Durante dei lavori effettuati nell'ospedale del capoluogo \u00e8 stata ritrovata una tomba risalente alla met\u00e0 del VI secolo, ove fu sepolto il corpo di un uomo con il corredo di una spada e di uno scudo. Questo \u00e8 l'unico reperto longobardo fino ad oggi scoperto nel territorio di Negrar.\nNell'XI secolo, la valle di Negrar era chiamata \"\"Valle Veriacus\" (Valle di Veriago) ed era distinta dalla \"Valle Provinianensis\" (Valle di Proviniano) che comprendeva il restante territorio dell'odierna Valpolicella. Intorno all'anno Mille, nella zona si deline\u00f2 una signoria rurale; alcuni documenti dell'epoca raccontano della presenza nell'odierno capoluogo di un castello e di una pieve, mentre sembra che vi fosse solo un castello a San Vito e a Roselle (\"castrum Resellarum\"). Nella parte pi\u00f9 alta della valle, viene invece attestata la presenza di un castello a Prun nel 983 e a Fane nel 1090. Con l'affermarsi del comune di Verona, anche i numerosi villaggi locali iniziarono a mutare il proprio ordinamento trasformandosi in comuni rurali. In un documento del 1166 viene per la prima volta nominata l'esistenza del comune di Negrar, venutosi a costituire, pacificamente, probabilmente gi\u00e0 tra il 1050 e il 1100. Un elenco risalente al 1184 ci permette di identificare i restanti comuni esistenti nella valle: Fane, Prun, Mazzano, Torbe, San Vito, Novare e Arbizzano.\nPer tutto il XIII secolo la zona fu funestata da numerosi scontri armati, tanto che nel 1238 fu necessario emanare gli \"statuta et ordinamenta\" in cui i cittadini venivano obbligati a prestare un servizio di difesa al castello e alla pieve. Il comune era governato da un \"Villico\" (Sindaco) coadiuvato da due decani e undici consiglieri. L'avvento della signoria scaligera rappresent\u00f2 la fine delle guerre civili, e nel 1311 Federico della Scala fu messo a capo della Contea della Valpolicella, di cui Negrar rappresentava un importante centro amministrativo. La pieve di San Martino di Negrar, insieme a quelle di San Floriano e di San Giorgio, costituiva la colonna portante della religiosit\u00e0 del vicariato.\nLa popolazione medievale, particolarmente numerosa nella valle, traeva la sua sussistenza grazie ad un'intesa attivit\u00e0 agricola in cui ci si dedicava soprattutto ai cereali, ma non mancavano viti e olivi. L'organizzazione del lavoro nei campi avveniva tramite le \"curtis\" e la suddivisione dei fondi era caratterizzata maggiormente da propriet\u00e0 di vaste dimensioni, tuttavia vi erano anche piccoli appezzamenti di propriet\u00e0 o dati in locazione. La consultazione di alcuni contratti di affitto dell'epoca racconta che la zona compresa tra San Vito e Torbe, la \"Valle Veriacus\", vantasse una produzione di uve molto apprezzate e che qui l'Abbazia di Verona fosse in possesso di vaste propriet\u00e0 terriere.\nStoria moderna.\nCaduta nel 1387 la signoria degli Scaligeri, la zona fu per un breve periodo dominata dai Visconti che la divisero in \"vicariati\". Terminata nel 1404 la dominazione viscontea, e dopo un brevissimo dominio dei carraresi, Negrar passa sotto il controllo della Serenissima, con la dedizione di Verona a Venezia, avvenuta il 22 giugno 1405. Con i nuovi dominatori, la valle continu\u00f2 comunque a far parte del Vicariato della Valpolicella, la cui sede venne stabilita a San Pietro in Cariano, dotato di un proprio statuto che, pur subendo alcune inevitabili modifiche nel corso degli anni, si pu\u00f2 ritenere che nella sostanza sia rimasto sempre lo stesso. Per quanto riguarda il comune di Negrar, durante il XV secolo era retto da un \"Massaro\", eletto da sei sindaci che si occupano di organizzare la societ\u00e0. Dal seicento l'assetto amministrativo muta con il \"Massaro\" che guadagna maggiori poteri mentre i sindaci svolgono il ruolo di consiglieri.\nIn questi secoli si assiste al perdurare dell'espansione demografica, gi\u00e0 iniziata dopo l'anno mille, che si accentu\u00f2 particolarmente verso la fine del XV secolo. Nel 1530 la comunit\u00e0 della valle conta circa anime, per la maggior parte concentrate nei due centri pi\u00f9 importanti di Negrar (con San Vito) e Prun che contano circa persone ognuno mentre Arbizzano e Novare complessivamente non superano i 150-200 abitanti. Tale crescita verr\u00e0 interrotta da due pestilenze che colpirono duramente la zona di Verona, quella del 1575 e quella del 1630. Terminati questi infausti anni, la popolazione si riprese lentamente, anche, a seguito di una migrazione dalla citt\u00e0 di Verona.\nCome detto, il periodo veneziano \u00e8 contraddistinto da una prosperit\u00e0 economica e sociale: il territorio viene arricchito dal fiorire di ville venete fatte costruire da nobili veronesi che qui possedevano aziende agricole o che vi si recavano per soggiorno e villeggiatura. Nel 1791, nell'odierno capoluogo, inizia il mercato settimanale del bestiame. Ricordo di quel periodo \u00e8 la colonna con il leone alato, simbolo di Venezia, che viene innalzata davanti alla chiesa. Questo simbolo verr\u00e0 smantellato quando nel 1796 l'esercito francese, con a capo Napoleone Bonaparte, conquist\u00f2 Verona e pose quindi anche Negrar sotto il suo dominio. I resti della colonna, ricomposti, oggi si trovano nella piazza posta a sud del municipio.\nIn seguito al trattato di Campoformio, che decretava la scomparsa della repubblica di Venezia, venne soppresso il Vicariato della Valpolicella, e il territorio fu trasformato in uno dei dieci distretti in cui era divisa la provincia di Verona. Il vicariato venne per\u00f2 ristabilito per un breve periodo in seguito alla cessione del Veneto all'Austria, per poi scomparire definitivamente in seguito alla pace di Presburgo del 1805, quando tutto il Veneto torn\u00f2 sotto il dominio napoleonico. Questo signific\u00f2 il tramonto dell'autonomia e dei privilegi che la popolazione Negrarese aveva potuto godere per gran parte della sua storia.\nIn seguito alla Restaurazione e al Congresso di Vienna del 1814-15, Negrar pass\u00f2 stabilmente sotto il controllo dell'impero austro-ungarico. Il cambio di dominazione fu salutato con soddisfazione dalla maggior parte della popolazione, e port\u00f2 ad un rinnovamento amministrativo ed economico a partire dal miglioramento delle vie di comunicazione. \u00c8 a partire dalla met\u00e0 del XIX secolo che Negrar, grazie ad una lungimirante scelta di investire sulla qualit\u00e0 della coltivazione dell'uva, diventa una delle poche localit\u00e0, insieme a Bardolino e a Soave, in cui viene prodotto un vino adatto all'imbottigliamento e quindi utilizzabile per l'esportazione. L'epoca asburgica ha comunque lasciato ben poche testimonianze della sua presenza nel territorio Negrarese. Nel 1866, a seguito della Terza guerra d'indipendenza italiana, il Veneto viene annesso al Regno d'Italia.\nI primi decenni del nuovo corso politico non furono facili per gran parte della popolazione e a partire del 1870 si assistette al fenomeno dell'emigrazione dei veneti, in particolare muratori, artigiani e manovali, verso altri paesi europei o verso le Americhe. Tuttavia, a differenza di altre zone anche limitrofe, Negrar fu coinvolta solo marginalmente in ci\u00f2 grazie alla sua economia basata sulla mezzadria e sulla coltivazione specializzata.\nStoria contemporanea.\nImmediatamente prima dello scoppio della prima guerra mondiale, Negrar contava tra i tre e i quattromila abitanti mentre l'amministrazione comunale doveva dipendere da San Pietro in Cariano per molti uffici, in particolare per quello delle imposte e la pretura. I Negraresi potevano comunque contare su un ufficio postale e del telegrafo, mentre a tre chilometri dal capoluogo vi era una fermata della ferrovia Verona-Caprino-Garda.\nAlla popolazione della Valpolicella la grande guerra port\u00f2 lutti e sofferenze; i Negraresi contribuirono alla causa bellica combattendo, in particolare, nelle file della Brigata \"Liguria\" e della Brigata \"Piceno\". Terminata la guerra, il 24 luglio 1921, venne inaugurato un monumento a ricordo dei 69 caduti che venne posto lungo il viale antistante il municipio, viale progettato nel 1914 dall'architetto Flaminio Fraccaroli. Proprio questo viale fu il protagonista dell'espansione urbanistica del capoluogo, che si concentr\u00f2 sulle sue diramazioni laterali, fino alla met\u00e0 del XX secolo.\nNel 1922, grazie all'iniziativa del parroco don Angelo Sempreboni, viene fondata la \"Casa del Sacro Cuore\" che in seguito si svilupper\u00e0 fino a costituire l'Ospedale Sacro Cuore Don Calabria oggi struttura di prim'ordine nella sanit\u00e0 veronese.\nIl fascismo penetr\u00f2 tardivamente e in maniera relativamente pacifica tra la popolazione Negrarese, tanto che solo il 16 dicembre 1922 venne costituito il primo fascio locale con una cinquantina di iscritti. L'anno seguente il partito fascista conquist\u00f2 l'amministrazione del comune grazie al 56% dei voti con cui venne eletto sindaco il conte Rizzardi che, seppur considerato non allineato ai partiti politici, era sostenuto dalla maggioranza. Durante gli anni 1930 si ha notizia di diverse iniziative benefiche e raccolte fondi a dimostrazione delle difficolt\u00e0 che attanagliavano la frangia pi\u00f9 debole della popolazione.\nNonostante la partenza di molti giovani Negraresi per il fronte, i primi anni della seconda guerra mondiale non incisero nella vita del luogo. Tuttavia, con il progredire del conflitto molti cittadini veronesi dovettero cercare ospitalit\u00e0 nella valle per sfuggire ai continui bombardamenti degli alleati che imperversavano sulla citt\u00e0. In seguito alla caduta del fascismo e alla firma dell'armistizio di Cassibile, l'Italia centrale e settentrionale venne occupata dai tedeschi che si stanziarono anche a Negrar, requisendo edifici e imponendo agli uomini lavori obbligatori. Nonostante ci\u00f2, non si verific\u00f2 alcun episodio di molestia tra i soldati della \"Wehrmacht\" e la popolazione locale. Vi \u00e8 comunque da ricordare la presenza di movimenti di Resistenza acquartieratati sul monte Comun e a Vigolo. Negrar dovette subire un unico bombardamento: cinque bombe vennero sganciate presso villa Bertoldi dove alcuni soldati tedeschi festeggiavano di notte con le luci accese; tuttavia, ci\u00f2 non caus\u00f2 nessuna vittima. Terminata la guerra, settantaquattro soldati Negraresi non fecero mai ritorno a casa: tra questi 48 vennero dichiarati dispersi mentre 26 perirono al fronte.\nTerminati i tumultuosi e drammatici anni di guerra, il paese inizi\u00f2 il processo di normalizzazione e di ripresa. Ci\u00f2 si svolse in modi relativamente tranquilli anche se non mancarono episodi di scontri politici tra le forze cattoliche della maggioranza e quelle di opposizione di estrazione social-comunista. Dalla fine degli anni 1950, Negrar godette di una notevole crescita economica che continua ancora oggi, garantita sia dalla storica produzione di vino, che dallo sviluppo della piccola e media industria conseguente al boom del dopoguerra. La crescita delle vie di comunicazione e del benessere economico ha contribuito a far nascere numerose nuove zone residenziali all'interno del comune, alcune di pregevole posizione e di alto valore economico, che hanno per\u00f2 snaturato il territorio con una urbanizzazione giudicata da molti eccessiva, tanto da arrivare a far coniare il neologismo \"Negrarizzazione\" ad indicarne il fenomeno.\nIl 21 ottobre 2018 si \u00e8 tenuto il referendum regionale consultivo per il cambio di nome da Negrar a Negrar di Valpolicella.\nMonumenti e luoghi d'interesse.\nArchitetture civili.\nIl territorio Negrarese vanta la presenza di ville venete di ragguardevole pregio storico-artistico. L'edificazione di queste dimore risale perlopi\u00f9 all'epoca della dominazione veneziana e nasce dall'esigenza dei ricchi proprietari terrieri veronesi di trasferirsi saltuariamente in campagna per seguire la produzione agricola oppure per villeggiatura.\nNon meno una quindicina di ville sono presenti nel territorio; possiamo citare le principali:\nArchitetture religiose.\nNel territorio Negrarese si possono trovare numerosi edifici religiosi, di cui alcuni di grande interesse. I pi\u00f9 antichi risalgono all'epoca tardo medievale e rappresentano pregevoli esempi di architettura romanica veronese. I primi riscontri storici di molti di essi ci sono pervenuti grazie ad un testamento del 1222. Tuttavia \u00e8 dalla met\u00e0 del XVII secolo che si assiste alla costruzione di molte delle odierne chiese parrocchiali, talvolta realizzate su precedenti medievali.\nSociet\u00e0.\nEvoluzione demografica.\nUfficialmente, il censimento della popolazione \u00e8 iniziato nel 1871, tuttavia grazie a documenti storici possiamo ricostruire l'andamento demografico anche nei secoli precedenti. Una tra queste fonti \u00e8 il resoconto di alcune visite pastorali, compiute tra il 1530 e il 1532 dal Vescovo di Verona Gian Matteo Giberti in questi luoghi, ove si racconta di una comunit\u00e0 di valle composta da circa 2.300 anime. Nel dettagli, Arbizzano e Novare complessivamente contano tra i 150 e i 200 abitanti mentre gli abitanti di San Vito e Negrar insieme raggiungono circa le 1.100 unit\u00e0. Anche Prun vanta una cospicua popolazione probabilmente dovuta alla sua chiesa che gli garantiva una certa rilevanza. Questi dati, se confrontati con le stime fatte riguardo ai secoli precedenti, mostrano un costante incremento con la crescita pi\u00f9 rapida riscontrata verso la fine del XV secolo.\nLa crescita demografica sub\u00ec una brusca interruzione per via dell'epidemia di peste del 1575-1576 e, soprattutto, in quella del 1630 in cui la popolazione crolla dai 2.734 ai 1.021 abitanti. Bisogner\u00e0 aspettare quasi un secolo per tornare e superare gli stessi livelli demografici del 1630, grazie anche al contributo dato dallo spostamento di alcune famiglie dalla citt\u00e0 verso la campagna.\nUn decennio dopo l'unificazione del Veneto al Regno d'Italia del 1866, le svantaggiose condizione economiche che si erano verificate comportarono il verificarsi di quel fenomeno noto come l'emigrazione veneta. Tuttavia, gli abitanti di Negrar furono relativamente poco coinvolti in questo processo e piuttosto furono protagonisti di una migrazione stagionale in cui, muratori, artigiani e manovali, si recavano in Austria, Francia e Ungheria per breve tempo senza abbandonare definitivamente il territorio natio.\nNei primi secoli de XX secolo la popolazione cresce molto lentamente, fino ad arrivare ad un lieve calo registrato negli anni 1950, quando parte della popolazione contadina preferisce inurbarsi alla ricerca delle offerte di lavoro provenienti dalle nuove industrie. Nei decenni successivi, ed in particolare tra gli anni 1970 e 50, si registra un vero e proprio boom demografico, che porter\u00e0 la popolazione ad aumentare di oltre il 50%. Ci\u00f2 \u00e8 avvenuto non tanto per l'aumento della nativit\u00e0 ma per il continuo esodo dai vicini comuni, soprattutto dalla citt\u00e0 di Verona, delle classi pi\u00f9 agiate che qui si trasferirono alla ricerca di una maggior qualit\u00e0 della vita. Anche il rapido sviluppo dell'Ospedale Sacro Cuore Don Calabria ha certamente influito nell'attirare nuovi abitanti.\nIstituzioni, enti e associazioni.\nPer volere dell'allora parroco, don Angelo Sempreboni, nel 1922 viene fondata la \"Casa del Sacro Cuore\". Questo primo nucleo caritativo \u00e8 cresciuto negli anni dando origine all'Ospedale Sacro Cuore Don Calabria che con la legge 132 del 1968 venne equiparato ad ospedale pubblico. Al 2017, la \"Cittadella della Carit\u00e0\" di Negrar di Valpolicella vanta un ospedale con diverse eccellenze mediche, una residenza sanitaria assistita, un centro riabilitativo per lungodegenti, una casa per il clero e numerosi altri servizi sanitari.\nMolte altre istituzioni ed associazioni di Volontariato sono attive nel territorio comunale. La pi\u00f9 antica iniziativa assistenziale di cui si abbia ricorso \u00e8 risalente al XIV, quanto la nobildonna veneziana Lucia detta Bianca e la Iacopa di Bagnolo Vivedove, una facoltosa veronese, diedero vita alla Croce Bianca di Arbizzano.\nL'Associazione Nazionale Alpini vanta sedi nel capoluogo e nelle principali frazioni, la Croce Verde Verona ha un distaccamento presso l'Ospedale Sacro Cuore ed, inoltre, un gruppo di protezione civile opera sul territorio. Nel comune opera il gruppo di protezione civile A.I.S (Associazione Italiana Soccorritori) convenzionata col comune, inoltre a Montericco \u00e8 presente la sede di un'unit\u00e0 cinofila denominata \"Argo '91\". A promuovere la donazione del sangue a Negrar vi \u00e8 la locale sezione della Federazione italiana associazioni donatori di sangue.\nCultura.\nIstruzione e biblioteche.\nIl primo edificio scolastico costruito nel comune fu un asilo infantile, realizzato nel 1898 nel capoluogo. Al 2017, il polo scolastico pi\u00f9 importante del comune \u00e8 L'Istituto Comprensivo Statale di Negrar di Valpolicella, che comprende una scuola dell'infanzia, una primaria e una secondaria di I grado. Altre scuole dell'infanzia si trovano a Prun, ad Arbizzano e a Montecchio (inaugurata nel 1963) oltre ad ulteriori due nel capoluogo private paritarie. Ulteriori scuole primarie sono ad Arbizzano, a Fane (inaugurata nel 1957) e a San Peretto (inaugurata nel 1968).\nNegrar possiede una propria biblioteca, inserita nel sistema bibliotecario della provincia di Verona, ospitata presso le scuole elementari di via Cavalieri di Vittorio Veneto.\nEventi.\nCome \u00e8 tradizione in tutta la provincia di Verona, anche Negrar di Valpolicella ospita diverse sagre, feste popolari della durata di alcuni giorni, caratterizzate da musica dal vivo e chioschi enogastronomici. Tra le pi\u00f9 importanti, il primo sabato di dicembre il \"Gruppo la Vigna di Negrar\" organizza l'evento denominato \"Negrar a Lume di Candela\", la stessa associazione sempre a dicembre organizza per le vie e le frazioni del paese il giro con S.Lucia. in oltra a cavallo tra luglio e agosto il locatit\u00e0 fiamene viene organizzata la famosissima sagra dove richiama migliaia di mersone ogni anno denominata \"Festa di Fiamene\" 7 giorni di musica accompagnata da dell'ottima cucina dove il piatto forte sono i gnocchi di malga o le famose costine, organizzata \"dall'Associazione Fiamene\". In settembre, il comitato la \"Magnalonga Settembrina\",organizza una camminata enogastronomica che si tiene lungo le colline del paese e che richiama migliaia di appassionati da ogni parte d'Italia.\nNel 1952 venne istituita la \"Festa dell'Uva\" grazie all'idea di Ugolino Brognara, allora consigliere comunale, e del sindaco Guido Ghedini. Gli stessi, il 6 aprile dell'anno successivo introdussero una manifestazione pi\u00f9 ampia, la \"\"Festa del Recioto\", non solo allo scopo di promuovere il settore vinicolo, ma anche gli altri prodotti e soprattutto il turismo. Se la prima non ha avuto il successo sperato, l'ultima edizione della festa del vino si ha gi\u00e0 nel 1961, la \"Festa del Recioto\" \u00e8 oramai una tradizione consolidata che si tiene ogni anno il luned\u00ec di Pasqua.\nMusica e teatro.\nA Negrar, nel 1982, \u00e8 stata fondata la compagnia teatrale amatoriale \"El Gavetin di Negrar\"\". Presso Villa Albertini si tengono rassegne teatrali, sia per la stagione estiva che per quella invernale. \"Negrar d'Estate\" \u00e8 una manifestazione, organizzata dall'amministrazione comunale, che porta teatro, musica, ballo e canto nelle ville storiche del territorio.\nEconomia.\nNel corso della sua storia, Negrar di Valpolicella \u00e8 sempre stata considerata una zona, relativamente con i tempi vissuti, dall'economia particolarmente florida. A titoli di esempio nel XVII secolo il comune riscuoteva annualmente in tasse 6,5 quintali di frumento e mediamente 480 ducati come fitti; dei valori molto elevati per l'epoca. Oggi l'economia del territorio, nonostante il mantenimento della storica vocazione per l'agricoltura, appare diversificata nei diversi settori. Nel 2016 si registravano 1.709 imprese (in leggera flessione rispetto alle 1746 del 2014) di cui 255 erano societ\u00e0 di capitali, 369 societ\u00e0 di persone e 1.062 imprese individuali. Il 19,5% di queste imprese erano a conduzione femminile e il 6,4% erano extracomunitarie e comunitarie.\nCome si pu\u00f2 vedere dal grafico a destra, nel 2016 a Negrar tra le imprese registrate il 20% operava nel settore dei servizi, il 20% nel commercio, il 17% nelle costruzioni, il 10% aveva carattere industriale, il 7% erano dedicate all'alloggio e alla ristorazione, mentre il 24% erano imprese agricole.\nSettore primario.\nLa crescita demografica che si verific\u00f2 a partire dal XVI secolo e le nuove esigenze produttive dovute all'economia di mercato, comportarono un incremento delle attivit\u00e0 agricole, tanto che quasi tutte le zone pi\u00f9 idonee furono dedicate alle coltivazioni, relegando al bosco e al pascolo solo le terre pi\u00f9 povere e impervie. Di conseguenza l'allevamento bovino, eccettuato quello da destinarsi al lavoro, fu sempre piuttosto scarso. Pi\u00f9 importatane, perch\u00e9 praticabile su terreni poveri, l'allevamento degli ovini, tanto che nel 1670 si contavano 22 capi a torbe e 240 a Negrar. Nei secoli scorsi la presenza di equini fu limitata solo al funzionamento dei mulini.\nNegli anni 2000, Negrar rimane fedele ad una impostazione di secoli fa. L'agricoltura \u00e8 specializzata in ciliegie, uva e frutta. con una produzione vinicola specializzata nei vini Valpolicella, Amarone della Valpolicella e Recioto della Valpolicella. Una netta prevalenza di vini rossi con un forte orientamento all'esportazione. La montagna condivide con i comuni vicini una specializzazione nell'allevamento con prodotti derivati tipici (salumi, formaggio Monte Veronese). La \"Cantina Sociale della Valpolicella\" venne istituita il 23 agosto 1933 a Novare e il primo presidente fu Gaetano Dall'Ora. La sua attivit\u00e0 fu fin da subito incentrata verso vini di alto livello e, dagli anni 1930, introduce sul mercato il \"Recioto Amaro\", in seguito \"Amarone della Valpolicella\", che riscuoter\u00e0 un grande successo internazionale. Nel 1946 la cantina si sposta a San Vito dove i nuovi impianti permettono una capacit\u00e0 di vinificare fino a quintali di uva. Undici anni pi\u00f9 tardi si trasferir\u00e0 nell'attuale (2017) sede, situata sulla strada principale che da Santa Maria porta verso il capoluogo.\nIndustria e attivit\u00e0 estrattiva.\nLa frazione di Prun d\u00e0 il nome ad una pietra particolare ora estratta prevalentemente sul monte Loffa e lavorata nella parte alta del comune condividendone lo sfruttamento con il comune di Sant'Anna d'Alfaedo. La zona pianeggiante del Comune presenta degli insediamenti industriali di discrete dimensioni. Nel 2016 vi erano 28 imprese manifatturiere dedicate alla lavorazione di prodotti in metallo e 19 alla lavorazione del legno (con l'esclusione dei mobili).\nSettore terziario e turismo.\nLa fiorente vita economica del comune ha permesso l'instaurarsi di numerose attivit\u00e0 dedicate ai servizi per le persone e per le aziende, nel 2016 se ne contavano 333. Sul territorio sono, inoltre, presenti ben 11 sportelli bancari. Il turismo ha un rilevante peso nell'economia del paese e vi \u00e8 la presenza di numerose strutture ricettive che vanno dai pi\u00f9 semplici \"Bed and breakfast\" fino ad alberghi di gran lusso, situati il pi\u00f9 delle volte in antiche ville venete. L'attivit\u00e0 alberghiera \u00e8 favorita in particolar modo dai numerosi eventi che avvengono a Verona, come il Festival lirico areniano e le fiere \"Marmomacc\" e \"Vinitaly\". Al 2016 si contano 119 attivit\u00e0 di alloggio e ristorazione, mentre le presenze turistiche sono arrivate a contare ben 84.787 unit\u00e0, in forte aumento rispetto alle 71.457 dell'anno precedente.\nInfrastrutture e trasporti.\nIl comune \u00e8 interessato dalla strada provinciale 4, dalla strada provinciale 12 e dalla strada Provinciale 34b.\nI trasporti interurbani di Negrar vengono svolti con autoservizi di linea gestiti da ATV.\nNella prima met\u00e0 del 1900 era in funzione la ferrovia Verona-Caprino-Garda che attraversava le frazioni di Santa Maria e di Arbizzano, ove vi era una fermata. La linea venne soppressa nel 1959.\nAmministrazione.\nAltre informazioni amministrative.\nFa parte della Comunit\u00e0 montana della Lessinia e dell'Associazione Nazionale Citt\u00e0 del Vino.\nSport.\nHa sede nel comune la societ\u00e0 di calcio A.S.D. Negrar 2007 che ha disputato campionati dilettantistici regionali, oltre le varie rappresentative delle frazioni.\nLa Societ\u00e0 Comunale di Tiro a Segno di Negrar, ora Sezione del Tiro a Segno Nazionale, \u00e8 stata fondata ufficialmente nel 1886. La Sezione alla sua fondazione registrava una cinquantina di soci sino ad arrivare negli anni trenta a circa mille soci, dal 1980 anno in cui sono stati aggiunte altre tipologie di tiro ed il numero dei soci \u00e8 salito sino a circa 450 nel 2016.\nIl Gran Premio Palio del Recioto \u00e8 una corsa in linea maschile di ciclismo su strada che si svolge ogni anno a Negrar e sulle colline della Valpolicella, in Italia. Corsa tradizionalmente il marted\u00ec dopo Pasqua, si tiene dal 1961 e dal 2005 fa parte del calendario dell'UCI Europe Tour come gara di classe 1.2U, aperta quindi ai soli ciclisti Under-23."}
{"id": "33883", "revid": "322321", "url": "https://it.wikipedia.org/wiki?curid=33883", "title": "San Casciano dei Bagni", "text": "San Casciano dei Bagni \u00e8 un comune italiano di abitanti della provincia di Siena in Toscana.\nFa parte del circuito dei borghi pi\u00f9 belli d'Italia e si fregia del marchio di qualit\u00e0 turistico-ambientale Bandiera arancione conferito dal Touring Club Italiano.\nGeografia fisica.\nSan Casciano dei Bagni sorge su un colle alto 582 m s.l.m. a breve distanza dalla Val d'Orcia, dalla Valdichiana e dalla cima del Monte Amiata, al limite sud-orientale della provincia di Siena.\nMolto vicini sono anche i bacini lacustri del Trasimeno e di Bolsena, situati per\u00f2 al di fuori dei confini regionali (rispettivamente in Umbria e nel Lazio).\nSi trova al confine con altre due regioni: il Lazio (provincia di Viterbo) e l'Umbria (province di Perugia e di Terni).\nI confini all'interno della sua provincia di appartenenza sono costituiti dai comuni di Piancastagnaio a sud-ovest, Abbadia San Salvatore e Radicofani a nord-ovest, Sarteano a nord e Cetona a nord-est.\nDista circa 90\u00a0km da Siena (capoluogo provinciale) e 80\u00a0km da Viterbo.\nStoria.\nLa nascita e lo sviluppo di San Casciano dei Bagni sono legati essenzialmente alla presenza delle acque termali: 42 sorgenti ad una temperatura media di 40\u00a0\u00b0C con una portata complessiva di circa 5,5 milioni di litri di acqua al giorno, dato che colloca San Casciano al terzo posto in Europa per portata di acqua termale.\nLa tradizione, riportata anche dal fiorentino Domenico Maria Manni, a cavallo tra il XVII e XVIII secolo, vuole che sia stato il Lucumone etrusco di Chiusi Porsenna a fondare i \"Bagni Chiusini\", apprezzati e frequentati successivamente anche dai Romani, vuoi per l'efficacia delle acque, vuoi per la vicinanza alla stessa Roma ed alla Via Cassia. Tra gli illustri frequentatori dell'epoca romana si ricordano l'imperatore Ottaviano Augusto, secondo quanto si apprende dalle opere di Orazio ed altri scrittori classici, e Triaria, la moglie dell'imperatore Vitellio.\nLa vitalit\u00e0 di questo centro \u00e8 testimoniata anche dalla precoce penetrazione del Cristianesimo e gi\u00e0 nel IV-V secolo esisteva in San Casciano una pieve intitolata a S. Maria \u201cad Balneo\u201d.\nCon la fine dell'Impero romano inizi\u00f2 un rapido declino del termalismo italiano, le invasioni dei barbari, le lotte fra longobardi e bizantini, contribuirono al drastico ridimensionamento urbanistico e demografico di San Casciano. Si ridussero di un quinto le famiglie sancascianesi e scomparve il suburbium, il quartiere ricordato in un antico documento rinvenuto nel XVI secolo.\nIl Medioevo vide San Casciano sottoposto al dominio feudale dei Visconti di Campiglia, ed ai diritti esercitati dall'Abbazia di San Salvatore, una delle pi\u00f9 potenti della Toscana del tempo, e dall'antica diocesi di Chiusi. In questo periodo hanno le prime notizie scritte: donazione del marchese Ugo di Toscana all'Abbazia di San Salvatore della \"Curtis de Bagno\" (995), confermata dagli imperatori Ottone III ed Enrico II; altre notizie relative alla pieve di Santa Maria datano 1014, 1020, 1067 e 1075; nel 1191 la pieve \u00e8 menzionata in una Bolla del pontefice Celestino III; nel 1226 Federico II conferma ai Visconti di Campiglia il possesso dei castelli di San Casciano e Fighine.\nIl Duecento \u00e8 il secolo della ripresa generale del termalismo e con esso rinasce anche San Casciano, grazie anche alla vicinanza della Via Francigena, l'importante arteria di collegamento fra l'Europa, il nord Italia e Roma. Da ricordare in questo periodo la disavventura dell'abate di Cluny, rapito da Ghino di Tacco mentre veniva a San Casciano per curare il mal di fegato e stomaco cos\u00ec come ricordato dal Boccaccio, nella II novella del X giorno del \"Decameron\".\nI Visconti di Campiglia, signori anche di San Casciano, si trovarono ben presto stretti fra le mire espansionistiche di Siena ed Orvieto e, non potendo contrastare la supremazia militare e politica dei due Comuni, erano costretti a schierarsi ora con l'uno, ora con l'altro, a seconda dei momenti e delle necessit\u00e0.\nIn un primo periodo si schierarono dalla parte senese divenendo accesi sostenitori dei ghibellini, ed ottenendo da Federico Barbarossa il privilegio della protezione imperiale. Dal 1215 si schierarono dalla parte guelfa e quindi di Orvieto, con importanti contatti con Firenze. La nuova alleanza coinvolse i sancascianesi nella sanguinosa sconfitta di Montaperti (4 settembre 1260). L'indebolimento della casata feudale dei Visconti port\u00f2 intorno alla prima met\u00e0 del XIV secolo alla divisione della famiglia in due rami: uno \"senese\" residente a Campiglia d'Orcia ed uno \"orvietano\" a San Casciano, legato al ramo della Cervara della famiglia Monaldeschi di Orvieto, con la quale condivise gli esiti della lunga guerra civile orvietana combattuta contro i Monaldeschi della Vipera. Monaldo Visconti, l'ultimo signore di San Casciano, ottenne importanti successi militari con le truppe sancascianesi ai danni dei partigiani della famiglia dei Monaldeschi della Vipera nei territori settentrionali dello stato orvietano, tanto da essere nominato Podest\u00e0 di Firenze nel 1389.\nNonostante la vicinanza con Orvieto e Firenze fu proprio Monaldo a sancire il riavvicinamento a Siena, dapprima con gli accordi del 1383 e 1386 e poi con la definitiva sottomissione il 15 giugno 1412. Quando suo figlio Giovanni rinunci\u00f2 a tutti i diritti che la sua famiglia vantava su San Casciano e Fighine, i Visconti uscirono per sempre dalla storia sancascianese.\nImportanti privilegi furono accordati a San Casciano dalle autorit\u00e0 senesi, cos\u00ec come il governo centrale riservava particolare attenzione era riservata alle terme sancascianesi.\nDopo il saccheggio del 1495 da parte delle truppe di Vitellozzo Vitelli, San Casciano si trov\u00f2 coinvolto nelle continue guerre che in particolar modo devastarono tutta la zona del confine meridionale dello Stato senese, al culmine delle quali si ebbe la conquista di Siena (1555) da parte di Cosimo I de' Medici, Duca di Firenze. Per quattro anni si protrasse la resistenza degli esuli senesi della Repubblica di Siena riparata in Montalcino, con i quali era schierato anche San Casciano. Con la Pace di Cateau-Cambr\u00e9sis si determin\u00f2 anche la fine dell'indipendenza senese e Cosimo de' Medici pot\u00e9 fondare il Granducato di Toscana.\nNella nuova organizzazione statale San Casciano poteva contare sull'appoggio e la protezione di Aurelio Manni, uno dei pi\u00f9 fidati collaboratori del Granduca.\nCessate le turbolenze belliche della prima met\u00e0 del Cinquecento, si registr\u00f2 la rapida ripresa delle terme sancascianesi, dove fino a tutto il XVIII secolo affluiva gente da tutta Italia e Europa: principi, nobili, ambasciatori, cardinali, vescovi e persone comuni si affidavano alle sorgenti per curare le pi\u00f9 disparate malattie. A sottolineare l'importanza raggiunta dalle terme, il Granduca Ferdinando I de' Medici fece realizzare, nel 1607, un Portico sul luogo dove affiora la sorgente della Ficoncella. Anche Mattias, fratello del Granduca Ferdinando II de' Medici, fu un assiduo frequentatore delle acque sancascianesi.\nIl Granduca Pietro Leopoldo I d'Asburgo Lorena visit\u00f2 San Casciano il 24 ottobre 1769, rimanendo colpito dalla quantit\u00e0 e dal calore delle acque termali e destinando fondi per la costruzione della nuova strada di collegamento con la Strada Romana (ex via Francigena e attuale Cassia). Nel 1777 riun\u00ec le comunit\u00e0 di Celle sul Rigo, Fighine, Camporsevoli e Piazze a San Casciano (le ultime due verranno poi poste sotto Cetona).\nIl mancato adeguamento ai nuovi standard che dal XIX secolo erano richiesti alle stazioni termali port\u00f2 San Casciano ad una progressiva decadenza e ad un ruolo secondario rispetto alle vicine cittadine termali. Dopo un tentativo di rilancio negli anni trenta del XX secolo, le terme sancascianesi hanno ritrovato il loro ruolo primario agli inizi di questo secolo con la realizzazione di un complesso termale ed alberghiero riconosciuto fra i primi dieci nel mondo.\nSociet\u00e0.\nEvoluzione demografica.\nSan Casciano dei Bagni fa parte di:\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 142 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nOltre al capoluogo, sono riconosciuti dallo statuto comunale due centri abitati con lo status di frazione:\nDa segnalare anche le piccole localit\u00e0 di Fighine, Ponte a Rigo, Sasso, Stabbiano e Stabbiano di Sotto.\nInfrastrutture e trasporti.\nIl colle su cui sorge San Casciano dei Bagni \u00e8 situato a cavallo fra due importanti arterie stradali nazionali: a nord e a est il comune \u00e8 connesso ai caselli sull'Autostrada A1 del Sole di \"Chiusi-Chianciano Terme\" e di \"Fabro\" (quest'ultimo in territorio umbro), entrambi situati in Val di Chiana a pochi chilometri di distanza; a ovest del comune scorre invece la SS2 Cassia, storica strada consolare che lo collega a nord con Siena e Firenze e a sud con Viterbo e Roma.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33884", "revid": "125937023", "url": "https://it.wikipedia.org/wiki?curid=33884", "title": "San Gimignano", "text": "San Gimignano (: ) \u00e8 un comune italiano di abitanti della provincia di Siena in Toscana.\nPer la caratteristica architettura medievale del suo centro storico \u00e8 stato dichiarato patrimonio dell'umanit\u00e0 dall'UNESCO. Il sito di San Gimignano, nonostante alcuni ripristini otto-novecenteschi, \u00e8 per lo pi\u00f9 intatto nell'aspetto due-trecentesco ed \u00e8 uno dei migliori esempi in Europa di organizzazione urbana dell'et\u00e0 comunale.\nConcesso con Regio Decreto del 29 aprile 1936, San Gimignano si fregia del titolo di citt\u00e0.\nGeografia fisica.\nTerritorio.\nIl territorio comunale di San Gimignano si estende per 138\u00a0km\u00b2 ed \u00e8 posto su un'alta collina nella Val d'Elsa. Il dislivello altimetrico \u00e8 compreso tra un minimo di 64 metri s.l.m. nella piana del fiume Elsa presso Certaldo a un massimo di 631 metri nella zona del Cornocchio; il capoluogo \u00e8 posto a 324 m s.l.m.\nStoria.\nLe origini.\nSan Gimignano sorge su un luogo abitato sicuramente dagli etruschi, almeno dal III secolo a.C. Il colle era stato scelto per questioni strategiche, essendo dominante (324 ) sull'alta Val d'Elsa.\nSulle pendici del Poggio del Comune (624 ) sono presenti i ruderi di Castelvecchio, un villaggio di epoca longobarda.\nLa prima menzione risale al 929.\nNel Medioevo la citt\u00e0 si trovava su una delle direttrici della via Francigena, che Sigerico, arcivescovo di Canterbury, percorse tra il 990 e il 994 e che per lui rappresent\u00f2 la 19\u00aa tappa (\"Mansio\") del suo itinerario di ritorno da Roma verso l'Inghilterra. Sigerico la nomin\u00f2 \"Sancte Gemiane\", segnalando il \"borgo\" anche come punto di intersezione con la strada fra Pisa e Siena.\nSecondo la tradizione il nome deriv\u00f2 dal santo vescovo di Modena, che avrebbe difeso il villaggio dall'occupazione di Attila.\nLa prima cinta muraria risale al 998 e comprendeva il poggio di Montestaffoli, dove gi\u00e0 esisteva una rocca sede di mercato di propriet\u00e0 del vescovo di Volterra, e il poggio della Torre con il castello vescovile.\nIl Duecento.\nVerso il 1150, nonostante l'apertura di un nuovo tracciato della Francigena, San Gimignano continu\u00f2 a essere un centro emergente, con una politica di espansione territoriale e una significativa crescita delle attivit\u00e0 commerciali. Fu in questo periodo che si formarono due \"borghi\" al di fuori delle mura: quello di San Matteo, verso Pisa, e quello di San Giovanni, verso Siena, entrambi lungo una nuova \"via maestra\", che vennero inglobati nelle mura con il nuovo tracciato completato nel 1214.\nNel 1199, nel pieno del suo splendore economico, il paese guadagn\u00f2 la propria indipendenza comunale rispetto ai vescovi di Volterra. Non mancarono le lotte intestine tra guelfi e ghibellini (rispettivamente capeggiati dagli irriducibili Ardinghelli e Salvucci), ma al XIII secolo, sotto i ghibellini, risale il periodo di maggior splendore economico, che si basava sul commercio dei pregiati prodotti agricoli locali, tra i quali il pi\u00f9 ricercato era lo zafferano, venduto in Italia (Pisa, Lucca, Genova) e all'estero (Francia e Paesi Bassi, fino anche alla Siria e all'Egitto). Inoltre, al pari di altri centri toscani, si diffuse la speculazione finanziaria e l'usura. La solida economia permise la creazione di un ceto aristocratico urbano, che espresse la propria supremazia politica e sociale nella costruzione delle torri: nel Trecento si arriv\u00f2 a contare 72 torri (oggi ne rimangono forse 14).\nGli ingenti capitali accumulati vennero investiti nel corso del XIII secolo in importanti opere pubbliche, che diedero alla cittadina l'articolazione degli spazi urbani visibile ancora oggi.\nNel 1251 le mura inglobarono Montestaffoli, ma pochi anni dopo, nel 1255, la citt\u00e0 venne presa dai guelfi di Firenze che ordinarono la distruzione delle mura. Riacquistata l'indipendenza nel 1261 e tornata la supremazia ghibellina dopo la battaglia di Montaperti, i sangimignanesi ricostruirono le mura comprendendo anche il poggio della Torre. Da allora la conformazione cittadina venne suddivisa in quattro contrade, ciascuna corrispondente a una porta principale: quella di Piazza, di Castello, di San Matteo e di San Giovanni.\nGli ordini religiosi, appoggiati dal comune, si insediarono in citt\u00e0 a partire dalla met\u00e0 del Duecento: i francescani fuori porta San Giovanni (1247), gli agostiniani alla porta San Matteo (1280), i domenicani a Montestaffoli (1335) e le benedettine di San Girolamo presso la porta San Jacopo (1337).\nDall'8 maggio del 1300 il Comune ebbe l'onore di ospitare Dante Alighieri come ambasciatore della Lega Guelfa in Toscana.\nIl declino, l'epoca medicea e contemporanea.\nIl Trecento fu un secolo di crisi che non risparmi\u00f2 San Gimignano: travagliata dalle lotte interne, essa fu pesantemente colpita dalla peste nera e dalla carestia del 1348, che decim\u00f2 la popolazione. Nel 1351 la citt\u00e0 stremata si consegn\u00f2 spontaneamente a Firenze, rinunciando alla propria autonomia ed a un ruolo politico nello scacchiere toscano. Risale a quell'anno la Rocca di Montestaffoli, mentre nel 1358 vennero rinforzate le mura.\nNonostante il declino economico e politico, il XIV e XV secolo furono importanti dal punto di vista artistico, grazie alla presenza in citt\u00e0 di numerosi maestri, senesi o pi\u00f9 spesso fiorentini, chiamati soprattutto dagli ordini religiosi ad abbellire i propri possedimenti. Lavorarono a San Gimignano Memmo di Filippuccio, Lippo e Federico Memmi, Taddeo di Bartolo, Benozzo Gozzoli, Domenico Ghirlandaio, Sebastiano Mainardi (nativo di San Gimignano), Piero del Pollaiolo, ecc.\nIl declino e la marginalit\u00e0 della citt\u00e0 nei secoli successivi furono le condizioni che permisero la straordinaria cristallizzazione del suo aspetto medievale.\nAl plebiscito del 1860 per l'annessione della Toscana alla Sardegna i \"si\" non ottennero, anche se per poco, la maggioranza degli aventi diritto (1122 su totale di 2275), sintomo dell'opposizione all'annessione.\nAlla fine del XIX secolo si cominci\u00f2 a riscoprire la particolarit\u00e0 e la bellezza della cittadina, che venne sottoposta integralmente a vincolo monumentale nel 1929. Nel 1990 \u00e8 stata dichiarata dall'UNESCO patrimonio culturale dell'Umanit\u00e0.\nDurante la seconda guerra mondiale, il paese fu bombardato per dieci giorni dagli Americani; sulla Torre Grossa and\u00f2 distrutta la campana (una nuova fu donata dopo la guerra dal popolo dell'Unione Sovietica); croll\u00f2 una casa in piazza e un pezzo di cattedrale; i bombardamenti cominciarono di gioved\u00ec, giorno di mercato; questo caus\u00f2 qualche morto; una giovane madre fu colpita al piede da una scheggia, ed ebbe la gamba amputata. Dopo una decina di giorni che i sangimignanesi passarono nei rifugi, il prete riusc\u00ec a convincere gli americani che in paese c'erano non pi\u00f9 di dieci tedeschi, e che potevano assaltare la citt\u00e0 senza correre rischi.\nSimboli.\nLo stemma e il gonfalone sono stati concessi con l'apposito Decreto del Presidente della Repubblica datato all'8 giugno 2007.\nMonumenti e luoghi d'interesse.\nLe torri.\nSan Gimignano \u00e8 soprattutto famosa per le torri medievali che ancora svettano sul suo panorama, che le hanno valso il soprannome di \"Manhattan del medioevo\". Delle 72 tra torri e case-torri, esistenti nel periodo d'oro del Comune, ne restavano venticinque nel 1580 ed oggi ne restano quattordici, con altre scapitozzate intravedibili nel tessuto urbano. La pi\u00f9 antica \u00e8 la torre Rognosa, che fu eretta all'inizio del XIII secolo. La pi\u00f9 alta \u00e8 la Torre del Podest\u00e0, detta anche Torre Grossa, di 54 metri. Un regolamento del 1255 viet\u00f2 ai privati di erigere torri pi\u00f9 alte della torre Rognosa (che all'epoca era la pi\u00f9 alta), anche se le due famiglie pi\u00f9 importanti, Ardinghelli e Salvucci, fecero costruire due torri poco pi\u00f9 basse di quasi uguale grandezza, per dimostrare la propria potenza.\nIn alcuni testi il numero delle torri \u00e8 ridotto da 16 a 14: in genere vengono tolte dal conteggio il campanile della Collegiata e la Casa-Torre Pesciolini che hanno caratteristiche diverse dalle altre.\nMonumento ai caduti.\nLa stele \u00e8 collocata nei giardini del piazzale Montemaggio, davanti alla porta San Giovanni.\nLe lapidi poste ai quattro lati della stele riportano le seguenti iscrizioni.\nSociet\u00e0.\nEtnie e minoranze straniere.\nSecondo i dati ISTAT il 31\u00ba dicembre 2019 la popolazione straniera residente era di 692 persone, pari all'8,9% della popolazione. Le nazionalit\u00e0 maggiormente rappresentate in base alla loro percentuale sul totale della popolazione immigrata erano:\nCultura.\nMedia.\nVideogiochi.\nSan Gimignano \u00e8 una delle ambientazioni del videogioco Assassin's Creed II, in cui sono rappresentati e citati molti dei maggiori monumenti della citt\u00e0.\nGeografia antropica.\nUrbanistica.\nIl borgo \u00e8 quasi interamente contenuto nelle mura duecentesche. Gli assi principali dell'insediamento sono due:\nNell'intersezione delle due direttrici principali, nel punto altimetricamente pi\u00f9 elevato, si trovano le piazze cittadine: piazza del Duomo e piazza della Cisterna. Piazza Pecori \u00e8 un pittoresco slargo sul fianco della collegiata che assomiglia pi\u00f9 a un cortile interno privato.\nAffacciate sulle piazze e sulle vie principali si trovano le torri e case-torri dell'antica aristocrazia mercantile e finanziaria, architetture eccezionali per numero e per stato di conservazione.\nOggi tutti gli edifici appaiono attaccati l'uno all'altro ma osservando attentamente si pu\u00f2 notare che in passato tra una casa e l'altra vi fosse uno spazio molto stretto (ora riempito con mattoni). Questi interstizi sono troppo stretti per permettere il passaggio di una persona (sono infatti larghi quanto un mattone), e venivano chiamati \"vicoli dei malvicini\" poich\u00e9 erano dovuti agli attriti sociali tra compaesani e quando qualcuno non permetteva al futuro vicino di costruire l'abitazione a ridosso della propria si creavano inevitabilmente questi interstizi.\nIl vantaggio di costruire a ridosso di un edificio esistente sta nel fatto che \u00e8 sufficiente costruire solo tre pareti esterne, risparmiando cos\u00ec materiale e manodopera.\nIl centro cittadino si articola sulle direttrici principali di via San Giovanni, via San Matteo, che convergono nelle due piazze attigue di piazza della Cisterna e piazza del Duomo. La zona nord \u00e8 attraversata da via Folgore da San Gimignano ed ha come punto focale piazza Sant'Agostino.\nFrazioni.\nDa ricordare anche le localit\u00e0 minori di Casaglia, Castelvecchio, Montauto, Monteoliveto, Monti e Ranza.\nEconomia.\nLa risorsa principale della citt\u00e0 \u00e8 il turismo, favorito anche dalla conveniente dislocazione a met\u00e0 strada tra Firenze e Siena. Esso alimenta numerose attivit\u00e0 collaterali di artigianato e di servizio.\nSan Gimignano \u00e8 una cittadina agricola famosa per la produzione vitivinicola della Vernaccia e la coltivazione dello zafferano. La Vernaccia di San Gimignano \u00e8 uno dei vini bianchi pi\u00f9 pregiati, viene prodotto in una ristretta zona della Toscana tra Siena, Pisa e Firenze coincidente con il territorio comunale di San Gimignano. Esso \u00e8 conosciuto ed apprezzato in tutto il mondo ed \u00e8 stato il primo vino italiano a ricevere il marchio di Denominazione di Origine Controllata (DOC) nel 1966.\nAl momento nel comune risultano occupati complessivamente 3.924 individui, pari al 55% del numero complessivo degli abitanti.\nSan Gimignano fa parte di:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33885", "revid": "1543377", "url": "https://it.wikipedia.org/wiki?curid=33885", "title": "Offida", "text": "Offida (, \"Off\u00ecda\"; \"Uf\u00edd\u00eb\" in dialetto offidano) \u00e8 un comune italiano di abitanti della provincia di Ascoli Piceno nelle Marche.\nGeografia fisica.\n\u00c8 un borgo del subappennino marchigiano, il cui territorio \u00e8 posto interamente tra le valli del fiume Tesino (a nord) e del fiume Tronto (a sud). Il centro abitato deve la sua pianta irregolare allo sperone roccioso sul quale sorge, ritagliato dai due rami sorgentizi del torrente Lama, affluente di sinistra del Tronto.\nIl borgo capoluogo si trova a un'altitudine di 293 m s.l.m. ed \u00e8 classificato come rischio sismico nella zona 2 (sismicit\u00e0 media).\nDista circa 30\u00a0km da Ascoli Piceno, capoluogo provinciale, e 100\u00a0km da Ancona, capoluogo regionale.\nOrigini del nome.\nLegata all'incertezza delle origini, anche la natura di \"Ophida\", o \"Ofida\", come appare nelle prime testimonianze medievali, \u00e8 oggetto di studi che non hanno portato ad una conclusione condivisa. Tramontate le tesi legate ad un'origine greca (da \"Ophis\", serpente) o romana (da \"Oppidum\", citt\u00e0 fortificata), tra le altre teorie ha credito quella che fa risalire il nome all'unione di due radici di origine indoeuropea: \"Oph\" (ricco) e \"Ida\" (monte, colle).\nStoria.\nPiuttosto dibattute sono le origini di Offida. Lo stesso toponimo \u00e8 oggetto di diverse interpretazioni e non aiuta a formarsi un'idea certa su come sia sorto il centro abitato. Nel territorio offidano sono presenti tombe picene (VII-V secolo a.C.) e vestigia romane, ma non c'\u00e8 traccia storica certa fino al 578 d.C. quando gli Ascolani in fuga per l'invasione longobarda fondarono diversi castelli nei colli piceni, compresa Offida.\nSecondo alcuni storici Offida gi\u00e0 nel VII secolo sarebbe stato un centro di una certa importanza, divenendo sede di un Gastaldato. Dello stesso ci sarebbero tracce in epoca carolingia e sotto il Sacro Romano Impero quando la citt\u00e0 assunse grande importanza.\nAl 1039 risale la prima testimonianza storica certa, quando Longino d'Azone cede all'Abbazia di Farfa il castello di \"Ophida\".\nNel 1261 una bolla di papa Urbano IV conferma i poteri dell'Abbazia di Farfa istituendo il Presidato Farfense, una sorta di governatorato distaccato da Farfa e indipendente da qualsiasi diocesi.\nNel 1292 papa Niccol\u00f2 IV concede ai comuni marchigiani la facolt\u00e0 di eleggere podest\u00e0, consoli e priori. Per Offida e per altri grandi centri marchigiani dell'epoca si tratta di un riconoscimento ufficiale per delle istituzioni gi\u00e0 operanti e \"collaudate\".\nAnalogamente a tutto il territorio piceno, il periodo che va dal XIII al XVI secolo \u00e8 caratterizzato dalle guerre tra Ascoli e Fermo con gli offidani che presero le parti di quest'ultima. Risalgono alla prima met\u00e0 del Cinquecento le terribili lotte interne tra guelfi e ghibellini sfociate in numerosi fatti di sangue.\nAlla met\u00e0 del XVI secolo Offida stipula una tregua con Ascoli e negli stessi anni tutto quello che sottostava al Presidato di Farfa passa sotto la giurisdizione dello Stato della Chiesa. Dopo un secolo sotto la diocesi di Montalto, Offida passa sotto la diocesi di Ascoli.\nNel 1831 papa Gregorio XVI eleva Offida al rango di citt\u00e0.\nCon la fine del XIX secolo inizia il passaggio da un'economia esclusivamente agricola ad una con marcata presenza artigianale fino ad arrivare allo sviluppo di piccole industrie di una cittadina che, oggi, non \u00e8 pi\u00f9 quell'importante punto di riferimento che \u00e8 stato per secoli.\nDurante la seconda guerra mondiale, nel periodo dell'occupazione tedesca e della Repubblica Sociale Italiana, la famiglia Talamonti nascose e protesse dalla deportazione i componenti di una famiglia di profughi ebrei greci, i Ventura, giunti a Offida nel 1942 in domicilio coatto. Per questo loro impegno di solidariet\u00e0, il 19 novembre 1979, l'Istituto Yad Vashem di Gerusalemme ha conferito l'alta onorificenza dei giusti tra le nazioni ad Adelino Talamonti e a suo figlio Fides, e a Camillo Talamonti e ai suoi figli Fernando ed Emma (suor Fernanda)..\nNel giugno 1944 le truppe tedesche fecero saltare il ponte della tramvia elettrica che collegava Offida con la stazione ferroviaria di Castel di Lama e il ponte della \"strada Mezzina\" sul torrente Lava, due ponticeili sistemati sotto i dirupi che circondavano Offida e, nel centro storico, furono distrutte le principali fonti di comunicazione (telefono e telegrafo) ed il trasformatore che forniva la corrente elettrica alla borgata Cappuccini. Nel 2010 \u00e8 stata sede dei campionati mondiali di ciclismo juniores ai quali hanno partecipato ben 49 nazioni, manifestazione davvero imponente per un paese cos\u00ec piccolo se si pensa che la sede precedente \u00e8 stata Mosca e la successiva Copenaghen. Alla cerimonia di apertur\u00e0 ha partecipato Valentina Vezzali\nMonumenti e luoghi d'interesse.\nOffida \u00e8 entrata il 2 maggio 2008 nel club dei \"Borghi pi\u00f9 belli d'Italia\". Vi sono resti di mura medievali con torri, mentre della rocca cinquecentesca restano un tratto di muraglia e due torrioni cilindrici.\nArchitetture religiose.\nSita all'estremo occidentale dell'abitato, risulta circondata su tre lati da altrettanti dirupi che la ritagliano esaltandone l'imponenza e aprendola allo sguardo di due vallate. La grande costruzione in laterizio in stile romanico-gotico si deve al Maestro Albertino che la eresse nel 1330 sulla preesistente piccola chiesa benedettina.\nArchitetture civili.\nIl Teatro Serpente Aureo fu costruito nel 1820 su disegno di Pietro Maggi, demolendo parte dell'antica casa comunale della quale \u00e8 rimasto l'elegante portico quattrocentesco a fungere da facciata. Ampliato e decorato poco dopo l'unit\u00e0 di Italia con stucchi dorati e dipinti a tempera. Con pianta \"a boccascena\" o a \"ferro di cavallo\" tipica dei teatri settecenteschi conta tre ordini di diciassette palchetti e un loggione diviso in quindici parti.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone (7,20%). Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nIl carnevale di Offida.\nDi origini antichissime ha una tradizione consolidata ed \u00e8 caratterizzato da manifestazioni molto originali che traggono origine probabilmente dai saturnali romani.\nLe testimonianze storiche si hanno a partire dal Cinquecento quando il carnevale ha il suo massimo splendore in grandi citt\u00e0 come Roma e Venezia. Le principali manifestazioni che caratterizzano oggi il carnevale offidano sono essenzialmente due: il \"bove finto\" e i \"vlurd\".\nIl merletto a tombolo.\nL'arte del merletto a tombolo, dal latino tumulus cio\u00e8 tumolo, \u00e8 una tradizione che si tramanda da almeno cinque secoli da madre in figlia.\nPer realizzare manualmente il pregiato merletto occorrono pochi strumenti: un tombolo, cio\u00e8 un rullo lungo circa 30 centimetri e dal diametro di 20 centimetri; una prebenda, dal latino prae habere, tenere davanti, cos\u00ec chiamata ancora in dialetto, cio\u00e8 il reggitombolo a tre piedi, filo, spillini di ottone argentato e parecchie coppie di fuselli.\nLe prime testimonianze storiche dell'uso del tombolo a fuselli, per la realizzazione di pregiati merletti, risalgono al Cinquecento, ma alcune opere pittoriche, insieme ad altre tracce, lasciano pensare che la tradizione fosse gi\u00e0 salda almeno due secoli prima.\nNel 1600 il merletto offidano era famoso per la ricercatezza e per la qualit\u00e0.L'istituzione di una scuola del merletto risale al 1910, ma non fu un'esperienza felice per la resistenza culturale secondo la quale sono le mamme a dover insegnare alle figlie l'arte di lavorare a tombolo.\nDal 1998 vi \u00e8 un Museo del merletto a tombolo, stabilmente ospitato a Palazzo de Castellotti. Dal 2006 \u00e8 presente in territorio offidano anche un'associazione culturale senza scopo di lucro (Associazione culturale merletto a tombolo di Offida) che si occupa di salvaguardare i tradizionali metodi di esecuzione offidani, divulgarli soprattutto alle nuove generazioni e confrontare tecniche di esecuzione fra le diverse merlettaie.\nLa riscoperta anche a fini turistici ha rinverdito, negli ultimi anni, una tradizione secolare tanto che oggi, specie nei mesi estivi, girando per le strade di Offida, si possono vedere merlettaie che lavorano al tombolo di fronte all'ingresso della propria casa, proprio come \u00e8 accaduto per secoli.\nMiracolo eucaristico di Offida.\nPresso la chiesa di Sant'Agostino \u00e8 presente un miracolo eucaristico che per\u00f2 si \u00e8 verificato a Lanciano, provincia di Chieti, nel XIII secolo. Parte del miracolo \u00e8 conservata nella chiesa, mentre il resto \u00e8 stato riportato a Lanciano nella cappella di Santa Croce.\nCultura.\nIstruzione.\nOffida ha due scuole una \"nuova\" e una \"vecchia\", nell'ex monastero di Sant'Agostino.\nTelevisione.\nNel 1995 alcune scene della miniserie di Canale 5 \"Il grande Fausto\", dedicata al ciclista Fausto Coppi, furono girate in Piazza del Popolo in quanto il campione trascorse dei giorni nella cittadina insieme alla Dama Bianca, gli interpreti furono Sergio Castellitto e Ornella Muti. Il 22 febbraio 1998 una puntata in diretta del programma itinerante \"La domenica del villaggio\", condotto da Davide Mengacci e Rosita Celentano su Rete 4, fu dedicata al Carnevale Storico Offidano e alle bellezze architettoniche della cittadina. Nell'inverno 2002 un servizio del programma Linea Verde in onda su RaiUno e allora presentato da Fabrizio Del Noce viene realizzato ad Offida, scoprendo gastronomie e bellezze del territorio. Nel mese di luglio 2015 sono state effettuate le riprese della miniserie Rimbocchiamoci le maniche, diretta da Stefano Reali e con la partecipazione di attori tra cui Sabrina Ferilli e Sergio Assisi, andata in onda dal 7 settembre 2016 su Canale 5.\nCucina.\nOltre che per il Rosso Piceno e l'Offida Pecorino DOCG, Offida \u00e8 famosa per alcune specialit\u00e0 culinarie. In particolare sono da segnalare i \"funghetti\" mentre \u00e8 di recente stata riscoperta e rilanciata con una apposita sagra un'altra specialit\u00e0 caratteristica: il \"chich\u00ec ripieno\".\nFunghetti.\nSono un dolce che si presenta come un tortino di forma tondeggiante irregolare sul quale emergono delle forme bianche, simili a cappelle di funghi, dure e cave all'interno. Gli ingredienti sono farina, acqua, zucchero, albume d'uovo e semi di anice che conferiscono il caratteristico sapore. Un dolce povero e antico che si conserva per lungo tempo e riacquista morbidezza se lo si riscalda.\nChich\u00ec ripieno.\nFocaccia o pi\u00f9 propriamente \"schiacciata\" in pasta di pane sottile, forma tonda e piatta, viene riempita tradizionalmente con tonno, alici, capperi e peperoni tritati.\nEconomia.\nAlla fine del XIX secolo Offida contava su un tabacchificio e diverse industrie occupate nel baco da seta.\nUn rapido sviluppo che viene frenato dalle due guerre e che riprende negli anni sessanta con la modernizzazione dei processi agricoli e l'apertura di fabbriche di confezioni, calzature, borse, metallurgia leggera, materiale elettrico.\nL'orientamento attuale punta ad una valorizzazione delle eccellenze del luogo che sono rappresentate dalla produzione di vino di qualit\u00e0 (Rosso Piceno e Rosso Piceno Superiore) e dal merletto a tombolo nel campo artigianale.\nInfrastrutture e trasporti.\nAutostrade.\nOffida \u00e8 ubicata a circa 12\u00a0km dall'uscita della superstrada Ascoli-Mare denominata \"Castel di Lama\", che la collega tra l'altro al casello di San Benedetto del Tronto sull'autostrada A14 Adriatica.\nFerrovie.\nUbicata nel comune di Ascoli Piceno, nella frazione di Villa Sant'Antonio, Offida \u00e8 servita dalla stazione ferroviaria Offida-Castel di Lama, posta lungo la ferrovia Ascoli Piceno-San Benedetto del Tronto, sulla quale sono svolte relazioni regionali Trenitalia nell'ambito del contratto di servizio stipulato con la Regione Marche.\nMobilit\u00e0 urbana.\nIl trasporto pubblico suburbano a Offida \u00e8 gestito dalla societ\u00e0 START, che effettua autocorse nella provincia di Ascoli Piceno.\nDal 1926 al 1952 nell'attuale Viale della Repubblica faceva capolinea la tranvia elettrica di Offida che, con un percorso di circa 11\u00a0km, collegava la stessa con la stazione ferroviaria.\nSport.\nCalcio.\nLa principale squadra di calcio \u00e8 l\"A.S.D. Offida 1961 Calcio\" che milita nel girone D marchigiano di 1\u00aa Categoria. La squadra di calcio a 5, l'Offida C5, milita in Serie C, mentre la squadra di pallavolo femminile milita nel campionato di serie C invece quella maschile in serie B2.\nL'A.S.D. Offida 1961 Calcio \u00e8 nata nel 1961. I colori sociali sono il rosso e l'azzurro."}
{"id": "33886", "revid": "125671485", "url": "https://it.wikipedia.org/wiki?curid=33886", "title": "San Giovanni d'Asso", "text": "San Giovanni d'Asso \u00e8 una frazione del comune italiano di Montalcino, nella provincia di Siena, in Toscana.\nSorge al centro delle Crete Senesi lungo il torrente Asso, da cui prende il nome. Fino al 31 dicembre 2016 \u00e8 stato un comune autonomo di 890 abitanti.\nGeografia fisica.\nTerritorio.\nIl territorio di San Giovanni d'Asso copre la zona centro-meridionale delle Crete Senesi, raggiungendo il confine settentrionale della Val d'Orcia.\nIl paesaggio \u00e8 caratterizzato da vari rilievi collinari con vasti e aridi terreni argillosi e con boscaglie nei pressi dei numerosi corsi d'acqua, prevalentemente ruscelli e piccoli torrenti; il pi\u00f9 rilevante di questi \u00e8 il torrente Asso, lungo 35\u00a0km, che nasce nei pressi di Casabianca, frazione di Trequanda a nord-est di San Giovanni d'Asso, scorre nei pressi del paese costeggiando la strada provinciale 14 \"Traversa dei Monti\" fino a Torrenieri, per poi sfociare nell'Orcia.\nOrigini del nome.\nIl nome \"San Giovanni d'Asso\" proviene dall'unione di due nomi: quello del santo a cui \u00e8 dedicata la chiesa parrocchiale, ovvero San Giovanni Battista e quello del torrente Asso, affluente dell'Orcia, che scorre alle pendici del colle sul quale si trova il paese.\nStoria.\nAll'interno dei confini del territorio dell'ex comune di San Giovanni d'Asso sono state rinvenute testimonianze di insediamenti etruschi nella zona di Lucignano d'Asso e Monterongriffoli, e nella stessa area anche reperti di epoca romana, riconducibili alla presenza di templi.\nTra la fine del V e l'inizio del VI secolo sorse, lungo l'attuale tratto della strada provinciale 14 \"Traversa dei Monti\" che collega il capoluogo a Torrenieri, un importante centro religioso, la pieve di San Pietro a Pava, che viene citata per la priva volta nel 714-715 tra le pievi contese tra il vescovo di Arezzo e quello di Siena; successivamente sorse una seconda pieve nei pressi di quella pi\u00f9 antica, dedicata alla Madonna e individuata con l'attuale chiesa della Nativit\u00e0 di Maria a Pieve a Salti, che dal IX secolo sostitu\u00ec San Pietro a Pava in seguito ad un crollo di quest'ultima.\nNel Medioevo inizi\u00f2 a nascere il vero e proprio paese: gi\u00e0 nel 714 \u00e8 documentata l'esistenza della chiesa di San Pietro in Villore e, fino al 1178, il paese fu conteso fra il vescovo di Arezzo e quello di Siena, che poi ebbe la meglio. Inoltre, nel XIII secolo il castello venne notevolmente ampliato dai Petroni, poi ristrutturato dai Pannilini che ne conservarono la propriet\u00e0 fino al XX secolo.\nIl 2 giugno 1777 entr\u00f2 in vigore il \"Regolamento particolare\" con cui le comunit\u00e0 di San Giovanni d'Asso, Lucignano d'Asso, Monterongriffoli e Vergelle vennero unite, per volere del granduca di Toscana Pietro Leopoldo, dal punto di vista economico, sociale e amministrativo, andandosi a formare il primo nucleo del comune.\nIl 1\u00ba giugno 1877 venne approvato, dalla Camera Regia, il disegno di legge proposto dal deputato fiorentino Bonaventura Chigi Zondadari con cui Montisi e Montelifr\u00e9, frazioni fino ad allora di Trequanda, entrarono a far parte del territorio di San Giovanni d'Asso; la legge divent\u00f2 effettiva dal 1 gennaio 1878, con la firma del re Vittorio Emanuele II.\nIl 1\u00ba gennaio 2017, in seguito ad un referendum che ha avuto luogo nei due comuni, il territorio di San Giovanni d'Asso si \u00e8 unito per fusione con quello di Montalcino; il nuovo comune ha mantenuto la denominazione di \"Montalcino\".\nMonumenti e luoghi d'interesse.\nArchitetture religiose.\nPieve di San Giovanni Battista.\nLa pieve di San Giovanni d'Asso \u00e8 la chiesa principale del paese, sede dell'omonima parrocchia, appartenente alla diocesi di Montepulciano-Chiusi-Pienza, che si estende sul capoluogo e la localit\u00e0 di Lucignano d'Asso.\nL'edificio risale ai primi decenni del XIV secolo, dopo che la famiglia Petroni acquis\u00ec la propriet\u00e0 del paese; sede di parrocchia dal 1492 e pieve dal 1539, venne restaurata nel XVII secolo dalla famiglia Pannilini, che si occup\u00f2 anche di sistemare all'interno della chiesa le reliquie donate dal cardinale Riccardo Petroni. Nuovi restauri sono stati condotti nei secoli XIX e XX.\nNella semplice facciata a capanna, preceduta da un sagrato, si aprono il piccolo rosone circolare ed il portale sormontato da una semplice lunetta vuota. All'interno la chiesa \u00e8 a navata unica con soffitto a travi lignee sorretto da archi a tutto sesto che dividono l'ambiente in pi\u00f9 campate. Il presbiterio, riorganizzato con nuovi arredi di alcun pregio artistico dopo il Concilio Vaticano II, \u00e8 dominato dalla seicentesca ancona, all'interno della quale sono custodite le reliquie di vari santi donate dal cardinale Riccardo Petroni, fra le quali quelle di San Pietro apostolo, San Giovanni Evangelista e Santa Caterina da Siena.\nChiesa di San Pietro in Villore.\nLa chiesa di San Pietro in Villore, fino al 1492 chiesa parrocchiale del paese, \u00e8 situata al di fuori dell'antico centro abitato, nei pressi di piazza Antonio Gramsci.\nCitata gi\u00e0 nel 714-715 in merito alla disputa delle pievi tra il vescovo di Siena e quello di Arezzo e nuovamente negli anni 833-883 in documenti della diocesi di Arezzo, risale, nelle forme attuali, al XII secolo, con alcune aggiunte, tra le quali il campanile, dovute al restauro conservativo dell'inizio del XX secolo. Esternamente la chiesa \u00e8 caratterizzata dalla facciata a capanna, che nella parte inferiore presenta le tracce dell'originaria presenza di un nartece poggiante su colonnine. Al centro, al di sotto del rosone circolare, si apre il portale, i cui stipiti sono scolpiti con motivi geometrici. All'interno, l'ambiente si articola in un'unica navata, con due campate coperte con volta a crociera; nella parete di fondo si apre l'abside semicircolare, ospitante l'altare e la copia di un \"Crocifisso\" del XII secolo, gi\u00e0 nella chiesa e attualmente nel Museo diocesano d'arte sacra di Pienza. In corrispondenza della seconda campata, al di sotto del pavimento, vi \u00e8 la cripta, con orientamento trasversale rispetto al resto della chiesa, divisa in tre navatelle da colonnine con capitelli geometrici.\nNella chiesa si trovava il \"Trittico della Madonna col Bambino e i santi Pietro e Paolo\", opera di Ugolino di Nerio (1320-1325 circa), attualmente facente parte della Collezione Contini Bonacossi della Galleria degli Uffizi a Firenze.\nChiesa della Misericordia.\nLa chiesa della Misericordia, dedicata a Sant'Antonio Abate, prende il nome dall'omonima confraternita laicale, fondata nel 1854, della quale costituisce l'oratorio.\nL'edificio attuale, situato nel borgo antico, dirimpetto alla pieve di San Giovanni Battista, venne costruito nel 1854 dall'allora pievano Girolamo Marsili in luogo di una pi\u00f9 antica cappella, come sede della nuova confraternita.\nLa chiesa, in stile neoclassico, presenta all'esterno una slanciata facciata, caratterizzata dalla bicromia originata dall'alternarsi di elementi decorativi in mattoni rossi all'intonaco chiaro della parete; nella parte inferiore, tra due coppie di lesene, si apre il portale, sormontato dallo stemma della confraternita, mentre in quella superiore, leggermente pi\u00f9 stretta rispetto alla precedente e a quest'ultima raccordata tramite due volute laterali, vi \u00e8 una finestra rettangolare. L'interno \u00e8 a navata unica di tre campate, coperta con volta a botte e terminante con un'abside poligonale, all'interno della quale vi \u00e8 l'altare in stucco dipinto a finto marmo, con alle sue spalle una nicchia contenente la statua del santo dedicatario.\nChiesa della Madonna del Tribbio.\nLa chiesa di Santa Maria delle Grazie, anche detta della Madonna del Tribbio, si trova fuori dall'abitato di San Giovanni d'Asso, lungo la strada per Asciano, all'esterno del cimitero.\nRicostruita tra il novembre 1816 e il 1818 in luogo di una cappella della fine del XVI secolo, venne gravemente danneggiata durante la seconda guerra mondiale e successivamente restaurata.\nAll'esterno, la chiesa presenta una semplice facciata a capanna in mattoni rossi, terminante con un timpano triangolare poggiante su due lesene, che incorniciano il portale con cornice e timpano semicircolare marmorei. L'interno \u00e8 a navata unica di due campate coperta con volta a botte lunettata; essa termina con l'abside poligonale, al centro della quale vi \u00e8 l'altare in stucco, con mensa poggiante su due colonnine, sormontato dall'ancona un tempo ospitante la pala \"Madonna con Bambino, Santa Caterina e San Giovanni Battista\" di Bartolomeo Neroni (prima met\u00e0 del XVII secolo), attualmente nel Museo diocesano d'arte sacra di Pienza.\nArchitetture civili.\nCastello.\nIl castello di San Giovanni d'Asso \u00e8 situato nel nucleo antico del centro abitato, sul versante opposto rispetto alla pieve di San Giovanni Battista, di fianco alla chiesa della Misericordia.\nL'edificio, costituito da tre corpi di fabbrica uniti fra di loro, venne costruito a pi\u00f9 riprese tra il 1100 e la prima met\u00e0 del XV secolo; particolare importanza rivestono i lavori condotti dalla famiglia Petroni, che acquis\u00ec il castello all'inizio del XIV secolo. Nell'anno 1539 Benedetto del fu Giovanni di Benedetto Martinozzi vendette il palazzo (gi\u00e0 Castello), le terre e i diritti su San Giovanni d'Asso a Giulio Pannilini. La famiglia Pannilini ne conserv\u00f2 il possesso fino agli inizi del secolo scorso. In seguito ad importanti interventi di restauro, terminati nel 1999, ospita sia gli uffici dell'amministrazione comunale, svolgendo il ruolo di casa comunale, sia il Museo del tartufo.\nLa facciata principale del castello \u00e8 rivolta verso settentrione e vi si accede da piazza Antonio Gramsci, ed \u00e8 caratterizzata dal portone d'ingresso con arco ogivale senese; un secondo ingresso si trova sul fianco orientale, che d\u00e0 su piazza Vittorio Emanuele II, nel cuore del borgo antico. Le due entrate sono unite da due rampe di scale passanti per il cortile, caratterizzato da un alto portico su pilastri ottagonali sormontato da un loggiato.\nL'ambiente pi\u00f9 importante del palazzo \u00e8 la \"Sala del caminetto\", con accesso sul cortile e ampie bifore lungo la fiancata occidentale; essa prende il nome dall'ampio caminetto che si apre al centro della parete sud, dirimpetto al lavabo marmoreo del XVII secolo. Le pareti sono decorate con affreschi realizzati tra la fine del XVI secolo e l'inizio del XVII da un pittore della cerchia di Ventura Salimbeni raffiguranti una grottesca che corre poco sotto il soffitto e tre stemmi di importanti membri della famiglia Pannilini e delle relative consorti.\nVilla Ferrano.\nVilla Ferrano sorge su un poggio ad ovest di San Giovanni d'Asso, dirimpetto al castello, raggiungibile tramite una strada che nasce dalla strada provinciale 14 \"Traversa dei Monti\" nel tratto per Torrenieri.\nUna prima villa venne costruita nel XVI secolo e nel 1736 divenne di propriet\u00e0 della nobile famiglia senese dei Marsili; l'attuale complesso, invece, \u00e8 risalente alla met\u00e0 del XVIII secolo ed \u00e8 composto da un edificio principale, che costituisce l'antica residenza, e da varie costruzioni accessorie.\nAll'interno del complesso della villa si trova anche la cappella della Madonna del Rosario, la cui costruzione termin\u00f2 nel 1775. L'edificio, che presenta varie analogie con la cappella di San Girolamo di Castelletto Accarigi, esternamente ha una semplice facciata in cotto con, al centro, lo stemma marmoreo della famiglia Marsili; all'interno, l'ambiente \u00e8 costituito da un'unica navata di due campate con volta a crociera, senza abside; l'altare, addossato alla parete di fondo, \u00e8 caratterizzato dalla ricca ancona in stucco. Al di sopra della sacrestia, nel 1853, venne aperta un coretto con affaccio sulla chiesa da dove i proprietari assistevano alla Messa.\nAltro.\nLa piazza principale di San Giovanni d'Asso \u00e8 \"piazza Vittorio Emanuele II\". Questa \u00e8 situata al centro nel nucleo antico del paese ed \u00e8 caratterizzata dalla forma allunga; su di essa si affacciano a ovest il castello e la chiesa della Misericordia, a est, preceduta da un sagrato, la pieve di San Giovanni Battista.\nNel punto in cui via delle More diventa via XX Settembre, ambedue facenti parte del tratto urbano della strada provinciale 60 \"del Pecorile\", si trova \"piazza Antonio Gramsci\", che unisce il borgo antico a quello moderno. L'attuale assetto della piazza risale al 2004-2007, quando \u00e8 stata riorganizzata su progetto dello studio Tetractis Progetti; la parte pedonalizzata \u00e8 caratterizzata dalla pavimentazione in cotto, con panchine ed elementi decorativi geometrici in marmo. Sulla piazza si affaccia la facciata settentrionale del castello.\nAree naturali.\nBosco della Ragnaia.\nIl Bosco della Ragnaia \u00e8 un bosco-giardino situato a nord-ovest del paese, lungo la strada verso Asciano e l'abbazia di Monte Oliveto Maggiore.\nIl parco, che copre circa 9 ettari, \u00e8 opera dell'artista Sheppard Craige che, dal 1996, continua ad ampliarlo e ad abbellirlo. Fra le sculture pi\u00f9 importanti all'interno del Bosco della Ragnaia vi sono l'\"Altare dello Scetticismo\", l'\"Oracolo di Te stesso\" e il \"Centro dell'Universo\", facenti parti di un disegno che non vuole basarsi su un senso preciso, ma essere aperto a tutte le possibili interpretazioni.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 116 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nMusei.\nAll'interno di una parte del castello di San Giovanni d'Asso \u00e8 ospitato il Museo e Centro didattico del Tartufo e delle erbe spontanee, inaugurato il 13 novembre 2004.\nPrimo museo italiano dedicato al tartufo, quello di San Giovanni d'Asso consta in un'esposizione che si articola in quattro sezioni: la prima \u00e8 dedicata denominata \"Il tartufo e i sensi\" con particolare attenzione su gusto, olfatto, tatto e udito; la seconda, \"Viaggio al centro del tartufo\", \u00e8 incentrata sulla vista; segue l'esposizione della lavorazione del tartufo; da ultimo un erbario, aggiunto nel 2007.\nNel 2014 \u00e8 stata inaugurata la sezione all'aperto del museo denominata \"L'Orto di Sesto\" che fa ripercorrere al visitatore gli habitat naturali dei tre tipo di tartufo presenti nel territorio: Bianco Pregiato, Bianchetto o Marzuolo e Scorzone o Estivo.\nMedia.\nNel territorio di San giovanni d'Asso sono state girate molte scene del film \"Cari fottutissimi amici\" di Mario Monicelli prodotto nel 1994 con protagonista Paolo Villaggio.\nSempre nel territorio di San Giovanni d'Asso sono state girate alcune sequenze del film \"L'amore ritrovato\" di Carlo Mazzacurati, prodotto nel 2004.\nNel 2012, San Giovanni d'Asso \u00e8 stato scelto per ospitare le riprese, iniziate a luglio, della serie di documentari \"Museum secrets\" trasmessa dalle emittenti televisive BBC, History Canada e UK TV.\nMentre nel 2006 sono state girate diverse scene della mini serie Tv \"Gino Bartali - L'intramontabile\" che hanno visto coinvolto l'intero borgo di Lucignano d'Asso.\nEventi.\nFesta dello Scricchio.\nLa domenica in albis si tiene nel capoluogo la \"festa dello Scricchio\".\nLe celebrazioni iniziano la sera del sabato dell'Ottava di Pasqua, quando vengono aperte le ante del grande armadio-reliquiario posto al centro dell'ancona dell'altare della pieve di San Giovanni Battista e viene estratto a sorte il nome del santo la cui reliquia verr\u00e0 portata processionalmente; la processione, cui partecipano il parroco, le autorit\u00e0 civili e militari e la popolazione di San Giovanni d'Asso, si tiene il giorno successivo, dopo la Messa domenicale, e si snoda per le vie del paese.\nLa sera della domenica ha luogo l'attesa chiusura delle ante dell'armadio-reliquiario della pieve le quali, muovendosi, producono uno scricchiolio, dal quale prende il nome la festa e che veniva ritenuto di buon auspicio per il raccolto.\nIn concomitanza con i festeggiamenti religiosi vengono organizzati dalla pro loco eventi culturali con spettacoli ed esposizioni temporanee.\nGeografia antropica.\nUrbanistica.\nIl piano regolatore generale comunale di San Giovanni d'Asso \u00e8 caratterizzato da una particolare caratteristica del territorio dell'ex comune, ovvero quella di essere ricco di giacimenti di tartufo bianco delle Crete Senesi: pertanto le aree tartufigene sono identificate e tutelate da eventuali alterazioni da parte dell'uomo ed \u00e8 parimenti vietato l'utilizzo di prodotti chimici ed essenze non compatibili con il tartufo.\nDal 1\u00ba gennaio 1878 al 1\u00ba gennaio 2017, all'interno del territorio amministrativo di San Giovanni d'Asso erano comprese anche la frazione di Montisi e le borgate di Lucignano d'Asso, Montelifr\u00e9, Monterongriffoli e Vergelle, tutte poi accorpate al comune di Montalcino.\nInfrastrutture e trasporti.\nStrade.\nIl territorio di San Giovanni d'Asso \u00e8 solcato da due principali direttrici, la strada provinciale 14 \"Traversa dei Monti\", in direzione di Trequanda a nord e di Torrenieri a sud e che passa dalla frazione di Montisi, e la strada provinciale 60 \"del Pecorile\", in direzione dell'abbazia di Monte Oliveto Maggiore e di Asciano, che si unisce alla Traversa dei Monti alle pendici del colle su cui sorge il centro abitato, nel tratto urbano di questa. Vi \u00e8 inoltre la strada provinciale 75 \"di Pieve a Salti\", in direzione di Buonconvento, a sterro, passante per l'abitato omonimo.\nFerrovie.\nIl centro abitato \u00e8 servito dall'omonima stazione ferroviaria posta lungo la ferrovia Asciano-Monte Antico, chiusa al traffico passeggeri dal 1994 e dallo stesso anno, a cura della FVO - Ferrovia della Val d'Orcia fino al 2011, poi della provincia di Siena, utilizzata a scopo turistico per le corse del Trenonatura, con rotabili d'epoca.\nLa stazione, chiusa al regolare traffico viaggiatori e unicamente servita dalle corse del Trenonatura, \u00e8 situata ad una quota inferiore rispetto al centro storico di San Giovanni d'Asso, lungo l'omonima strada che parte dalla confluenza della strada provinciale 60 \"del Pecorile\" nella strada provinciale 14 \"Traversa dei Monti\". Un tempo dotata anche di scalo merci e binario di raddoppio, attualmente consta in un unico binario passante con fabbricato viaggiatori e servizi igienici.\nMobilit\u00e0 extraurbana.\nSan Giovanni d'Asso \u00e8 servito dalle seguenti linee della societ\u00e0 consortile Tiemme Toscana Mobilit\u00e0, precedentemente gestito da Siena Mobilit\u00e0: 109 (Siena-Asciano-San Giovanni d'Asso-Castelmuzio) e 119 (Montisi-San Giovanni d'Asso-Torrenieri).\nIl comune, inoltre, gestisiva un servizio di trasporto pubblico \"a chiamata\", attivo la mattina dei giorni feriali da luned\u00ec a venerd\u00ec, che collegava, a seconda delle corse, San Giovanni d'Asso, Montisi, Monterongriffoli e Lucignano d'Asso a Torrenieri, Asciano e Sinalunga in coincidenza con corse su strada della Tiemme Toscana Mobilit\u00e0 e su ferrovia di Trenitalia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune fino al primo gennaio 2017, data in cui il comune si \u00e8 stato fuso con quello di Montalcino."}
{"id": "33888", "revid": "1543377", "url": "https://it.wikipedia.org/wiki?curid=33888", "title": "San Quirico d'Orcia", "text": "San Quirico d'Orcia \u00e8 un comune italiano di abitanti della provincia di Siena in Toscana.\nGeografia fisica.\nIl territorio comunale di San Quirico d'Orcia si trova in Val d'Orcia, nel sud della regione Toscana. Confina a nord e ovest con il comune di Montalcino, a est con Pienza e a sud con Castiglione d'Orcia, confine tracciato dal letto del fiume Orcia.\nStoria.\nLo studioso etruscologo olandese Van Der Meer ha identificato l'attuale San Quirico d'Orcia con la localit\u00e0 di \"Ena\" citata nel \"liber rituales\" etrusco noto come Liber Linteus Zagrabiensis, il pi\u00f9 antico libro dell'Europa occidentale, scritto tra III e II secolo a.C. dalla \u00abConfraternita sacerdotale di \"Ena\"\u00bb.\nNel Medioevo la localit\u00e0 si trovava sulla direttrice della via Francigena. Sigerico, arcivescovo di Canterbury, nel suo itinerario, compiuto tra il 990 e il 994, cita San Quirico come \"XII submansio\" e la definisce \"Sce Quiric.\" Ad accrescerne l'importanza contribuiva inoltre l'essere il punto di raccolta dei mercanti umbro-marchigiani diretti a Firenze e Siena dal famoso Guido Morgante, che vi giungevano attraversando la Valle del Chienti, Colfiorito, Foligno e Perugia fino a San Quirico. Nella campagna sanquirichese nel 1155 si svolse l'incontro tra i rappresentanti papali e Federico I per discutere i termini dell'incoronazione di quest'ultimo.\nDurante il rinascimento e l'et\u00e0 moderna il paese fu sede di una marca posta sotto la protezione della famiglia Chigi-Zondadari, di cui tutt'oggi ne rimane un palazzo e un giardino.\nDurante la seconda guerra mondiale, il piccolo borgo vide il passaggio del fronte nel giugno del 1944. I bombardamenti alleati causarono la distruzione di due torri storiche, una posta nel centro degli Horti Leonini e l'atra all'ingresso del paese. Per rallentare l'avanzata alleata i soldati nazisti, minarono le strade e le campagne del territorio comunale. Il fronte ha causato la morte di 43 sanquirichesi.\nNel secondo dopoguerra il paese ha assunto rilievo nel campo dell'edilizia, con fabbriche che producono materiali da costruzione e aziende edili.\nMonumenti e luoghi d'interesse.\nArchitetture militari.\nNella frazione Vignoni \u00e8 presente un antico castello, il castello di Vignoni, quasi disabitato, gi\u00e0 residenza dei Salimbeni nel XII secolo, e successivamente degli Amerighi dal XIV secolo. Ha una torre medioevale mozzata, una chiesa romanica ripristinata (all'interno era conservato un crocifisso del Giambologna, ora custodito presso il museo di Montalcino, e un fonte battesimale del secolo XV, ora presso la Collegiata di San Quirico) e, di fianco alla chiesa, l'impianto immobiliare (riedificato nei primi anni novanta) del quattrocentesco Palazzo degli Amerighi, in cui si ord\u00ec la congiura contro gli Spagnoli oppressori di Siena (1555-1559).\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 379 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nLa \"festa del Barbarossa\" si festeggia la terza domenica di giugno. Nella festa si sfidano 4 quartieri (Borgo, Castello, Canneti, Prato), partecipano con due gare, Alfieri e Arcieri. Nei giorni della festa ci sono dei cortei storici piuttosto realistici. La festa rievoca l'incontro nel 1155, fra Federico di Svevia chiamato il Barbarossa e i messi papali per discutere dell'incoronazione imperiale da parte del Papa a Roma.\nLa \"festa dell'olio\" avviene durante il ponte dell'immacolata, e viene presentato l'olio del nuovo raccolto, insieme a spettacoli folcloristici, musicali e scuole di cucina.\nCultura.\nCinema.\nA San Quirico d'Orcia sono stati girati vari film fra cui possiamo ricordare: La scuola pi\u00f9 bella del mondo, L'una e l'altra ed alcune scene de Il gladiatore quali il ritorno a casa e la scena finale dopo la battaglia.\nSerie TV\nAlcune scene della serie \"I Medici\" sono state girate nei pressi della Porta ai Cappuccini nel versante ad Est del piccolo borgo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33889", "revid": "1718925", "url": "https://it.wikipedia.org/wiki?curid=33889", "title": "Ortezzano", "text": "Ortezzano (\"Ortezz\u00e0\" in dialetto fermano) \u00e8 un comune italiano di 731 abitanti della provincia di Fermo nelle Marche.\nFa parte della Zona Territoriale n. 11 di Fermo dell'Azienda Sanitaria Unica Regionale delle Marche (in sigla Z.T. n. 11 - A.S.U.R. Marche).\nStoria.\nCaratteristica di Ortezzano, visibile da lontano, \u00e8 una torre ben conservata, a base pentagonale irregolare e merlatura ghibellina, imponente resto di passate fortificazioni. Le origini del paese sono remote, nel terreno sono state rinvenute delle tracce di popolazione etrusca ma soprattutto picena. Il suo nome si crede che derivi da \"Utricinum\" che significa fortezza me non se ne ha la certezza. Ortezzano venne attaccata dai Romani nel 269 a.C., fu anche distrutta dalle truppe francesi nel 1528.\nSimboli.\nLo stemma del Comune di Ortezzano \u00e8 stato concesso con decreto del presidente della Repubblica del 18 gennaio 2006.\nSport.\nPitom factory team.\nSede del team di motorsport pitbike motard pi\u00f9 grande d'italia conosciuto anche come Pitom family e dell'Omonima azienda costruttrice di pitbike Made in italy\nCalcio a 11.\nLa squadra di calcio locale \u00e8 l'Ortezzanese che gioca nel campionato di Terza Categoria."}
{"id": "33890", "revid": "598631", "url": "https://it.wikipedia.org/wiki?curid=33890", "title": "Palmiano", "text": "Palmiano (\"Palmi\u00e0\", o \"Parmi\u00e0\" in dialetto ascolano) \u00e8 un comune italiano di abitanti della provincia di Ascoli Piceno nelle Marche. Fa parte della Comunit\u00e0 Montana del Tronto.\nGeografia fisica.\nTerritorio.\nL'abitato del paese di Palmiano sorge nella zona collinare del territorio nord-ovest della catena appenninica del comprensorio ascolano, nella valle del torrente Cinante. La modesta estensione superficiale del territorio amministrato, costituita da soli 12,54\u00a0km\u00b2, ne fa uno dei comuni pi\u00f9 piccoli della provincia ascolana; \u00e8 inoltre il meno popolato.\nOrigini del nome.\nIl toponimo deriva dal riferimento alla conformazione geologica del territorio sul quale Palmiano \u00e8 adagiata. Le alture collinari che cingono il paese ricordano i rilievi del palmo di una mano, circostanza da cui scaturisce la definizione di \"palmi mano\".\nNell'anno 1150 fu menzionato come \"Palumnianum\" nell'atto di donazione con cui Corrado III lo trasferiva alla diocesi di Ascoli. Solo in seguito ad una contrazione linguistica divenne Palmiano. Negli atti documentali conservati presso l'archivio del Catasto ascolano del 1381 la sua denominazione corrisponde a \"Palombiano\" ed \u00e8 individuato come \"sindacatus palombianus\".\nStoria.\nIl silenzio di fonti documentali non consente una precisa ricostruzione delle memorie storiche dell'antichit\u00e0 e delle vicissitudini legate al borgo poich\u00e9 il locale archivio comunale and\u00f2 irrimediabilmente distrutto durante un incendio verificatosi sul finire del XVIII secolo.\nIl castello di Palmiano fu fondato nel XV secolo o sul finire del XIV secolo da una comunit\u00e0 di monaci appartenenti all'ordine benedettino dell'abbazia di Farfa, religiosi che, al tempo, erano presenti nelle valli del Tronto e del Tenna. I monaci avevano gi\u00e0 dall'anno 900 l'area su cui sorge il borgo annoverata tra le loro spettanze. Dell'intera opera fortificata \u00e8 ancora oggi visibile la torre che si eleva, da una base quadrangolare, nella localit\u00e0 di Pedara.\nNotizie certe e documentate del paese risalgono all'anno 1150, quando la diocesi ascolana, presieduta dal vescovo-conte Presbitero, lo ebbe tra le sue pertinenze a seguito della donazione da parte dell'imperatore Corrado III di Svevia.\nPi\u00f9 tardi, nel 1299, s'interess\u00f2 della vita del borgo papa Niccol\u00f2 IV quando invi\u00f2 precisi ordini a Giangiacomo Colonna, rettore della Marca anconitana, affinch\u00e9 lo difendesse dalle molestie e dagli attacchi che stava subendo dai nemici.\nNell'anno 1799, durante il periodo del brigantaggio antiunitario, il borgo fu oggetto di devastazione e sub\u00ec i danni pi\u00f9 gravi che siano ricordati fra le sue vicissitudini. Il castello fu attaccato da bande di briganti che si riversarono nel suo territorio scendendo dalle vicine montagne e dichiarandosi, mentendo, difensori del governo pontificio lo assediarono, saccheggiarono e distrussero buona parte dell'abitato appiccando un incendio. Le fiamme incenerirono anche la documentazione degli archivi del comune e gli atti che avrebbero consentito di conoscere e ricostruire le memorie storiche di Palmiano.\nSociet\u00e0.\nSagra della patata.\nLa sagra viene festeggiata al centro del paese, nel mese di settembre della durata di 3 giorni, di solito i primi di settembre.\nC'\u00e8 una ricca variet\u00e0 di piatti, tutti all'insegna del tubero pi\u00f9 noto ed usato: gnocchi con salsiccia, gnocchi con funghi porcini, spezzatino di castrato con patate alla diavola, patatine fritte, baccal\u00e0 norvegese con mire poix di patate novelle, cestino di patate al dolce incanto del porcino, salsiccia e patate al forno nonch\u00e9 ciambelline dolci di patate.\nFesta di Sant'Antonio Abate.\nLa comunit\u00e0 di Palmiano, ogni anno, festeggia la ricorrenza della festa di sant'Antonio abate. La consuetudine nasce dalla narrazione di un evento miracoloso, attribuito all'intercessione del santo, di cui benefici\u00f2 un contadino locale il 12 maggio 1682. Secondo la tradizione popolare l'uomo, mentre raggiungeva la zona del pascolo col suo gregge, fu sorpreso da un violento temporale che provoc\u00f2 la rovinosa fiumana d'acqua che lo travolse con i suoi animali e lo trascin\u00f2 fino al fondovalle. Il pastore, per salvarsi, invoc\u00f2 la protezione dell'eremita egiziano e ne usc\u00ec incolume insieme alle sue bestie. Al suo ritorno in paese, come ringraziamento per lo scampato pericolo, volle organizzare una festa per celebrare il santo.\nIstituzioni, enti e associazioni.\nConfraternita del Santissimo Sacramento.\nLa confraternita palmianese fu eretta nell'anno 1632 con approvazione rilasciata da papa Urbano VIII. Questa associazione prevedeva che i proventi raccolti fossero spesi a sostegno del culto e del mantenimento della chiesa. Le dispense erano elargite nei mesi dedicati alla semina e nei periodi di maggiori necessit\u00e0 della comunit\u00e0.\nLa confraternita, in occasione delle celebrazioni giubilari, indette da Innocenzo XII nell'anno 1700, si rec\u00f2 in processione nella citt\u00e0 di Roma, dove dimor\u00f2 nell'Ospizio della Santissima Trinit\u00e0, appartenente all'omonima chiesa vicino al ponte Sisto. Al termine della visita nella capitale i palmianesi tornarono a piedi al loro paese attraversando i monti Sibillini.\nGeografia antropica.\nFrazioni.\nCastel San Pietro.\nLa frazione di Castel San Pietro sorge a 771\u00a0m s.l.m., sul punto pi\u00f9 elevato delle colline del comprensorio di Palmiano. In origine il piccolo borgo fu chiamato il \"Castello del Belvedere\" e rappresentava il riferimento di un caposaldo difensivo del comune ascolano. La costruzione fortificata era cinta da solide mura che custodivano l'abitato. I resti dei muraglioni, ormai in rovina, sono stati visibili fino al XIX secolo. L'insediamento si trova lungo il crinale fra il fiume Aso ed il torrente Chiaro, a met\u00e0 strada fra i paesi di Venarotta e Force. Il castello costitu\u00ec il possedimento feudale della nobile famiglia Saladini fino all'inizio del XIV secolo, periodo in cui la citt\u00e0 di Ascoli Piceno ne acquist\u00f2 la propriet\u00e0 con il rogito notarile datato 16 marzo 1301. Lo storico Antonio De Santis riporta che nell'anno 1351, come altri castelli della montagna, si ribell\u00f2 al potere di Galeotto I Malatesta, allora signore di Ascoli, che lo attacc\u00f2 il 19 giugno e lo prese solo dopo pochi giorni d'assedio il 21 giugno. Nel 1500 la comunit\u00e0 del fortilizio ebbe un proprio statuto. Il suo distretto giurisdizionale comprendeva le localit\u00e0 di Appoiano, Caprignano, Palmiano, Poggio, San Silvestro e Tavernelle. Con buona probabilit\u00e0, sostiene il Carfagna, il fortilizio fu distrutto, come altre opere fortificate dell'ascolano, a seguito delle repressioni contro i banditi avvenute durante il XVI secolo. Nell'anno 1798, la ripartizione del territorio voluta dai francesi trasfer\u00ec Castel San Pietro sotto la giurisdizione del dipartimento del Tronto ed il borgo pass\u00f2 cos\u00ec alle dipendenze del cantone di Amandola (il 15 maggio tuttavia fu trasferito nel cantone rurale d'Ascoli). Dopo il periodo napoleonico, visto il degrado in cui versava la costruzione, la sede e gli archivi del comune furono portati a Palmiano.\nNella zona centrale dell'abitato vi \u00e8 la chiesa di San Pietro, dedicazione da cui si origina anche il toponimo del paese. L'edificio religioso custodisce al suo interno un affresco del 1400 ed acquasantiere ricavate da capitelli scolpiti risalenti all'XI secolo."}
{"id": "33891", "revid": "203185", "url": "https://it.wikipedia.org/wiki?curid=33891", "title": "Sarteano", "text": "Sarteano (\"Sarti\u00e0no\" in dialetto locale) \u00e8 un comune italiano di abitanti della provincia di Siena in Toscana.\n\u00c8 un paese di importanza storica e naturalistica, collocato sui contrafforti della Val d'Orcia in un altopiano al confine con la Val di Chiana. Il passato medievale del paese \u00e8 testimoniato dal castello, elemento principale del paesaggio architettonico, e da un grande numero di chiese. L'economia di Sarteano \u00e8 diversificata, ma fondamentalmente si basa sull'agricoltura e sul turismo. I prodotti della terra sono olio d'oliva, vino e frumento.\nStoria.\nPreistoria.\nScarse e incerte sono le testimonianze dell'uomo nel territorio di Sarteano nel Paleolitico.\nLe fasi successive, dal Neolitico all'et\u00e0 del bronzo sono invece ampiamente note grazie alla ricchissima documentazione archeologica proveniente dalla \"Grotta dell'Orso\".\nConosciuta fin dal 1954, questa ampia cavit\u00e0 carsica fu esplorata completamente dai componenti del Gruppo Speleologico di Sarteano. Fu indagata con scavi sistematici a partire dal 1960, prima da Guglielmo Maetzke poi dall'universit\u00e0 di Pisa tra il 1960 e il 1963.\nLa grotta, oggi non visitabile, \u00e8 divisa in due parti comunicanti attraverso stretti cunicoli.\nIn molte zone si rinvennero, generalmente in superficie, gruppi di vasi dell'et\u00e0 del bronzo, alcuni anche interi e contenenti cariossidi di grano, che lasciavano supporre deposizioni intenzionali legate a pratiche rituali,\nLa stratigrafia ricavabile dal saggio principale indica la presenza dei seguenti aspetti culturali:\nLa frequentazione della grotta continua fino all'XI secolo a.C. e si hanno infine tracce di epoca romana con frammenti di piatti e anforoni.\nUn'altra cavit\u00e0 carsica nel territorio di Sarteano \u00e8 la Buca del Rospo posta sul versante occidentale del monte Cetona che ha restituito vasi dell'antica et\u00e0 del bronzo deposti per una raccolta rituale delle acque di stillicidio.\nPeriodo Etrusco e Romano.\nProprio le tracce di un passato etrusco sono quelle che pi\u00f9 hanno segnato il territorio intorno a Sarteano, dal IX al I secolo a.C. I primi insediamenti occuparono le zone collinari pi\u00f9 elevate, vicino alla Necropoli di Sferracavalli, lungo la strada che conduce a Radicofani e poi, soprattutto nel corso del VII secolo a.C., nella zona verso Castiglioncello del Trinoro dove la sterminata Necropoli di Solaia-Macchiapiana, con le sue numerose sepolture entro canopi (vasi cinerari a testa umana tipici di questo territorio), dimostra la presenza nelle vicinanze di un centro abitativo densamente popolato soprattutto nel periodo tardo-orientalizzante.\nCon il periodo arcaico invece, ovvero con il VI secolo a.C., ci fu uno spostamento dell'area abitativa su colline meno elevate, poco sopra i 500 m., per avvicinarsi a quello che all'epoca era il centro politico egemone, ovvero il polo urbano di Chiusi che viveva in quella fase il suo periodo pi\u00f9 florido, come dimostrano sul finire del secolo le imprese del lucumone Porsenna. Cos\u00ec le necropoli di maggior rilievo di quel periodo sono proprio quella della Palazzina, posta lungo una delle vie Cupe, ovvero i tracciati viari che conducevano verso Chiusi, e la Necropoli delle Pianacce.\nQuest'ultima, indagata a partire dal 2000 dal museo civico archeologico di Sarteano e dal Gruppo archeologico Etruria ha riservato negli anni una serie di straordinarie scoperte, oltre ad essere ubicata in una zona di grande suggestione paesaggistica con uno splendido affaccio sulla Val di Chiana a controllo di quello che era anche in antico il fondamentale asse viario nord-sud tra Orvieto e Arezzo. In primo luogo l'eccezionale Tomba della quadriga infernale, con pitture uniche e dai colori vivacissimi della seconda met\u00e0 del IV secolo a.C. in cui \u00e8 raffigurato un demone dai capelli rossi alla guida di un carro trainato da due leoni e due grifi, probabilmente Charun \u2013 il Caronte etrusco - nella sua unica raffigurazione come auriga nello svolgimento del suo compito di accompagnatore delle anime verso l'Ade.\nAnche le altre scene (il banchetto di due figure maschili accompagnate da un servitore e un grande serpente a tre teste e un ippocampo) sono ambientate nell'Ade e sono uno dei pi\u00f9 fulgidi esempi del nuovo sentire degli Etruschi per un mondo funerario pi\u00f9 tormentato e pauroso rispetto a quello di epoca arcaica. Accanto alla Tomba della quadriga infernale numerosi altri ipogei, databili tra la fine del VI e il I secolo a.C., mostrano una necropoli occupata da famiglie aristocratiche di un certo rango, cos\u00ec come di grande interesse \u00e8 la struttura teatriforme collegata a tre di questi ipogei e adibita ai rituali funerari venuta alla luce nel 2007. Questo sito di straordinario interesse, visitabile, \u00e8 solo una delle numerose realt\u00e0 archeologiche del territorio.\nQuando nel periodo Ellenistico, cio\u00e8 nel corso del III e II secolo a.C., il popolamento del territorio si diffuse \u201ca macchia di leopardo\u201d ci fu un'occupazione sparsa, ma capillare e in quella fase le necropoli interessarono numerosi siti tra cui quello di Molin Canale, dove alcuni esempi di tipologie tombali sono stati messi in luce e resi visitabili.\nIn epoca romana si mantenne una diffusa occupazione dell'area, anche in virt\u00f9 dello sfruttamento delle sorgenti termali e sicuramente due importanti aree insediative dovevano essere nella zona di Sant'Alberto e nell'altra, molto ampia, della Peschiera Giannini e delle aree limitrofe. Resti di questi edifici termali legati a \"villae\" rustiche, mostrano un notevole grado di raffinatezza, come dimostrano le lastre di tipo Campana da Colombaio e dalla Peschiera.\nTutte le tracce di questo intenso e vitale passato, dai canopi orientalizzanti, ai buccheri, alle ceramiche figurate sia etrusche che attiche, le straordinarie statue-cinerarie di pietra fetida rinvenute nel 2006, fino ai reperti Romani sono esposti nel museo civico archeologico di Sarteano a testimonianza dell'alternarsi di tre civilt\u00e0 dall'uomo dell'et\u00e0 del bronzo, agli Etruschi ai Romani.\nMedioevo.\nAlcuni documenti provenienti dalle carte del monastero dell'Abbazia di San Salvatore del Monte Amiata attestano nel territorio della contea di Chiusi-Sarteano-Chianciano, fin dagli inizi dell'anno Mille, la presenza della famiglia longobarda dei conti Farolfi. Causa la legge longobarda di successione ereditaria la contea venne a poco a poco spezzettandosi tra i molti rami di questa famiglia comitale da cui in Sarteano ebbero origine i conti Peponi e infine i Manenti. Questi documenti riferiscono di alcune donazioni effettuate dagli eredi dei Farolfi \"pro remedio animae\" in favore delle pi\u00f9 note abbazie del territorio:\nIl pi\u00f9 antico documento tutt'ora esistente riguardante Sarteano \u00e8 datato 1038 e parla del Castello come feudo dei conti Manenti, di lontana origine longobarda.\nPorta Monalda.\nNel 1228 Sarteano venne occupato dalle milizie orvietane comandate da Pietro Monaldeschi. Poco dopo la Repubblica di Siena mosse la controffensiva e, dopo aver preso Chianciano, le sue autorit\u00e0 imprigionarono Pietro, figlio di Monaldo, capostipite del ramo dei \"Monaldeschi della Cervara\". Pietro mor\u00ec a Siena nel 1238.\nDopo successivi conflitti tra le citt\u00e0 di Siena ed Orvieto, con esiti alterni, verso la fine del XIII secolo le localit\u00e0 di Sarteano e Chianciano furono elencate in appendice al catasto di Orvieto come: \u00abdominii con obblighi speciali\u00bb. In quel periodo nel comune di Orvieto era in atto la feroce disputa per il potere tra la famiglia ghibellina dei Filippeschi e quella guelfa dei Monaldeschi, conclusasi con la sanguinosa sconfitta dei primi.\nPorta Monalda, posta in direzione di Siena, sormontata dallo stemma dei Monaldeschi e recante inciso l'anno 1313 (MCCCXIII), sembra voler ricordare ai Sarteanesi la \u00abgrande vittoria\u00bb del condottiero Ermanno Monaldeschi. Egli, aspirante al potere della signoria orvietana, intraprese grandi lavori pubblici, tra cui la lunga strada selciata che, partendo da Porta Monalda e attraversando la valle del Paglia raggiungeva Orvieto. \"...\"consiste questa terra la maggior parte in una strada lunga competentemente larga, parte selciata e parte mattonata che principia alla porta Monalda\"\". L'opera si rese necessaria per facilitare la percorrenza dei pesanti carriaggi effettuati dalle maestranze che per conto dell'architetto Lorenzo Maitani, dalla cava posta nelle vicinanze di Camporsevoli estraevano il prezioso travertino impiegato nella composizione dei bassorilievi del Duomo d'Orvieto.\nAlla morte di Ermanno Monaldeschi avvenuta nel 1337, il controllo politico sul comune di Sarteano venne esercitato dalla citt\u00e0 di Perugia quando, a seguito della battaglia di Torrita Perugia, stremata dalle ingenti spese, per porre fine alla lunga guerra contro Siena (1357-1359) fu costretta ad accettare il lodo del cardinale Egidio Albornoz, che pose fine alle pretese egemoniche di Perugia su gran parte del territorio toscano, e lasciare Sarteano e altre fortezze ai senesi\nIl Castello nel XV secolo.\n Nel 1408, un poderoso esercito condotto da Ladislao di Durazzo, re di Napoli, nel tentativo di estendere i confini del proprio regno, si accamp\u00f2 in Val di Chiana nelle rocche di Ossaia e Valiano, in attesa di portare a termine l'impresa con la conquista della Repubblica di Siena e del Ducato di Firenze. Qui rimase per oltre due anni, compiendo devastazioni e razzie delle messi nelle campagne circostanti, tali da meritarsi l'epiteto di \"re guastagrano\", rimasto a lungo nella memoria di quelle popolazioni. Nel mese di giugno 1409, le milizie di Ladislao mossero dagli accampamenti e, dopo aver occupato Cortona, assediarono il castello di Sarteano, che venne prontamente difeso dalle milizie locali impedendone l'espugnazione.\nNel 1455 il Castello sub\u00ec un nuovo assedio da parte dei mercenari della Compagnia di ventura condotta dal perugino Jacopo Piccinino, rivoltatosi contro il governo senese dal quale pretendeva un pagamento per liberare il territorio repubblicano dalle sue \"masnade\". Anche in questa occasione i sarteanesi seppero sconfiggere il nemico e, per celebrare la vittoria, eressero un altare di cui ancor oggi appare traccia nel cortile interno della rocca. Da quel 29 giugno, giorno della ritirata del Piccinino, la popolazione tribut\u00f2 per lunghi anni una processione annuale di ringraziamento che, partendo dall'abitato sottostante il castello, risaliva fino alla porta interna..\nNel 1467, il Comune di Sarteano, liberatosi delle passate difficolt\u00e0, concluse con il governo senese un contratto di accomandigia perpetua, che prevedeva la protezione diplomatica e militare da parte della Repubblica di Siena in cambio dell'ingresso a pieno titolo del Comune di Sarteano nella Repubblica stessa.\nGranducato di Toscana.\nLa fedelt\u00e0 del comune di Sarteano nei confronti del governo di Siena, auspicata dalle parti contraenti nell'accomandigia gi\u00e0 sottoscritta, dur\u00f2 fino all'estinzione della repubblica senese stessa per mano imperiale.\nLe prime difficolt\u00e0 arrivarono nel mese di gennaio del 1503, quando il duca Valentino, Signore di Romagna e braccio armato dello Stato Pontificio, dopo aver espugnato Perugia, abbandonata dai Baglioni, con un esercito agguerrito si port\u00f2 in Toscana con l'intento di estendervi la sua signoria e assal\u00ec, pertanto, la rocca di Sarteano provocandole gravi danni. La morte contemporanea di papa Alessandro VI, padre del Valentino, e la contrariet\u00e0 del nuovo papa Giulio II, furono gli eventi che facilitarono il fallimento di quell'ambizioso progetto.\nAlla met\u00e0 del XVI secolo tutto il territorio della Val di Chiana fu teatro del conflitto armato in atto tra Siena e Firenze nel contesto delle Guerre d'Italia franco-spagnole. Il punto di svolta per la Toscana si ebbe con la Battaglia di Scannagallo, dove l'esercito imperiale di Carlo V sconfisse l'esercito senese coadiuvato dai francesi nel 1554, determinando l'assedio di Siena e la sua resa per fame l'anno successivo (1555).\nNonostante la pesante sconfitta della citt\u00e0 alleata, le comunit\u00e0 di Sarteano e Chiusi rimasero fedeli alla Repubblica di Siena riparata in Montalcino, dove i resti del suo esercito sconfitto condotto da Piero Strozzi tentarono l'ultima disperata resistenza.\nNella primavera del 1556, non appena ricevuti i rinforzi dal duca Cosimo, le milizie del conte Mario Sforza di Santa Fiora mossero l'artiglieria pesante dall'accampamento di Radicofani, conquistando le ultime rocche di Sarteano e Chiusi, che vennero aggiunte ai domini dei Medici.\nPur resistendo a Montalcino fino alla fine della guerra, la Repubblica di Siena venne per\u00f2 estinta dal Trattato di Cateau-Cambr\u00e9sis, che decret\u00f2 il passaggio di propriet\u00e0 del feudo nobile di Siena a Cosimo de' Medici, che and\u00f2 quindi a porre sotto il suo dominio personale sia il Ducato di Firenze (cosiddetto \"Stato vecchio\") e il Ducato di Siena (cosiddetto \"Stato Nuovo\"), comprendente anche Sarteano. La situazione ambigua venne sciolta da Papa Pio V nel 1569, che confer\u00ec a Cosimo il titolo di Granduca, ponendo entrambi i Ducati sotto il Granducato di Toscana con poteri amministrativi e magistrature autonome, sebbene gradite ai Medici.\nMonumenti e luoghi d'interesse.\nArchitetture militari.\n\"La fortezza\", costruzione cinta da doppia cerchia di mura con il maschio quadrato e torri rotonde ai lati. Nel XIII secolo fu feudo dei conti Manenti e da questi ceduta al comune di Sarteano. Nel XVI secolo la rocca medievale, ormai cadente, venne modificata in una pi\u00f9 moderna struttura militare secondo le tecniche di costruzione messe in atto in Toscana dall'architetto Baldassarre Peruzzi. Cos\u00ec Sarteano ebbe la sua \"cittadella\" capace di resistere agli attacchi delle nuove armi (bombarde ed archibugi) portate in Toscana nel 1454 dall'esercito di re Afonso di Napoli. Il maschio della fortezza fu modificato e reso capace di ospitare stabilmente una guarnigione di soldati armati con armi da sparo; cunicoli sotterranei percorribili da soldati furono collegati con le porte di accesso dell'abitato. Fin dal 1590 i granduchi di Toscana concessero la propriet\u00e0 della fortezza al capitano Eustachio Fanelli e ai suoi eredi. Oggi la fortezza \u00e8 stata acquistata dal comune di Sarteano per essere usufruita dalla cittadinanza.\nIl \"Monumento ai caduti\", definito come miglior monumento ai caduti d'Italia, \u00e8 stato collocato nella piazza principale del paese nel 1923 in quanto dono da parte dello scultore italiano Arnoldo Zocchi, in onore della moglie originaria del luogo.\nSociet\u00e0.\nEvoluzione demografica.\nConsultando la rivista \"Montepiesi\" pu\u00f2 essere ulteriormente seguita l'evoluzione demografica di Sarteano Nel gennaio 1970, ad esempio, gli abitanti di Sarteano risultavano essere 3.903 (Cfr. \"Montepiesi\" gennaio 1970).\nIn \"Montepiesi\") numero 2, 1970) si trovano alcuni dati relativi al decennio 1960-1969. Nel periodo 1960-1969 nel comune di Sarteano sono nate 413 persone, ne sono morte 468, sono immigrate 1208 persone e ne sono emigrate 1692. Nel solo anno 1969 i nati a Sarteano furono 39, i morti 55, gli immigrati 156, gli emigrati 106.\nUna significativa emigrazione di sarteanesi verso l'Australia \u00e8 avvenuta negli anni sessanta.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 530 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIl giornale locale \"Montepiesi\" (antica denominazione del Monte Cetona), da oltre 40 anni racconta le cronache paesane. \u00c8 una pubblicazione interessata a tramandare la memoria storica di Sarteano con lunghi e dettagliati racconti di Sarteanesi.\nIl primo numero \u00e8 uscito nel dicembre 1969.\nParte della storia rimane ancora tramandata oralmente da anziani che si ritrovano abitualmente sulle panchine poste \"suppelacosta\", ovvero all'altezza della salita che collega le piazze \"XXIV Giugno\" e \"Bargagli\" (detta anche Piazza d'Armi).\nIstruzione.\nMusei.\nIl Museo civico archeologico di Sarteano.\nEventi.\nGiostra del Saracino.\nLa Giostra del Saracino di Sarteano si svolge il 15 agosto. La manifestazione ha tradizioni antichissime: il primo documento d'archivio risale al 1583, ma ha subito alcuni, anche lunghi, periodi d'interruzione; dal 1982 ha ripreso a svolgersi con regolarit\u00e0. La Giostra fonda le sue radici nei tornei medievali, quando le attivit\u00e0 equestri della caccia col falcone, cavalcate, quintane, e giostre costituivano il passatempo preferito dei cavalieri che con il gioco si mantenevano in esercizio per affrontare le pi\u00f9 pericolose battaglie campali. Cinque cavalieri si sfidano nella piazza principale del paese. Ognuno di questi cavalieri-giostratori rappresenta una delle cinque contrade in cui \u00e8 suddiviso il paese: San Lorenzo, San Martino, San Bartolomeo, Santissima Trinit\u00e0, Sant'Andrea. Imbracciata un'asta, i cavalieri devono infilare un anello posto sopra lo scudo di un busto girevole detto \"Buratto\", rappresentante il Saraceno invasore. Vince il giostratore che, dopo cinque batterie dette \"Carriere\", ha preso pi\u00f9 anelli. Suggestivo \u00e8 il corteo che si snoda per le vie del paese nel primo pomeriggio, con abiti medievali molto eleganti. La storia che narra le origini del Saracino parla dell'avanzata nemica dei Saraceni, i Sarteanesi chiamarono due maschi per ogni famiglia, (cio\u00e8 le contrade) a combattere il nemico. Le stoccate sarebbero simbolo delle spade che trafiggono il nemico.\nContrade.\nColori: bianco e rosso\nScudo: \"d'oro a tre bande controdoppiomerlate d'azzurro\"\nNome Rione: Porta Monalda\nLa Contrada prende il nome dall'omonima Collegiata di San Lorenzo, chiesa principale di Sarteano dedicata al Santo Martire. La chiesa sita nel centro storico si contende la met\u00e0 di esso con la contrada rivale di San Martino. Accesso principale al territorio contradaiolo \u00e8 Porta Monalda, situata all'estremit\u00e0 ovest del corso principale (Corso Garibaldi anticamente denominato ruga di mezzo), in direzione di Siena. Caratteristico l'affresco riportato in alto e internamente alla porta di Madonna con bambino affiancata da due Santi, uno dei quali San Lorenzo.\nColori: bianco e azzurro\nScudo: \"spaccato d'oro e di rosso, alla mezz'aquila col volo abbassato uscente dalla partizione\", \"scudetto partito d'oro e di nero alla pergola dell'uno all'altro\"\nNome del Rione: Porta Umbra\nLa Contrada di San Martino \u00e8 una delle cinque contrade in cui \u00e8 diviso il Comune di Sarteano. Istituita nel 1933, la Contrada deriva il proprio nome dall'antica Chiesa di San Martino in Foro distrutta e finita di ricostruire a.1844 nei pressi della porta est di Sarteano. La contrada ha anche un secondo nome, Porta Umbra, una delle tre porte che si aprono nell'antica cerchia di mura difensive di Sarteano rivolta in direzione dell'Umbria. Nel 1986 la Contrada di San Martino ha stretto un gemellaggio con il Rione Giudea, uno dei quattro rioni del Torneo di Federico II della cittadina di Oria.\nColori: bianco e viola\nScudo: \"spaccato, nel primo di rosso, al levriere corrente di bianco, collarinato d'oro; nel secondo scaccato di bianco e di nero al filetto in fascia di sulla partizione\"\nNome del Rione: Romitorio o Cappuccini\nColori: giallo e viola\nScudo: \"partito nel primo di rosso alla fascia di bianco; nel secondo di bianco a tre mezze lune capovolte di rosso poste in palo\"\nNome del Rione: Spineta\nColori: rosso e azzurro\nScudo: \"di rosso al leone rampante d'oro che sostiene con le zampe anteriori una torre quadrata, speronata e merlata di bianco, finestrata di nero\"\nNome del Rione: Castiglioncello\nGeografia antropica.\nFrazioni.\n Il Castello fondato dai Conti Manenti, nel 1117 venne ceduto al monastero di Abbazia di San Pietro in Campo e nel tardo Medioevo fu possedimento degli eredi di Salimbene Salimbeni che in possesso di ampie porzioni di territorio senese della Val d'Orcia dalla Rocca di Tentennano esercitarono il dominio in quel territorio, costituendo uno stato nello stato, con alleanze alterne. A testimonianza del passato nel castello di Castiglioncello resta la romanica Chiesa di Sant' Andrea. Affreschi provenienti da questa chiesa sono conservati nella Chiesa del Suffragio di Sarteano. \nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33892", "revid": "124879820", "url": "https://it.wikipedia.org/wiki?curid=33892", "title": "Nogarole Rocca", "text": "Nogarole Rocca (\"Nogar\u00f3le\" in dialetto locale) \u00e8 un comune italiano di abitanti della provincia di Verona in Veneto.\nGeografia fisica.\nNogarole Rocca dista 21 chilometri da Verona. Rispetto al capoluogo \u00e8 in posizione sud-ovest.\nConfina a nord con Povegliano Veronese, a nord-est con Vigasio, a est con Trevenzuolo, a sud con Roverbella (provincia di Mantova) e a ovest con Mozzecane. Si trova inoltre nelle vicinanze di Villafranca di Verona, dalla quale dista circa 8\u00a0km.\nIl territorio comunale \u00e8 completamente pianeggiante e sorge in un'area agricola nella zona definita \"Bassa Veronese\", poco distante dal fiume Mincio.\nStoria.\nI primi insediamenti umani sono preistorici, sono stati rinvenuti focolai, una discreta variet\u00e0 di ceramiche, ossa lavorate e bronzi. Scavi effettuati tra il 2017 ed il 2019 hanno portato alla luce una necropoli che si configura come l'unica e pi\u00f9 importante necropoli rinvenuta in Italia settentrionale per la quale si possa ipotizzare una continuit\u00e0 di utilizzo tra et\u00e0 Campaniforme (2500-2200 anni BC) ed et\u00e0 del Bronzo (2200-1150 BC).\nDell'epoca romana \u00e8 stata ritrovata un'epigrafe riguardante un centurione. Nel 933, durante il regno di Ugo di Provenza e Lotario II, giunsero dalla Francia i Nogarola, i quali costruirono un castello a cui sono legate le vicende del luogo. Le vicissitudini del territorio rimasero da allora legate a quelle di Verona.\nAll'inizio del '300 il feudo ed il castello sono assegnati a Giacomo Dal Verme (+ ca. 1350), condottiero degli Scaligeri, che sposa Diamante de Nogarola divenendo signore di Bagnolo e della Rocca di Nogarole. Fu altres\u00ec Signore di Correzzo e Maccacari (Gazzo Veronese), Campalano di Nogara e di San Zeno di Montagna. Alla sua morte i feudi sono trasmessi agli eredi diretti e poi nel 1404 per successione feudale assieme al feudo di Isola della Scala a Jacopo Dal Verme, gia signore di Sanguinetto, Asparetto, Bobbio e Val Tidone ed altri feudi nel piacentino. Alla sua morte nel 1409 subentra il figlio Luigi Dal Verme, conte imperiale di Sanguinetto, e conte di Bobbio e Voghera, Castel San Giovanni e val Tidone e signore di altri feudi, ma nel 1437 vengono confiscati tutti i feudi veneti per la definitiva alleanza con Milano.\nDopo la confisca al Dal Verme il castello rientr\u00f2 ovviamente tra quelli che furono stabilmente presidiati da castellani veneziani. Nel 1544, Venezia lo vende all'incanto al veneziano \"Leonardo Bold\u00f9\" per il prezzo di 520 ducati. Il 28 marzo dell'anno successivo il castello pass\u00f2, per rinuncia del Bold\u00f9, al conte \"Giovanni Bevilacqua Lazise\". Da allora i Bevilacqua Lazise assunsero anche il titolo di \"Conti di Nogarole Rocca\" e rimase ai discendenti di questa famiglia fino al 1878.\nCultura.\nTradizioni e folclore.\nL'appuntamento principale che si svolge solitamente la terza settimana di luglio\n\u00c8 la sagra paesana della frazione di Bagnolo. Si svolge nel quarto fine settimana di agosto ed \u00e8 un appuntamento di notevole importanza.\nLa sagra paesana della frazione di Pradelle. Si svolge solitamente nel periodo che comprende il Primo Maggio.\nSerie di manifestazioni e incontri culturali che si svolgono nel periodo dei giorni consacrati ai due santi cristiani, 6 e 11 novembre.\nEconomia.\nSono presenti aziende agricole con produzione ortofrutticole e cerealicole. In particolare, Nogarole Rocca fa parte dell'area di produzione del Riso Nano Vialone Veronese, che viene coltivato su terreni della pianura veronese irrigati con acqua di risorgiva.\nSono presenti anche attivit\u00e0 manifatturiere, agroalimentare e attivit\u00e0 commerciali in genere.\nGeografia antropica.\nFrazioni.\nBagnolo.\nBagnolo \u00e8 una delle frazioni di Nogarole Rocca. Il Santo Patrono \u00e8 San Martino. La chiesa parrocchiale, nonostante le consistenti manomissioni subite nel tempo, comunica ancora con evidenza l'impronta stilistica della costruzione quattrocentesca.\nNell'abside vi \u00e8 il trittico di San Martino di Tours che, in alcuni scritti, viene citato come opera della scuola mantegnana.\nPradelle.\nIl santo patrono \u00e8 Santa Maria Assunta. Nel paesino \u00e8 presente la scuola elementare recentemente ampliata. Come a Bagnolo, qui risiede gran parte dei 3000 abitanti del comune. A Pradelle \u00e8 stato aperto un cantiere per la costruzione di un centro commerciale, anche se la costruzione non \u00e8 proseguita. Negli ultimi anni un'ampia zona agricola \u00e8 stata resa edificabile.\nInfrastrutture e trasporti.\nIl comune \u00e8 connesso alla rete stradale italiana grazie a un proprio casello sull'autostrada A22, che lo collega a nord con Trento, Bolzano e il passo del Brennero al confine austriaco e a sud con Mantova e Modena.\nLo scalo ferroviario pi\u00f9 prossimo \u00e8 quello di Mozzecane, sulla linea Verona-Mantova.\nAmministrazione.\nIl comune fa parte dell'Unione Comunale detta Unione veronese Tartaro Tione. I comuni aderenti sono: Erb\u00e8, Nogarole Rocca e Trevenzuolo.\nTale unione gestisce i seguenti servizi comunali: sociale, tributi, commercio, polizia municipale, polizia amministrativa, notifiche, manutenzione del patrimonio dei Comuni associati, protezione civile.\nSport.\nCiclismo.\nIl \"Trofeo Gino Visentini\", in alcune edizioni denominato \"Trofeo Gino Visentini-Medaglia d'oro Mario Miriamoli\", \u00e8 una corsa in linea maschile di ciclismo su strada riservata alla categoria Under 23 che si disputa nel mese di aprile nella frazione di Bagnolo.\nNell'albo d'oro della corsa, nata nel 1946, sono presenti campioni del passato come Dino Zandeg\u00f9 e giovani tra i quali Jacopo Guarnieri, Sonny Colbrelli, Andrea Guardini, Paolo Simion e Fin Jonathan."}
{"id": "33893", "revid": "125294256", "url": "https://it.wikipedia.org/wiki?curid=33893", "title": "Pedaso", "text": "Pedaso (IPA: ) \u00e8 un comune italiano di abitanti della provincia di Fermo nelle Marche.\nGeografia fisica.\nPedaso \u00e8 situata sulla costa adriatica, alla foce del fiume Aso ed ha un territorio prevalentemente collinare. La collina immediatamente a ridosso dell'abitato, chiamata monte Serrone, si presta per passeggiate panoramiche in qualsiasi momento dell'anno; in autunno vi si raccolgono usualmente le more.\nConfina a nord con Altidona, a ovest e sud con Campofilone, a est con il mar Adriatico.\nDista 16\u00a0km da Fermo, capoluogo provinciale, e 70\u00a0km da Ancona, capoluogo regionale.\nStoria.\nLa storia di Pedaso inizia con i Greci (i Pelasgi), poi i Piceni e i Romani, come testimoniano alcuni ritrovamenti archeologici intorno alla foce e ai lati del fiume Aso, dei ruderi romani nella vicina Villa montana e reperti archeologici che ancora si recuperano dal mare, testimoniano le civilt\u00e0 che qui si sono avvicendate.\nLe invasioni barbariche costringono la popolazione a trovare rifugio nel vicino colle, chiamato \"Monte Serrone\".\nSuccessivamente diviene un castello fermano sulla costa e come tale aveva il compito di sorveglianza sull'adriatico con una torre, dal 1877 adibita a faro. Alla fine del XVIII secolo, di conseguenza ai continui crolli delle abitazioni lunga \"La Cupa\" dovuti alla natura franosa del colle, inizia lo sviluppo in basso, lungo il mare.\nIl 30 agosto 1970 ci fu l'esplosione del ristorante Perotti, dove perirono 8 persone.\nCultura.\nIl comune ha aderito al progetto \"Il lungomare dei cantautori\" intitolando ad alcuni noti artisti i sottopassaggi che conducono alla spiaggia.\nEventi.\nOgni anno il 1\u00ba maggio si svolge la scampagnata dei lavoratori sul monte Serrone, con una festa che inaugura l'inizio delle sagre che hanno luogo soprattutto nel periodo estivo.\nLa prima \u00e8 la \"Festa del Marinaio\" oltre alla pi\u00f9 famosa \"Festa di San Pietro\" (il santo patrono di Pedaso), durante questa ricorrenza la statua del santo viene trasportata sopra una barca benedicendo tutti i pescatori morti in guerra e ancora viventi. Nel mese di luglio vi \u00e8 poi la \"\"sagra della croceverde Valdaso\" a base di gnocchetti alla marinara e arrosticini di pesce. Mentre nei quattro giorni che precedono ferragosto si svolge la celebre \"Sagra delle cozze e degli spaghetti alla marinara\", conosciuta a livello nazionale, la quale vanta 55 edizioni annuali. Subito dopo ferragosto il Pedaso Calcio organizza tutti gli anni la \"sagra degli arrosticin\"i\" che nel 2022 celebrer\u00e0 la sua trentesima edizione.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come l'arte del merletto rinomata in tutta Italia.\nInfrastrutture e trasporti.\nStrade.\nIl comune \u00e8 raggiungibile direttamente tramite autostrada, con uscita \"Pedaso\" sull'Autostrada A14.\nAltra arteria importante che solca il territorio di Pedaso \u00e8 la SS16 Adriatica.\nIl comune \u00e8 interessato da un progetto di piste ciclabili che unisce tutti i comuni della provincia. In particolare, sulla costa esiste gi\u00e0 un tratto di ciclabile facente parte della realizzanda Ciclovia Adriatica, che una volta completata andr\u00e0 a collegare tutte le localit\u00e0 della costa adriatica.\nFerrovie.\nIl comune \u00e8 dotato di stazione ferroviaria, con sosta di circa 20 treni al giorno, sulla linea interregionale Pescara - Ancona.\nAmministrazione.\nAltre informazioni amministrative.\nDal 1\u00ba gennaio 2010, il comune fa parte integrante - per decisione deliberata dalla Giunta Regionale delle Marche e ratificata dal Consiglio Regionale, rispettivamente nel novembre e dicembre 2009 - della zona territoriale n. 11 di Fermo dell'Azienda sanitaria unica regionale delle Marche (in sigla Z.T. n. 11 - A.S.U.R. Marche).\nSport.\nCalcio.\nLa squadra di calcio locale \u00e8 il Pedaso Calcio che milita in seconda categoria"}
{"id": "33894", "revid": "16066", "url": "https://it.wikipedia.org/wiki?curid=33894", "title": "Petritoli", "text": "Petritoli \u00e8 un comune italiano di abitanti della provincia di Fermo nelle Marche.\nOrigini del nome.\nIl nome Petritoli deriverebbe dalla fusione dei tre castelli di Petrosa, Petrania e Petrollavia, ma l'etimologia \u00e8 controversa, in quanto tali nomi sono riferibili a tre borghi e relative vie, costruiti fuori le mura del castello.\nStoria.\nPetritoli fu fondata da monaci farfensi nel X secolo con il nome di \"Castel Rodolfo\". Passata sotto Transarico barone di Saltareccia, fu ceduta al vescovo di Fermo nel 1055. Dal 1198, si govern\u00f2 con propri statuti fino alla conquista, avvenuta nel 1250, di Federico II che la cedette a Fermo, alleata imperiale. Dopo alterne vicende, che videro assedi e distruzioni, alternati a periodi di relativa autonomia con periodi di sottomissione a Fermo, sotto Napoleone ebbe il titolo di Cantone, partecipando attivamente ai successivi moti risorgimentali.\nSimboli.\nLo stemma del Comune di Petritoli \u00e8 stato concesso con decreto del presidente della Repubblica del 28 settembre 2007.\nMonumenti e luoghi d'interesse.\nAttraverso tre archi ogivali ottocenteschi, racchiusi entro due torrioni del XV secolo, si accede al paese antico.\nL'ex convento delle Clarisse, ora Palazzo Comunale, conserva in una sala dell'interno un coro ligneo del XVII secolo.\nLa Torre civica, venne realizzata nell'ottocento sovrapponendo tre diverse piante: una basamento quadrato a bugnato, un soprastante corpo ottagonale e uno rotondo terminale coronato da cupolino, entrambi in muratura di mattoni. Nel corso principale si trova il novecentesco Palazzo Vitali, in stile gotico-veneziano. Accanto vi \u00e8 il teatro dell'Iride (1873-77), costruito su disegno dell'architetto Giuseppe Sabbatini e inaugurato il 20 Maggio 1877. Il progetto del piccolo teatro \u00e8 ispirato al Teatro della Fortuna di Fano. Chiuso nel 1957 per motivi di sicurezza, fu riaperto nella primavera del 1982 dopo lavori di restauro.\nFuori dal centro storico, si trova l'ex convento dei Minori Osservanti, ora adibito a poliambulatorio, l'annessa chiesa, con soffitto settecentesco a cassettoni ottagonali istoriati con tempere a tuorlo d'uovo, conserva all'interno un organo del Callido.\nLa frazione di Moregnano, Comune fino al 1869, \u00e8 strutturato come un insediamento fortificato; mentre la frazione Valmir si trova lungo la strada statale 433 della Val d'Aso.\nEconomia.\nDal 2012 il borgo marchigiano \u00e8 rifiorito grazie al turismo europeo: coppie francesi, tedesche e olandesi hanno scelto Petritoli come cornice per le proprie nozze favorendo notevolmente il rilancio dell'economia locale.\nAmministrazione.\nGemellaggi.\nPetritoli \u00e8 gemellato con:\nAltre informazioni amministrative.\nFa parte dell'area vasta n. 4 di Fermo, dell'Azienda sanitaria unica regionale delle Marche (A.S.U.R. Marche).\nSport.\nCalcio a 11.\nLa squadra di calcio \u00e8 l\"'A.S.D. Petritoli 1960\" che milita nel girone G marchigiano di 2\u00aa Categoria. \u00c8 nata nella stagione 1960-1961.\nInoltre nel paese ha sede e disputa le partite casalinghe la SPES Valdaso che \u00e8 una squadra di calcio che milita in Seconda Categoria che rappresenta un'unione tra vari paesi della Valdaso, ed \u00e8 completa di settore giovanile.\nCalcio a 5.\nIl paese ha due squadre di calcio a 5, il Petritoli C5 e il Real Patritoli C5, entrambe disputano il campionato CSI.\nBasket.\nLa Nuova Petritoli Basket ha un settore giovanile che nel 2012-2013 si \u00e8 esteso ai paesi di Ponzano di Fermo, Montegiorgio e oltre a Petritoli anche a Falerone.\nPallavolo.\nLa Folly Volley A.S.D. disputa, oltre ai campionati femminili giovanili di mini-volley e under 13, il campionato provinciale di 1\u00aa divisione."}
{"id": "33895", "revid": "324090", "url": "https://it.wikipedia.org/wiki?curid=33895", "title": "Ponzano di Fermo", "text": "Ponzano di Fermo \u00e8 un comune italiano di abitanti della provincia di Fermo nelle Marche.\nPossiede una pregevole chiesa medievale, quella di Santa Maria Mater Domini, impropriamente conosciuta come chiesa di San Marco, edificata nel XII secolo su una preesistente struttura del VI-VII secolo.\nStoria.\nI primi insediamenti in quest'area risalgono probabilmente al II o III secolo d.C. Durante il dominio longobardo, il duca Faroaldo di Spoleto, dona nell'VIII secolo questo territorio ai monaci dell'abbazia di Farfa, che vi costruiscono la chiesa di Santa Maria Mater Domini. Nel 1059, i monaci, donano questo territorio al Vescovo di Fermo. Grazie alle pressioni fatte al Papa Pio V, il 5 aprile 1570, il castello di Ponzano e le terre confinanti (l'odierna frazione di Capparuccia) vengono separate dal comune di Fermo. Il 24 agosto 1862, in seguito all'unit\u00e0 d'Italia, il comune di Ponzano, ritorna alla precedente denominazione \"Ponzano di Fermo\" per evitare omonimie con altri \"Ponzano\" presenti nella penisola.\nSport.\nMotocross.\nA Ponzano di Fermo si trova il tracciato da motocross \"Guido Catini\", in cui si disputano prevalentemente gare di livello regionale.\nCalcio a 11.\nLa squadra di calcio locale \u00e8 la New Generation che milita in Prima Categoria. I colori sociali sono il bianco ed il celeste.\nCalcio a 5.\nLa squadra di calcio a 5 del capoluogo \u00e8 la RedBoar: nata dalla collaborazione tra alcuni veterani della squadra di calcio a 5 di Capparuccia, il CSKA Ruccia, ed esponenti del calcio a 5 Ponzanese. I colori sociali sono il bianco e l'oro."}
